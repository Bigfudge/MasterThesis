SAMLADE SKRIFTER
AV
AUGUST STRINDBERG

FYRTIOSJÄTTE DELEN
EN BLÅ BOK

STOCKHOLM
ALBERT BONNIERS FÖRLAG

EN BLÅ BOK

AVDELNING I

AVLÄMNAD TILL

<sp>VEDERBÖRANDE</sp>

OCH UTGÖRANDE KOMMENTAR TILL
»SVARTA FANOR»

AV

AUGUST STRINDBERG

»Den som viker ifrån det onda
han måste vars mans rov vara.»
<i>Esaias 59: 15.</i>

STOCKHOLM
ALBERT BONNIERS FÖRLAG

<i>Copyright.   Albert Bonnier 1918.</i>

STOCKHOLM
ALB. BONNIERS BOKTRYCKERI 1918
TILL

EMANUEL SWEDENBORG

<i>LÄRAREN OCH LEDAREN</i>

ÄGNAS DENNA BOK
AV
<i>LÄRJUNGEN</i>

EN KRANS PÅ GRAVEN
VID
HEMKOMSTEN
<sp>EFTER HUNDRAÅRIG VILA</sp>

I

FRÄMMANDE JORD

<i>RESURGAT!</i>

<chapter name="Trettonde axiomet">
<h3>TRETTONDE AXIOMET.</h3>

Euclides' tolfte axiom lyder som bekant: Om en
rät linje råkar tvenne andra räta linjer så att vinklarne
som stå innantill på samma sida om henne bliva
tillsammantagna mindre än tvenne räta, så skola dessa
två linjer, om de oändligen utdragas, råka varandra
på den sidan, där dessa vinklar stå, vilka
tillsammantagna äro mindre än tvenne räta.

Om detta är en självklar sats, som varken kan
eller behöver bevisas, hur mycket klarare är icke då
axiomet om Guds existens?

Den som söker bevisa ett axiom råkar in i
orimligheter, därför skola vi aldrig söka bevisa Guds
existens.

Och den som icke kan fatta det självklara i ett
axiom, den tillhör de mänskobarn som ha svårt att
fatta, och de vanlottade skall man beklaga men icke
straffa.

Vill man nu ge en definition av Gud, så säger
man först att han är allsmäktig; därav följer som
korollar, att han kan upphäva de lagar han stiftar;
men enär vi icke känna alla hans lagar, veta vi icke,
när han tillämpar en för oss okänd lag eller 


                                         
upphäver en för oss känd. Det vi kalla underverk kan
således komma till stånd efter stränga lagar, dem vi
icke känna, och vi må därför inför ovanliga och
oförklarliga händelser se till, att vi icke göra felslut, som
ådraga oss löje och förakt av medmänniskor som ha
lätt att fatta.
</chapter>

<chapter name="Bönornas bondförstånd">
<h3>BÖNORNAS BONDFÖRSTÅND.</h3>

Mjölnaren vänder sin kvarn, och skepparn
skotar sina segel efter vindens styrka och riktning. De
se icke vinden, men de tro på dess tillvaro genom att
iakttaga dess verkningar. Det är klokt folk, som
begagnar sitt förstånd. Förståndet (ratio) eller
bondförståndet är en utmärkt gåva att fatta det sinnliga,
även om det är osynligt; förnuftet (intellektet) är en
finare gåva, varmed man kan fatta det osinnliga.
Men när rationalisterna vilja begripa de högsta tingen
med sitt bondförstånd, då se de ljuset mörkt, det
goda ont, det eviga timligt, med ett ord, de se galet,
ty de se naturligt. Lika oumbärligt som
bondförståndet är, när man går på torget, handlar med kaffe och
socker eller skriver reverser, lika nödvändigt är
förnuftet, när man vill nalkas det övernaturliga.

Voltaire och Heine räknas bland de största
rationalister, emedan de dömde i andliga ting med
bondförståndet.

Deras filosofemer äro därför intressanta men
värdelösa, och det intressantaste vid dessa män är att
de upptäckte sina misstag, slogo vantarne i bordet
och slutligen begagnade sitt förnuft. Men då kunde
bönorna icke följa med.



Bönorna äro ett klassiskt namn på filistéerna,
vilka dyrkade Dagon eller Fiskguden och Beelsebul
eller Dyngherren.
</chapter>

<chapter name="Härfågeln på Siarö eller Ett ovanligt fall">
<h3>HÄRFÅGELN PÅ SIARÖ

ELLER

ETT OVANLIGT FALL.</h3>

Johannes befann sig en gång på vandring och
kom till en skog. I ett gammalt träd fann han ett
fågelbo med sju ägg, vilka liknade tornsvalans; men
denna fågel lägger bara tre ägg, alltså var det icke
dennes bo. Enär Johannes var en stor äggkännare,
såg han snart att det var härfågelns ägg, och han sade
sig: härfågeln måste finnas här i närheten, fastän
böckerna säger att han icke finns här i orten. Om en
stund hörde han mycket riktigt härfågelns ryktbara
opp, opp, opp, och då visste han att den fanns där.
Han gömde sig bakom en sten, och snart fick han se
den spräckliga fågeln med dess gula kam.

När han efter tre dagar kom hem, berättade han
för sin lärare att han sett härfågeln på Siarö. Läraren
trodde det icke, utan fordrade bevis. -- Bevis? Menar
du två vittnen? -- Ja. -- Väl, jag har två gånger två
vittnen och som samstämma: mina två öron hörde
honom, och mina två ögon sågo honom. -- Må vara,
men <sp>jag</sp> såg honom icke, svarade läraren.

Johannes fick namnet storljugaren, därför att han
icke kunde bevisa det han sett härfågeln där och där.
Men det var lika fullt ett faktum att härfågeln funnits
där, ehuruväl det var ett ovanligt fall där i orten.
</chapter>

<chapter name="Dålig matsmältning">                                       
<h3>DÅLIG MATSMÄLTNING.</h3>

När man adderat flera långa tal, är det ens
skyldighet betvivla riktigheten av räkningen. För att
pröva brukar man addera om, men nerifrån uppåt.
Detta är ett sunt tvivel. Det finns ett osunt tvivel,
som består i att förneka allt vad man icke själv sett
eller hört. Att sålunda behandla sina medmänniskor
som lögnare är ohumant och minskar betänkligt ens
vetande.

Men det finns ett sjukligt tvivel, som erinrar
om dålig mage; allting slukas, men ingenting
behålles, allting tas emot, men ingenting assimileras. Därav
följer avmagring, marasmus senilis, lungsot och för
tidig död.

Johannes Damascenus hade flera perioder av sunt
tvivel, då han genom systematisk förnekelse prövade
trossanningarne. När han genom moträkning, minsta
kvadratroten och satisfierandet av värdena blivit säker,
så trodde han. Och då kunde varken människofruktan,
egenvinning, löje eller hot förmå honom förneka sin
dyrförvärvade tro. Det gjorde han bara rätt i.
</chapter>

<chapter name="Kransågarens visa">
<h3>KRANSÅGARENS   VISA.</h3>

När Damascenus vandrade i Kvalhem kom han
till en sågkvarn, där ett överfallshjul gick tomning.
Men ute på å-laggen sutto två män och sågade med
en kransåg på ett stålrail; sågningen beledsagades
med en tvåstämmig sång på prosa liknande ett
kroggräl.


                                  
- Vad är det ni sjunger om? frågade Damascenus.

- Om tro och vetande, svarade den ena.

Och så började de sjunga:

- Vad jag vet det tror jag, alltså subsumeras
vetandet <sp>under</sp> tron, och tron står över.

- Vad vet du för slag? Det du sett med ditt
öga.

- Mitt öga ser ingenting av sig själv, ty om du
tar ut det och lägger det här, så ser det ingenting.
Alltså är det mitt inre öga som ser.

- Får jag se på ditt inre öga då.

- Det syns inte; men med det, som inte syns,
ser du. Alltså måste du tro på det osynliga, nu vet
du  det.

- Ja ja ja ja, men men men men... har du sett
Gud?

- Ja med mitt inre öga, därför tror jag på
honom, men du behöver inte ha sett honom för att
jag ska tro på honom.

- Men vetandet är det högsta.

- Ja väl, men tron är det aldra högsta.

- Vet du vad du tror?

- Ja, och trots det att du inte vet det.

- Bevisa det.

- Med två samstämmande vittnen? Jag skall
få ihop två miljoner vittnen bara här i landet;  det
måtte väl vara full bevisning, för dig.

- Men men men men...

Och så vidare.
</chapter>

<chapter name="Al Manssür i gymnastiksalen">                                         
<h3>AL MANSSÜR I GYMNASTIKSALEN.</h3>

Damascenus kom in i en stor gymnastiksal och
såg den först tom; men snart märkte han att utmed
väggarne stodo mänskor med ryggarne utåt, så att
man bara såg peruker och röda öron. - Varför stå
de och titta i väggen, och varför äro de så röda om
öronen? frågade han sin lärare. - De skämmas,
svarade läraren; i livet ansågos de som de största
kvickhuven, men nu ha de upptäckt sin dumhet. - Vad
är dum? - Dum är för det första den, som bär sig
opraktiskt åt. Dessa gymnastiserade hela sitt liv, men
begagnade aldrig de krafter, som de förvärvat. Dum
är vidare den, som har svårt att fatta enkla saker,
självklara saker eller axiom, till exempel om Guds
existens. Dum är också den, som icke kan begripa
en logisk bevisföring, eller är oemottaglig för
bindande skäl, icke kan draga en riktig slutledning.

Höjden av dumhet är att icke kunna mottaga
en faktisk upplysning. När apostlarne upplyste Tomas
om att Kristus Guds son var uppstånden från de döda,
så mäktade han icke mottaga den nyheten, emedan
den gick över hans horisont. En sådan människa
brukar ni kalla tjockskallig, eller hur? - Damascenus
svarade icke, utan blev röd om öronen, ty han såg
borta vid språngstocken en man som han tyckte sig
känna igen på hans breda nacke och små öron.

- Vad ser du på? frågade läraren. - Vem är den
mannen därborta? - Han var eller han hette Al
Manssür, den Segerrike, emedan han förlorade alla bataljer
utom en: den över sig själv; av grekerna kallades
han Krysorroas, det är guldströmmen, men romarne
sade Johannes från Damaskus.
</chapter>

<chapter name="Näktergalen i vingården">
<h3>NÄKTERGALEN I VINGÅRDEN.</h3>

Johannes gick med läraren i vingården just då
rankorna blommade och spredo sin ljuva, fina doft
liknande resedans. -- Känner du vällukten? frågade
läraren. -- O ja, det är vinets! -- Kan du se den?
-- Nej den är osynlig. -- Då kan du både tro på och
njuta av det osynliga. Du är på vägen, alltså.

En näktergal satt i ett granatträd och sjöng.
-- Kan du se hans toner? frågade läraren. -- Visserligen
icke. -- Men du njuter av dem; på samma sätt njuter
jag av den Osynlige Guden genom hans sätt att
uppenbara sig, i skönhet, godhet, rättvisa. Tror du icke
Gud kan uppenbara sig så, liksom näktergalen i
osynliga men förnimbara toner? -- För visso. -- Då tror
du på uppenbarelser också? -- Jag måste väl. -- Du
tror att Gud är en ande? -- Ja väl! -- Då tror du
på andar? -- Där felade du: jag tror på en ande. --
Ha icke mänskorna andar eller själar i kropparna?
-- Måtte väl det. -- Alltså tror du på andar, det vill
säga på andars tillvaro? -- Du har rätt, jag tror på
andar. -- Glöm icke det nästa gång du blir tillfrågad;
och var icke rädd, när Dyngherren kommer och hotar
dig med förlust av brödet, äran, modren och barnet?
</chapter>

<chapter name="Euclides' sjunde i tolfte">
<h3>EUCLIDES' SJUNDE I TOLFTE.</h3>

Johannes frågade: -- Kan du bevisa Treenighetens 
existens och möjlighet? -- Läraren svarade:
Kan du matematik? -- Mycket litet! -- Då blir det
svårt för dig att mottaga mitt bevis. Men om du vill 
skall jag bevisa dig att: »Vart och ett prisma som
har en triangularbas, kan delas i tre pyramider, som
äro lika stora sins emellan och hava triangularbaser<footnote>Euclides XII: 7. </footnote>.»
-- Möda dig icke, ty jag kan ej följa din bevisning.
-- Väl, då skall jag förenkla problemet. Du vill
betvivla, hör jag, att tre kan vara ett? -- Nåväl tre
tredjedelar äro ju lika  med  ett, icke  sant? -- Jo
visserligen! -- Nåå? -- Du har rätt! -- Nej, det
har jag icke, och nu skall du se hur lätt narrad du var.
Om du nämligen tar tredjedelarne av olika storheter,
så blir de icke ett. Nu skall du se vidare hur svag
matematiken är som bevisningsmedel. Hur mycket
är 50 mått och 50 mått? -- Det är 100 mått. -- Icke
alltid dock, ty 50 mått vatten och 50 mått svavelsyra 
ger mig 97 mått i stället för 100. Alltså kan 50
och 50 bli 97. Kanske vi behöver en högre
matematik för att bevisa Treenigheten? Kanske den är så
enkel att vi bevisa den med att tre tredjedelar av ett
och samma äro lika med ett, det ena och samma;
eller kanske det är ett axiom, som icke kan bevisas.
-- Nej, självklart är det icke. -- Icke för mig, skall
du säga. Men tror du att ett prisma med triangularbas
kan delas i tre pyramider, som äro lika stora sins
emellan? -- Det tror jag, emedan  Euclides har
bevisat det. -- Det kallar man auktoritetstro! Ser du!
Ser du! Men -- på ett annat plan; i ett rätt
äktenskap äro man och kvinna <sp>ett</sp>; och när barnet
kommer till, äro de tre ett. Det finner vi klart! Icke
sant?
</chapter>

<chapter name="Kornknarrens underverk">
<h3>KORNKNARRENS UNDERVERK.</h3>

Läraren gick en sommarafton med Johannes
mellan klövergärden och hörde något ljud som liknade
crex, crex. -- Vad är detta? frågade läraren. -- Det
är kornknarren förstås. -- Har du sett kornknarren?
-- Nehej. -- Känner du någon som har sett honom?
-- Nehej. -- Hur vet du att det är han, då? -- De
säger så! -- Ser du! Emellertid, om jag nu kastar
en sten, flyger han opp då? -- Nej, ty han kan icke
flyga eller flyger mycket dåligt. -- Han flyttar
emellertid till Italien om hösten; hur bär han sig åt då?
-- Det vet jag inte. -- Vad säger zoologerna? --
Ingenting. -- Tror de att han flyger över Öresund,
går genom Tyskland, vandrar över Alperna eller genom
Sankt Gotthards tunnel? --  De säger ingenting. --
Nåväl; Brehm räknar ett par lärkor på varje
tunnland åker och äng; om vi räkna ett par kornknarrar
på varje hektar, så äger vårt land fem millioner
kornknarrar på våren, och efter han lägger 7 till 12 ägg
om sommaren  så finnes 35 millioner  kornknarrar i
vårt land om hösten.  Skulle man inte se dessa när
de flyga eller vandra över Öresund? -- Kan icke
förklara det. -- En dålig flygare kan icke flyga över
Öresund; är det möjligt han går kring Bottniska viken?
--  Nej, då har han floder att passera och tåget skulle
synas som lemlarnes. För övrigt har England 70
millioner kornknarrar varje höst och de kunna icke gå
omkring. -- Det sker ju ett underverk då? -- Vad
är underverk? -- Det man icke kan förklara, men
icke har rättighet att förneka. -- Då är
kornknarrens flyttning ett underverk och måtte ske efter okända
naturlagar, eller vara övernaturligt.
</chapter>

<chapter name="Korollarier">
<h3>KOROLLARIER.</h3>

Läraren talade: »Biet är en liten fågel, men giver
en övermåttan söt frukt.» Kornknarren är icke stor
fågel men gav oss en upplysning om, att de
vardagligaste naturföreteelser ännu icke kunna förklaras med
kända naturlagar och således måste tills vidare anses
övernaturliga och för övrigt antagas på god tro. Du
har aldrig sett kornknarren i åker eller på ängen, men
tror att han finns. Komme nu en jägare som skjutit
fågeln, då vore du än mer övertygad om dess
befintlighet, fastän jägaren vore en ljugare. Men därmed
är icke kornknarrens höstflyttning förklarad: att
millioner oflygga fåglar kunna flyga över stora vatten
och vandra över Alpgletscher. Då detta icke kan
förklaras på naturligt sätt, så är det övernaturligt, och
vi ha därmed erkänt att vi ibland måste tro på det
övernaturliga, eller på underverk.

Korollarierna av detta bevisade teorem kan du
draga själv, om du äger ofördärvad
slutledningsförmåga.

<table c>
<td>Koroll. <td>1 -- -- -- -- --
<td>»          <td>2 -- -- -- -- --
<td>»          <td>3 -- -- -- -- --
</table>
</chapter>

<chapter name="Skenbilder som bli verkliga">
<h3>SKENBILDER SOM BLI VERKLIGA.</h3>

Läraren frågade: Kan man se en skenbild? -- Vad
är skenbild? -- Det finns ju i optiken reella eller
verkliga bilder, som kunna uppfångas på en skärm,
och virtuella bilder eller skenbara, som icke kunna

uppfångas på en skärm. Den plana spegelns bild kan
icke uppfångas på en skärm och är därför virtuell
eller en skenbild. Kan du se din bild i en plan spegel?
-- Ja väl! -- Då kan du se en skenbild eller en
overklig bild. Ögat är alltså ett gott instrument, som kan
göra det overkliga som det vore verkligt.  Man skulle
alltså kunna frestas tro på spöken. -- Vad är spöken?
-- Det är väl skenbilder eller overkliga bilder, som
ögat under vissa tillstånd kan uppfatta. Stora,
trovärdiga män som Luther, Swedenborg, Goethe ha
sett spöken. -- Goethe? -- Jaa, i elfte boken av »Aus
meinem Leben» berättar han hur han såg sig själv
komma på en landsväg: »ich sah nemlich nicht mit den
Augen des Leibes, sondern des Geistes», tillägger han.
Anser du Goethe trovärdig? -- Javäl! -- Nu ser man
ju icke sådant alla dagar, lika litet som man ser
härfågeln på Siarö alla år; men därför har man icke rätt
att betvivla det. -- Hur uppstår bilden i planspegeln?
- Det vet jag inte; boken drar några linjer och säger
a + b + c, men det är ingen förklaring, jo för bönorna,
som man trattar i vad som hälst.
</chapter>

<chapter name="Crex, crex!">
<h3>CREX, CREX!</h3>

Lärjungen frågade: Vad är slump? -- Det skall
vara något tillfälligt, osystematiskt, ologiskt i en
händelses uppträdande, men ordet missbrukas så ofta av
dem, som se men icke uppfatta. Om du således efter
en dålig handling förföljes av systematisk otur, så är
detta ju ingen slump, för det första emedan oturn var
systematisk, och slumpen var osystematisk; för det
andra därför att den dåliga handlingen logiskt följdes

av sitt straff, och slumpen var ju ologisk. Det är
således något annat. -- Ja, det måste vara så; men hur
går det till när jag misslyckas i alla företag, endast
råkar fiender på gatorna, blir bedragen i alla butiker,
får den sämsta maten på torget, endast läser elakheter
i tidningen, undanhålles goda brev som dock äro
befordrade på posten, kommer för sent till tågen, finner
sista droskan upptagas mitt för min näsa, får
hotellets enda självmordsrum, icke råkar den jag rest att
söka och pängarna liksom vridas ur min hand, att
jag blir sittande fast i en främmande stad, där alla mina
bekanta äro bortresta? När jag slutligen är utan mat
och tänker gå i floden, hittar jag ett markstycke på
gatan. Det kan icke vara slump, vad är det då? -- Det
är något annat, men hur det går till, kan vi inte
veta, då vi vet så litet om de vardagligaste företeelser.
-- Ah prat! -- Crex, crex! -- Det är kornknarren?
--  Ja, det är det.
</chapter>

<chapter name="Lokalbatteri och jordledning">
<h3>LOKALBATTERI OCH JORDLEDNING.</h3>

Lärjungen ställde sig okunnig och frågade: Vad
är religion? -- Om du icke vet det av erfarenhet eller
intuition, så kan jag icke upplysa dig, ty då är det dig
en galenskap, men vet du det förut, så kan du
mottaga mina definitioner, som äro legio. Religion är
anknytning med strömkällan eller huvudstationen; men
för att få samtal måste man ha jordledning. -- Vad är
det? -- Det är avledning till jorden av det överflödigt
jordiska. Men när man kommer längre fram i
tekniken, lär man sig tala utan tråd; men då fordras
starka strömmar, rena material och klar luft.


Lokalbatteriet kallas tro och är icke blott ett försanthållande
utan en mottagningsapparat och en strömväckare.
Utan att tro på ett företags möjlighet går du ju icke
till verket och får följaktligen icke energin. Med tro
och god vilja blir allting möjligt. -- Men tron är ju
en gåva? -- Ja väl, men om du av högfärd eller
trilska vägrar mottaga, så blir ingen gåva av. Är det
klart?
</chapter>

<chapter name="Otillbörliga frågor utan svar">
<h3>OTILLBÖRLIGA FRÅGOR UTAN SVAR.</h3>

Lärjungen frågade: Om Gud är en, varför finns
det flera religioner? -- Efter som Gud är ett axiom,
skall du säga: Då Gud är en, varför finnas flera
religioner? Svar: Det vet jag inte; och strängt taget, det
rör mig inte. I huvudsak stämma dock alla överens,
att det finns en Gud och att själen är odödlig. -- Om
själen är odödlig, hur kan det finnas människor som
känna sina själar vara dödliga och tala om sitt enda
liv? -- De kunna känna galet, såsom den vilken tror
sig ha en orm i magen; de kanske ha begått psykiskt
självmord; de kanske tycka det är snobbigt; eller är
deras själskomplex verkligen så elementärt att det
kan grävas ner och upplösas. Om så är fallet, kan
man ju icke disputera med dem, emedan de ha rätt,
för deras vidkommande. Antingen är ju fallet abnormt
eller deras förnimmande perverst, jag kan icke
avgöra vilket men hänskjuter ämnet till de olösliga
frågorna, eller de hittills olösta, eller de otillbörliga.
</chapter>
<chapter name="Vidskepelse och icke">
<h3>VIDSKEPELSE  OCH   ICKE.</h3>

Lärjungen frågade: Vad är vidskepelse? -- Det
vet jag icke; men en steriliserad intelligens kallar de
högsta axiomen så: Gud, livet efter detta, den
immanenta rättvisan; den troende, fruktsamma
intelligensen däremot kallar det vidskepelse eller skrock,
när en otrogen går undan för en ekorre, eller spottar
framför ett äldre fruntimmer, eller icke törs resa den
trettonde, eller fräser, när någon önskar honom lycka.
-- Vad är trolldom ? -- När onda människor missbruka
sina själsliga krafter på svagare andar, så att de
förvända synen på dem, eller plåga dem på avstånd, och
så vidare, vilket allt du har sett på hypnotiska seanser,
där till exempel mediet får synen så förvänd att han
tar en rå potatis för ett äpple. -- Skulle det finnas
häxor alltså? -- Ja visst finnes det.   En ful och ond
kvinna, som förvänder synen på en man, så att han i
henne ser det skönaste och godaste, den är en häxa.
--  Skall en sådan brännas då? -- Nej, ty hon bränner
sig själv på sin ondska, om hon nämligen råkar en
god människa, som är pansrad med kärleken till Gud;
då studsa nämligen häxans kulor tillbaka och träffa
henne själv.  Men sådant här bör man inte tala om, ty
den som kommer vid tjära blir smetig.
</chapter>

<chapter name="Sokrates med tuppen">
<h3>SOKRATES  MED TUPPEN.</h3>

Lärjungen frågade: Vilken religion är den bästa?
-- Varje lands religion är den bästa för landets
innevånare; varför, vet jag icke. Men det är en stor
del för för en stats bestånd att bekännelsen är homogen.
Sokrates själv offrade åt statens gudar, ehuru han
inlade en annan betydelse i både Gudarne och offret.
Detta medgivande gjorde han för det allmännas bästa,
under vilket han satte sitt eget bästa. Detta kallades
medborgardygd. -- Trodde han att tuppen, som han
offrade åt Éskulap, kunde förvandlas i någon för
Guden behaglig rökelse? -- Han trodde att det offrade
djuret förvandlades i den frommes gåva, i det ödmjuka
sinnet, som erkände mänskobarnets hjälplöshet mot
ödet och det berättigade i underkastelsen. --
Sokrates var en from man, varför läto gudarne honom
tömma giftbägaren? -- Oförvägne, vill du jag skall
våga tolka gudarnes vilja? Men, döden var ju för
honom början till nytt liv, och han for ju glad åstad.
-- Var det därför han kallades den visaste? -- Nej,
men därför att han insåg det han icke visste allt, och
därför lämnade närgångna och otillbörliga frågor
obesvarade.
</chapter>

<chapter name="Genom tron till vetandet">
<h3>GENOM TRON  TILL VETANDET.</h3>

Lärjungen frågade: Hur skall jag veta att jag
tror riktigt? -- Jo, det skall jag lära dig. Ställ dig
skeptisk gent emot ditt bondförstånds systematiska
förnekande. Gå ut ur din person, om du har kraft, och
ställ dig på den troendes ståndpunkt; låtsas att du
tror, och pröva sedan tron om den stämmer med dina
erfarenheter. Stämmer den, ja då har du vunnit i
visdom, och ingen kan rubba din tro. När jag första
gången fick Swedenborgs Himmelska Hemligheter i
min hand och bläddrade i de 10,000 sidorna, syntes

mig alltsammans vara gallimatias, vilket dock
förvånade mig, då mannen var så utomordentligt lärd i
alla naturvetenskaper jämte matematik, filosofi,
ekonomi. Nåväl, i dessa skenbara galenskaper funnos
några detaljer, som stannade i mitt minne. Under
vardagslivet hände mig en tid efteråt något oförklarligt
men som erhöll sin belysning genom en upplevelse,
den Swedenborg förlagt till det han kallar himmelen,
och hos dem han kallar Änglarne. Det är då jag
börjar forska och jämföra, experimentera och
analysera. Och kommer till det resultat, att Swedenborg
haft upplevelser som likna dem i jordelivet, men icke
äro desamma. Det är detta han utför i sin
korrespondenslära, eller läran om motsvarigheterna, vilka
teosoferna ha tolkat så: att vi parallellt med jordelivet
föra ett dubbelliv på astralplanet, men omedvetet.
</chapter>

<chapter name="Det förtrollade rummet">
<h3>DET FÖRTROLLADE RUMMET.</h3>

Lärjungen blev nyfiken och frågade: Hur fick du
upp ögonen för Swedenborg? -- Ja, det är svårt, men
jag skall försöka säga det. I min ensamma våning
fanns ett rum, som jag trodde vara det vackraste
som fanns. Det hade från början icke varit vackert,
men där hade timat stora, betydelsefulla saker; ett
barn var fött där, en människa var död där.
Slutligen möblerade jag om det till ett minnets tempel,
och jag visade det aldrig för någon människa. Men en
dag kom högmodets och skrytets dämon över mig,
och jag införde en gäst. Det var händelsevis en
»Svart man», en hopplös, förtvivlad, som bara trodde
på knytnäven och ondskan, ett lass matjord som han
själv kallade sig. När jag släppte in honom, sade
jag: nu skall du se det vackraste rum i landet; och
jag tände elektriska ljuset som från taket brukade
kasta solsken så att det icke fanns en mörk vrå i
rummet. Mannen stod mitt i rummet, såg sig omkring,
knorrade (och sade: det kan jag inte se! -- När han sagt
detta, mörknade kammaren; väggarne trängdes ihop,
golvet krympte, och mitt ljusa tempel förvandlades
inför mina ögon, så att jag såg det som ett
lasarettsrum med farstutapeter, de vackra blommiga
gardinerna sågo solkiga ut, det vita lilla skrivbordets skiva
visade fläckar, och förgyllningen var svart;
kakelugnens mässingsluckor voro dunkla -- hela rummet
var förändrat, och jag skämdes. Det var förtrollat.
</chapter>

<chapter name="Om motsvarigheter">
<h3>OM   MOTSVARIGHETER.</h3>

Läraren fortfor: Nu kommer Swedenborg, men
det blir litet svårare; jag måste även förutskicka en
anmärkning, så att du icke tror jag menar mig vara
en ängel. Med ängel menar Swedenborg en avliden
människa, som genom döden befriats från kroppens
fängelse och genom lidande i tron återfått sin själs
högsta förmögenheter. Eljes kan vi stryka ut
begreppet, ty det har ingen tillämpning varken på min
gäst eller mig, kom nu ihåg det. Nåväl, Swedenborg
skildrar dessa dematerialiserade väsen sålunda: Allt
som visar sig och existerar omkring dessa väsen
förefaller såsom frambragt och skapat av dem. Att det
är liksom av dem frambragt och skapat är uppenbart
därav, att när väsendet bortgår, densamma
omgivningen icke mer visar sig; ävensom därav, att när andra
väsenden komma i de förras ställe, allt gestaltar sig
på annat sätt omkring dem; paradisiska nejder
förändra sig med hänsyn till trän och frukter,
blomstergårdar förändras med avseende på rosor och fröväxter,
ävensom fälten i anseende till örter och gräs... Att
dylika ting framställa sig och sålunda förändras har
sin grund däri, att de alla existera till följd av
änglarnas böjelser och från dessa härflytande tankar.

Är detta icke en fin observation av Swedenborg,
och har icke sakförhållandet sin motsvarighet i vårt
lägre liv. Liknar det icke mitt äventyr i det förtrollade
rummet? Och ger det mig icke förklaring på en
vardaglig händelse, som jag eljest skulle ha skjutit undan.
Kanske du har upplevat något liknande?
</chapter>

<chapter name="Den grönskande ön">
<h3>DEN GRÖNSKANDE ÖN.</h3>

Lärjungen svarade: Jag har nog upplevat
underbara saker, men icke förstått dem, emedan jag tänkte
med köttet; nu då jag hör att våra upplevelser kunna
tolkas symboliskt, vill jag erinra ett fall liknande det
du nyss relaterade och jämförde med en iakttagelse av
Swedenborg...

Efter en ungdom under olidligt tryck och för
mycket arbete fick jag av en vän en penningsumma
för att tillbringa sommaren med diktning ute vid
havet. Jag hade aldrig bott vid havet förr, och när
jag fick se den »Grönskande ön», med dess
blomstermattor, vassvikar, alstränder, eklundar och
hasselskogar, trodde jag mig se paradiset. Tillsammans med
tre andra unga skalder levde jag sommaren igenom
i ett tillstånd av sällhet som sedan aldrig. Vi voro
tämligen fromma i sinnet, ehuru vi icke trodde på
statens gudar enligt bokstaven, och vi levde i regeln
tämligen oskyldigt, med enkla nöjen såsom att bada,
segla och fiska. Men det fanns en ond man ibland
oss; härsklysten och behandlande mänskligheten som
fiender, förnekare av allt gott, spejande på andras fel,
glädjande sig åt andras motgångar. Var gång han
reste in till stan tyckte jag ön blev ändå vackrare,
och att det var söndag. Jag var alltid utsatt för hans
sarkasmer men förstod icke hans elakheter, och
kamraterna förvånades över att jag, som var så häftig,
icke blev ond på honom. -- Jag fattade det icke, men
jag var liksom skyddad, tog icke åt mig, eller hur det
var. -- Du frågar kanske nu om ön verkligen var
så underbar? Jag svarar: jag tyckte det då, men det
kanske var mitt vackra sätt att se.
</chapter>

<chapter name="Swedenborgs helvete">
<h3>SWEDENBORGS HELVETE.</h3>

Lärjungen fortfor: Nästa sommar återkom jag,
men nu i annat sällskap, och jag själv var en annan.
Livets bitterhet, tidens anda, nya läror, dåligt
sällskap hade kommit mig att betvivla försynens välvilja,
och slutligen förneka dess tillvaro. Vi förde nu ett
rysligt samliv; vi förtalade varandra, två och två,
misstänkte varandra, till och med för stöld; alla ville
råda, ingen ville <sp>följa</sp> till det bästa badstället, utan
var och en gick till sitt; segla kunde man icke, ty alla
ville styra båten; det grälades från morgon till kväll;
det dracks också, och halva sällskapet botade obotliga
sjukdomar -- -- --

Min grönskande ö, min ungdoms första paradis 
var mig så ful, så vidrig; jag kunde icke se skönhet
mer i naturen, ehuruväl jag då dyrkade naturen. Men
hör nu på (det här är bestämt Swedenborg) den
vackra vassviken började stinka, så att jag fick malaria;
myggorna plågade oss hela natten och gick igenom
det tätaste flor; vandrade jag i skogen och skulle
bryta en blomma, stack en huggorm upp sitt huvud;
ja, en dag lyfte jag mossan från ett berg och såg
straxt ett svart sicksackband slingra undan -- det
var oförklarligt! Men den fredliga befolkningen måtte
också ha smittats av vårt onda, ty de blevo också
onda, fula, grälaktiga och uppförde husliga
tragedier... Det var helvetet! Och när jag föll sjuk,
hånade kamraterna mig, blevo onda för att jag
upptog ett rum, och brutaliserade mig; lånade mina pängar
som icke voro mina, och skaffade icke läkare när han
behövdes.

Läraren avbröt:   Det är så Swedenborg skildrar
helvetet.
</chapter>

<chapter name="När förutsättningarne saknas">
<h3>NÄR FÖRUTSÄTTNINGARNE SAKNAS.</h3>

Lärjungen frågade: Finns det något helvete?
-- Det frågar du, som har varit där. -- Ja, men något
annat? -- Vad skall du med ett annat; räckte icke
det där för att övertyga dig om att det finns ? -- Men
vad menar Swedenborg? -- Det vet jag icke; det
är möjligt att han icke menar någon ort, utan ett
sinnets tillstånd; men när hans skildringar från ett
andra sidan på pricken liknar detta på denna sidan,
när människan avbryter förbindelsen med det övre
som är Kärleken och Visheten, så finns väl ett helvete,
det må nu vara här eller där. Han begagnar ju
parabler och allegorier som Kristus gjorde, för att bli
förstådd. Emerson anser Swedenborgs »snille vara
det största i nyare tider inom tankens område», men
han varnar för att söka skulptera dessa tankebilder,
ty »sanna såsom övergående, bliva de falska, om man
söker fasthålla dem». Och han kallar dessa
målningar en »tillfällig teckning av sanningen, icke sanningen
själv».<footnote>Emerson: Mänsklighetens representanter. </footnote> -- Men jag förstår ännu icke Swedenborg.
-- Nej, emedan du saknar förutsättningarne alldeles
som bonden, vilken kom in på en föreläsning i kemi
och hörde bara bokstäver och siffror. Han tyckte
det var det dummaste han hört, för »de kunde bara
bokstavera men inte lägga ihop». Han saknade
förutsättningarne, eller förkunskapen. Emellertid: när du
läser Swedenborg, så läs Emerson bredvid!
</chapter>

<chapter name="Babel bevisar bibel">
<h3>BABEL   BEVISAR   BIBEL.</h3>

Lärjungen frågade: Vad skall man tänka om
Bibeln? -- Detsamma som varje religions bekännare
säger om sina heliga böcker; att det är en kraftkälla,
en visdomens brunn, en tröstens och uppbyggelsens
gåva, men endast för dem som tro. Jag har läst
kinesernas heliga Y-King, och fann den enkel; jag har
försökt med indiernas Rigveda, och tyckte det var
obegripligt. Persernas Zend-Avesta var lite mer, men
ingenting ändå; Koran är bättre, men främmande: --
märk väl för mig. Men jag är övertygad om, att
vederbörande bekännare var i sin stad finna samma visdom
där, som jag finner i Bibeln. -- Men Bibeln har ju

befunnits härstamma från Kaldeen eller Babylonien?
-- Jaa, det är ju riktigt, då Abraham var född i
landet Ur i Kaldeen 500 år före Moses, ungefär. Om
Moses verkligen skrivit alla Mose-böcker är mig så
likgiltigt som om Homerus icke skrivit Iliaden. För
övrigt citerar Moses själv flera förkomna källskrifter,
såsom den om »Jehovas strider» (i 4:de och 21:a);
och Swedenborg upplyser att de första kapitlen i l:a
Mose bok äro tagna ur den »gamla uppenbarelsen».
Jag kan icke finna något förringande av Bibelns
helighet i de nyare upptäckterna, tvärtom. Då man
velat få Gamla testamentet att vara av yngre datum,
har nu vetenskapen motvilligt bevisat, att det är ännu
äldre än man trott. Sålunda kunna vi <sp>a fortiori</sp>
hålla på vår boks uråldrighet. Men det är likgiltiga
saker för de förstående.
</chapter>

<chapter name="Lertavlornas vittnesbörd">
<h3>LERTAVLORNAS VITTNESBÖRD.</h3>

Läraren fortfor: Du vet att geologerna förnekat
en syndaflod. Men år 1875 upptäckte George Smith
bland de ninevitiska lertavlorna en berättelse om
floden. Urkunden hade tillhört assyriska konungen
Asurbanihabals bibliotek från 7:de århundradet före
Kristus. Det var bevis som dugde, mente man. Men
varför skulle yngre skrift på lertavlor bevisa kraftigare
än thora-rullarne som äro tusen år äldre? -- Jag vet
inte! -- Inte jag heller; men det kostliga är, att detta
nya bevis för flodens tillvaro begagnades mot Bibelns
trovärdighet; förstår du det? -- Nej, det förstår jag
inte. -- Inte jag heller, men det påminner om den
Babelska förbistringen, då den ena inte förstod vad
den andra sade... I parentes, någon har utkastat
den gissningen att alla den gamla världens språk äro
ett och samma men dolda genom chiffrar; den som
upptäcker nyckeln eller nycklarna har bevisat mer än
han velat och tjänat ändamål han icke drömt om,
alldeles som lercylindrarne.
</chapter>

<chapter name="Bondförståndets triumf">
<h3>BONDFÖRSTÅNDETS TRIUMF.</h3>

Läraren fortfor: Bibeln är en uppbyggelsebok,
och har blivit helig, emedan han hållits i helgd av
nationer under årtusenden; och den är inspirerad
såsom alla visa och goda böcker. Om Hamurabis lagar,
skrivna 2,250 år före Kristus, verkligen likna Moses' <footnote>Men det göra de icke. </footnote>,
så bevisar det bara att Gud är en och rättsbegreppen
desamma över hela jorden i stort taget. Y-King
uppges vara författad 3,369 år före Kristus och innehåller
samma torra visdom och rättsbegrepp som Hamurabi.
Salomos predikare är mig lika uppbygglig och
djupsinnig, fastän jag fått veta att Salomo icke skrivit den,
och Johannes' evangelium är lika stort och skönt, även
om Johannes är en pseudonym. Hela nya
bibelforskningen är fullkomligt värdelös för det religiösa livet,
saknar tillämpning och har till upphov, icke kärlek till
sanningen, utan elakhet, skadeglädje och Kristushat.
Det är bondförståndets <sp>triumf</sp>, handelsmannens
försök att lösa trekropparproblemet med kultavlan, de
lärda bönornas salighet, och den oreflekterande hopens
babelstorn, från vilket de tro sig kunna storma
himmelen.
</chapter>

<chapter name="Perversa vetenskapen">
<h3>PERVERSA  VETENSKAPEN.</h3>

Läraren fortfor: Swedenborg fann aldrig någon
motsägelse mellan vetenskapen och religionen, ty han
genomskådade harmonien i alltet, det lägres
motsvarighet i det övre, enheten i motsättningarna, och
liksom Pythagoras skådade han lagstiftaren i lagarne,
upphovsmannen i verket, Gud i naturen, historien och
människolivet. Den modärna dekadensvetenskapen,
som dock fått mikroskopet och teleskopet, ser
ingenting men iakttager bara blåsor och snärtar, fläckar
och streckar, och när den gör slutledningar, äro de
bara dumma eller falska.

Newton, Leibnitz, Kepler, Swedenborg, Linné, de
största, voro fromma, gudfruktiga män; Newton skrev
också en utläggning av Apokalypsen, och Kepler var
mystiker i ordets sannaste bemärkelse. Hans mystik
ledde honom till upptäckten för lagarne för planeternas
banor. Ödmjuka och renhjärtade fingo de skåda Gud,
under det våra dekadenter bara fingo se en apa
uppvaktad av mikroskopisk ohyra. Att vår vetenskap råkat
i <sp>disharmoni</sp> med Gud, bevisar att den är
pervers och inspirerad av Dyngherren.
</chapter>

<chapter name="Rätt i orätt">
<h3>RÄTT I  ORÄTT.</h3>

Läraren fortfor: Om vi ett ögonblick skulle
återvända till din grönskande ö, där du upptäckte att
världen var en spegling av ditt och andras inre, varav det
blir sannolikt att var man bär sin himmel och sitt
helvete inom sig, så komma vi fram till den slutsatsen att

religion är något subjektivt, och alltså står utom
resonnemanget. Den troende har således rätt, när han i
det konsakrerade brödet och vinet mottager andlig
uppbyggelse, och den otrogne har icke orätt när han
påstår att det är bara bröd och vin <sp>för honom</sp>; men
påstår han att det är samma förhållande med den
troende, så har han orätt. Man bör dock icke straffa
honom därför, endast beklaga att han icke förstår
bättre. När jag kallar religionen subjektiv, så har jag
icke förringat dess kraft, ty det subjektiva är det
högsta för individen, som är sitt självändamål, för så
vitt uppfostran till övermänska är tillvarons mening.
Men när många individer sammansluta sig i <sp>en</sp> tro,
då uppstår en objektiv makt, med fruktansvärd
strömstyrka, och vilken kan försätta berg och få Jerikos
murar att ramla.
</chapter>

<chapter name="Accumulatorer">
<h3>ACKUMULATORER.</h3>

Läraren fortfor: Om en stam av vilda mänskor
börja dyrka en meteorsten, och denna sten sedan
fortfar att dyrkas av en nation under århundraden,
så ackumulerar denna sten psykisk kraft eller blir ett
heligt föremål, som kan ge ifrån sig kraft åt dem, som
äga mottagningsapparaten Tron. Och den kan
följaktligen göra underverk, som äro alldeles obegripliga
för de otrogna. Ett sådant heligt föremål kallas en
amulett och är icke mera märkvärdig än en elektrisk
ficklampa. Men lampan ger ljus endast på två villkor:
att den är laddad, och att man trycker på knappen.
Amuletter äro också villkorliga och fungera icke under
alla förhållanden. Samma gäller om heliga orter, heliga
bilder och föremål, även om heliga handlingar som
kallas sakrament.

Men det kan vara förenat med fara för en otrogen
att komma nära en ackumulator, och man har sett
hur andras trosbatterier även verkat på icke troende,
som därav kunna förgöras, om de icke äga
jordledning, som avleder det grövre jordiska.

Elektriska vagnen går så jämnt och vackert så länge
han har kontakt med de <sp>övre</sp> trådarne och
underhåller förbindelse med jorden. Avbrytes luftledningen,
så stannar allt av; hindras jordledningen så blir det
blixt och dunder ini vagnen, liksom för Paulus på
Damaskusresan.
</chapter>

<chapter name="Eviga straff">
<h3>EVIGA STRAFF.</h3>

Lärjungen frågade: Vad tror du om de eviga
straffen? -- Låt mig svara undvikande så här: om det
onda är sitt eget straff, då en ond människa icke kan
vara lycklig, och om viljan är fri, så kan ju en ond
mänska i evighet hålla på med sin ondska, följaktligen
blir straffet, liksom hans ondska, evigt. Men vi ska
hoppas att den ondskefulla icke vill hålla på i evighet
med sin onda vilja; och ofta förändrar den onde
mannen sin natur, när han får se något gott. Därför
är det vår plikt att låta honom se något gott. Känslan
av osalighet eller att vara förtappad slår ofta ner på
vem som hälst, även på otrogna. Detta visar ju, att
det finns något medfött rättsbegrepp eller ett behov
att straffa sig och är alldeles oberoende av dogmerna.
Det är för övrigt en grov lögn att helvetesläran är en
kristendomens uppfinning; greker och romare kände
Hades och Tartaros med raffinerade straff, judarne
ägde Scheol och Gehenna, de glada japanerna stå icke
efter Dante. Det är således ett tanklöst snack att skylla
på dogmerna. Skyll lika gärna på livsglädjens greker
och romare, som först kommo på idén.
</chapter>

<chapter name="Ödeläggelsen">
<h3>ÖDELÄGGELSEN.</h3>

Läraren fortfor: Denna osalighetskänsla, när den
drabbar en otrogen, yppar sig som så kallad
förföljelsemani. Han tror sig förföljd av människor, som t. ex.
vill förgifta honom. Som hans intelligens står så lågt,
att han icke kan höja sig till gudsbegreppet, så diktar
hans onda samvete onda människor. Nu förstår han
således icke, att det är Gud som förföljer honom, och
därför kommer han i Scheol eller dårhuset. Den som
då har kraft att böja sig, eller nog intelligens att vädra
logiken i galenskapen, den anropar Gud om hjälp och
nåd, och se, han undgår dårhuset. Efter en tid av
självbestraffning börjar livet ljusna, friden återvänder, han
får medgång i sina företag och hans grönskande ö
blir åter leende ung.

Denna osalighetskänsla brukar uppträda vid 40:e
eller 50:e året. Det är bokslutet vid solståndet; allt
förflutet börjar summera opp sig, och debetsidan visar
ett förfärande plus. Scener ur ens föregående liv rulla
upp sig som i ett panorama, ställas i ny belysning;
glömda saker grävas upp, allt i minsta detalj kommer
i dagen. Ser du att Apokalypsens Livsens Bok med
inseglen, som brytas, innehåller en faktisk sanning. Det
är domedagen; men Dyngherrens barn, som mistat
intelligensen, de förstå intet, utan köpa bromkalium
på apoteket och låta ordinera sig tjänstledighet för
neurasteni, ett grekiskt ord, vilket tjänar dem som
amulett.

Swedenborg kallar denna naturliga process för
Ödeläggelsen -- av det onda; läsarne säga väckelsen
före omvändelsen.
</chapter>

<chapter name="Villornas värld">
<h3>VILLORNAS VÄRLD.</h3>

Swedenborg skriver: Änglarne äro bedrövade
över mörkret på jorden; de säga, att de knappt
någonstädes se ljus, och att människorna omfatta
bedrägligheter, dem de bestyrka, och därigenom hopa
falskheter på falskheter, till vilkas bestyrkande de uppsöka,
genom slutledningar från det falska och det förfalskade,
sanna sådana satser som för mörkrets skull, vilket
undanskymmer orsakerna, och i anseende till
okunnigheten om sanningarna »icke kunna förskingras».

Detta stämmer med varje tänkande människas
iakttagelser, att allting är lögn och bedrägeri; hela
livet är förfalskat, stat, samhälle, äktenskap, familj.
Opinioner grundas på en lögnhistoria, vetenskapliga
teorier fotas på ett misstag, sanningen för dagen
upptäckes vara lögn, hjälten avslöjas som en feg usling,
martyren som en hycklare. Man håller Te Deum på
ett silverbröllop, där två äktenskapsbrytare, som ännu
leva i hor, tacka Gud för lyckliga 25 års samlevnad.
En nation samlas en gång om året för att fira »landets
förstörare», den som säger den största dumheten, som
kan sägas, får i pris en förmögenhet och en
guldmedalj; vid den årliga åsnefesten krönes den sämsta
till åsnekung. Ett dårhus är det nog, och när Hamlet
spelar galen, så far han se hur galen världen är,
men åskådaren tycker att han är den enda som ser
klokt på saken, och därför avgår Hamlet med
sympatierna.
</chapter>

<chapter name="Horatius' Den glada hedningens omvändelse">
<h3>HORATIUS' DEN GLADA HEDNINGENS OMVÄNDELSE.</h3>

Ibland äfflingarnes konventionella lögner är den
icke minst berömd, som utger att omvändelsen (från
gudlöshet) endast finnes hos de kristna. Vid
bläddrandet i Kumlins kända översättning av Horatius
finner redan skolgossen följande ingress till 34 odet, 1:a
boken, »<sp>skaldens religiösa omvändelse</sp>».
Såsom tillhörande den epikureiska sekten, vilken ej
antog annat än blott skuggudar, enär den påstod att
gudarne ej befattade sig med världens och
händelsernas gång utan njöto ett sorglöst liv under en
beständig overksamhet, och sålunda förnekade all
gudomlig försyn, hade Horatius ej varit särdeles nitisk i sin
gudsdyrkan. En plötslig blixt och ett häftigt tordön
vid klar himmel lär honom dock omsider, att det ej är
en blind, ofrivillig naturkraft utan en guds hand, som
slungar blixtarna. Själv härigenom väckt till
eftertanke, vill han för sina irreligiösa landsmän till
varning och skräck framhålla Jupiters makt, som »i ett
ögonblick förmår jämna det högsta med det lägsta,
som upphöjer och förnedrar efter sitt gottfinnande».
Horatius predikar sedan som en Jeremias mot
religionens och sedernas förfall, och för ungdomen, när
visdomen med åren infunnit sig. En modärn äffling skulle
således känt sig berättigad kalla honom läsare, efter
som han var omvänd!
</chapter>

<chapter name="Den glada hedendomens Helveteslära enligt 6:e sången i Virgilii Eneid">
<h3>DEN  GLADA  HEDENDOMENS  HELVETESLÄRA
ENLIGT 6:e SÅNGEN I VIRGILII ENEID.</h3>

Origines contra Celsum, så heter den <sp>första</sp>
vederläggningen av hedningarnes lögner mot
kristendomen. Vem skriver oss nu den andra? Vem säger
oss att hedningarnes helveten voro sju gånger värre
än de kristnes? Man förbjuder kristna religionen i
kristna länders skolor, men man får läsa Virgilii Eneid
och 6:e sången med dess underjordiska fasor. Där finns
Lerneiska draken, Kimera, Gorgoner, Harpyor. Vid
stranden av Kocytos gol ströva skaror av obegravna,
och de skola irra där i hundra år, <sp>emedan</sp> de icke
fått begravning. Humant? »Här av kvidande röster
ett skrän slår örat med häpnad, själar av barn, i
nejden av porten, gjutande tårar, som från ett börjat
blomstrande liv, den rysliga timmen ryckt i graven från
mödrarnes bröst...»

Därpå de arma självmördarne, som i Styx äro
<sp>evigt</sp> nedsänkta. Och sedan sorgens fält, där
olyckliga älskande osälla döljas. »Ej kvalen i själva döden
försvunnit.» Dessa voro dock relativt oskyldiga. Men
de brottsliga straffas först av Tisifone, som griper de
dömda, smädar med hånligt skratt och hotar med
slingrande ormar. En hydra öppnar femtio svarta gap
och så vidare, till Danaïdernas såll, Ixions klippa,
Tantali törstkval! Erinrom än en gång att renässansmännen 
Dante och Michelangelo skildrat de yttersta
kvalen såsom om de trodde på dem, men båda efter
antikens traditioner, icke efter kristendomens, som
inga detaljer givit.

Den som vill se, huru de glada japanerna tänka 
sig helvetet, må skåda illustrationerna till Les Enfers
Bouddhiques, av Léon Riotor och Léofanti (Chamuel,
Paris 1895).
</chapter>

<chapter name="Tron är störst">
<h3>TRON  ÄR  STÖRST.</h3>

Läraren fortfor: Läseriet är ett penitenstillstånd,
vilket människor med själisk snygghetskänsla bruka gå
igenom såsom ett renande bad. Det är således intet
hyckleri som Dyngherrens barn inbilla sig. Dem som
är sträng mot sig själv, förefaller lätt elak för de
oförstående, och den som lidit ut för sina ondskor känner
sig fri från det förflutna, vilken känsla av de otrogna
kallas egenrättfärdighet. En penitentiarie når aldrig
upp till det fullkomliga utan faller oupphörligt
tillbaka i köttets begär, detta ådrager honom lätt ett
anseende som skenhelig. Luther insåg snart
omöjligheten att få gärningarne i höjd med tron, därför
stannade han vid tron och lät gärningarne ryka, stödjande
sig på Pauli förträffliga lösning av det disharmoniska
ackordet: »Så tjänar jag nu Guds lag med anden,
men syndens lag med köttet.»

Tron, hoppet och kärleken, det är religionens
väsen och kärna, med gärningarne blir det alltid
därefter, oftast bakefter. Men det finns läsare som stanna
i penitenstillståndet och få lätt ett sken av att vilja taga
himlen i förskott; det kan man icke förtänka dem, och
det kan äga hemliga grunder som vi icke känna och
aldrig få veta.

Sokrates angav kännemärkena på en människa
till skillnad från djuret sålunda: blygsel och
rättskänsla; Kristus tillade barmhärtighet.
</chapter>

<chapter name="Botgörare">
<h3>BOTGÖRARE.</h3>

Läraren fortfor: Muhammed genomgick tidigt
ödeläggelsen eller blev läsare, varunder han tyckte
sig förföljd av dämoner; befriad slutligen genom
lidande och böner, utbrister han i 93:e Suran:

<poem>
Vid dagens prakt,
vid mörknande natt:
Din Herre har dig ej övergivit och ej dig hatat.
I sanning din utgång varder bättre än din ingång.
Och din Herre kommer att beskära dig nog, så att du nöjd varder.
Fann han dig icke övergiven och gav dig ett hem?
Han såg dig irra och vägledde dig.
Han fann dig arm, men gjorde dig rik.
Behandla därför icke hårt den övergivne.
Och visa icke stavkarlen bort!
Men förtälj din herres nåd!
</poem>

När Buddha utträtt ur sin faders palats och fick se
lidandet och alltings obeständighet, så blev han
botgörare (läsare), gick ut i ödemarken från hustru och
barn, pinande sin kropp med fastor och försakelser.
Men när han gått igenom det värsta, återvände han
varligt till livet och gav sin kropp måttligt det
nödvändiga för att icke ödelägga själen. Hans lärjungar
övergåvo honom då delvis, kallade honom avfälling,
men det brydde han sig icke om.

Goethe själv genomgick religiösa kriser och var
en gång inne med Herrnhutarne, den tidens läsare.
På ålderdomen, när visdomen kom, blev han mystiker,
det är: han upptäckte att det fanns saker mellan
himmel och jord som bönorna aldrig drömt om.
</chapter>

<chapter name="Betala för andra">
<h3>BETALA FÖR ANDRA.</h3>

Lärjungen frågade: Jag bekänner, att jag aldrig
förstått försoningsverket riktigt. -- Du menar förstå
med bondförståndet? Det kan nian icke. De högsta
frågorna kunna icke lösas av oss, lika litet som 6:e
gradens ekvationer, men vi få lösningen till skänks
om vi be vackert. Vad Kristi återlösningsverk
beträffar, så kan du väl fatta det genom analogi. Du minns
när du hade skulder, så att det sprangs i din dörr hela
dan, och du måste ut tidigt på morgonen för att låna
eller undfly dina fordringsägare. Slutligen fruktade du
ditt rum så, att du icke vågade gå hem att sova. Du
satt på en bänk i en park, och sade dig själv: Detta
är helvetet! Då kom en man som kände dig; han
betalade dina skulder, och du kallade honom din
frälsare. Ser du icke att den ena kan betala för den andra
och frälsa honom. Det gick ju att begripa. -- Ja, men
att göra en dålig handling ogjord kan man icke. --
Nej, men att utplåna den ur eget och andras minne
det kan den allsmäktige. Men märk noga, var gång
du rotar upp i andras förflutna som är försonat, så
slår minnet av din dåliga handling upp, alldeles som
en illa urtagen fläck, vilken går mitt igenom tyget
och dyker opp på avigan. Alla underverk äro
villkorliga, liksom löftena.
</chapter>

<chapter name="Lus-kungen">
<h3>LUS-KUNGEN.</h3>

När läraren vandrade i Kvalhem, kom han en dag
till en skog, där många ruttna svampar växte i
skuggan. På en gångstig såg han en orm slingra sig
fram, men det var ingen orm, utan en röra av maskar
som rotat sig tillsammans. Läraren frågade sin ledare :
Vad betyder detta ? -- Fråga först vad det är, skall jag
sedan säga betydelsen. -- Nå väl? -- Jo, det är
sorgmyggans larver, vilka tvingas hålla ihop som ler och
långhalm för att icke förgås. Hon kallas sorgmyggan
därför att hon sjunger så sorgligt och bär sorgdräkt;
larverna älska giftiga svampar och tåla icke ljuset;
de uppehålla sin tillvaro med ömsesidigt utbyte av
slem, utan vilket de skulle torka ihjäl. Men de kalla
mörkret ljus, emedan solen skulle döda dem, och de
giftiga svamparna är livsens bröd; de hata varandra,
men måste hålla ihop; förstår du än eller vad? -- Hur
kallas det rörliga djuret? -- Det kallas <sp>Luskungen</sp>
och uppträder en gång i varje mansålder, då det
anses bebåda ond tid. -- Vad betyder det då? -- Det
betyder människor som gå med ansiktet på ryggen,
och därför se allting bakvänt; kalla det onda gott och
det goda ont; emedan de leva i högfärden och
självkärleken kunna de icke se Gud, utan utnämna en
av röran till Luskung och anse sig alla tillsammans
vara Gud. Med frihet mena de friheten att få göra
ont. Ibland kommer ett kreatur och trampar i röran;
då upplöses den i slem, förstås, men det växer snart
en ny. -- Den tycks vara evig som det onda.
</chapter>

<chapter name="Livets konst">
<h3>LIVETS KONST.</h3>

Läraren talade: Livet är svårt att leva, och
människors öden synas vara olika; somliga ha det ljusare,
andra mörkare; det är därför svårt att veta, hur man
skall ha sig i livet, vad man skall tro, hur man skall 
bete sig, vilka åsikter, vilket parti man skall tjäna.
Detta öde är icke det oundvikliga blinda faktum, utan
den uppgift varje människa fått, det pensum hon skall
genomgå. Teosoferna nämna det Karma och anse det
stå i sammanhang med ett förflutet, som vi endast
dunkelt minnas. Den som tidigt upptäcker sitt öde och
håller sig strängt därefter utan att jämföra sitt med
andras, utan att avundas andra deras blidare öde, den
har upptäckt sig, och han skall lättare leva livet.

Men i tider då alla vilja ha det lika, uppstår ofta
en fåfäng strävan att göra sitt hårdare öde lika med
deras, som ha det mildare. Därav dessa disharmonier
och slitningar, så att man får se människor som ända
till ålderdomen söka bekämpa sitt öde, ändra det i
likhet med andras. -- Lärjungen frågade: I så fall,
varför får man icke veta sitt Karma, från början? --
Läraren svarade: Det lär vara ren barmhärtighet, ty
ingen skulle stå ut att leva, om han visste vad som
förestod; för övrigt lär en viss frihet vara lämnad
människan, utan vilken hon endast bleve en marionett;
vidare mena de vise att själva upptäcktsresan efter
ödet är lärorik: »Låt dig nöja åt min nåd! Kraften
varder i svagheten fullbordad.»
</chapter>

<chapter name="Att lindra sitt öde">
<h3>ATT LINDRA SITT ÖDE.</h3>

Läraren fortfor: Somliga synas födda till ära och
guld, andra till bara äran, åter andra till bara guldet.
Många synas födda till förödmjukelser, fattigdom eller
sjukdomar. Slagen till en slant, är uttrycket. Att lindra
sitt öde kan var man, genom att böja sig, finna sig,
resignera, med ett ord; och den inre lycka man
därmed vinner, övergår all yttre, så att den fattige och
sjuke kan vara avundad av den rike och mäktige. Den
som tjänar Gud länder allt till det bästa, och den som
icke avlas efter ära och guld blir oåtkomlig, på visst
sätt allsmäktig. Det svåraste är att se orättvisorna i
världen, men det övervinner man genom att ta det som
prövningar; om det går den ondskefulle väl, så må
det vara hänt, det rör icke oss, och hans medgång var
icke så rar, vid närmare påseende. Om du förföljes
av olyckor utan att ditt samvete förklarar dem som
förtjänta, så tag dem med ro, anse som en ära att
bestå prövningen, och det kommer en dag, då det
vänder sig till ett bättre. Då kanske du upptäcker
att olyckorna voro välgärningar, eller åtminstone
tillfällen att öva din bärkraft. Avundas ingen, du vet icke
vad den avundade går och gömmer på, som du icke
ville äga, om det följde med bytet.
</chapter>

<chapter name="Onda och goda">
<h3>ONDA OCH GODA.</h3>

Lärjungen frågade: Är det så stor skillnad på
människor? -- Läraren svarade: Ja, och nej! Men ett
säkert kännemärke kan du ha på en ond människa:
Han gör det onda för det ondas skull; det är den elake;
det är den kitsliga läraren, den hårde husbonden; det
är barnet som pinar sin mor, genom att utleta allt vad
som är henne emot; det är den onda kvinnan, furien,
som njuter av att plåga och förnedra en man, som
bara vill henne väl. I livets strider är det mycket
mänskligt att man glades när en fiende blir slagen,
och på alla slagfält har man tackat Gud för segern,
det är något annat! Ser man den övermodige drabbas
av olyckan, så gläds man att finna huru rättvisa gives;
ser man den ondskefulle bli straffad, erfar man en
tillfredsställelse att se jämnvikten återställd, det är något
annat! Men den som gläds åt varje ond handling han
själv slipper begå; den som triumferar över
brottslingens undgående av straffet; den som grinar åt en
god människas olyckor; den som lider, när det goda
och förtjänstfulla belönas, det är en ond människa.
Den som ropade på mördaren Barrabas lösgivande
och kanske gav en bankett för honom, det var en ond
människa.
</chapter>

<chapter name="Blygsel och rättskänska">
<h3>BLYGSEL OCH RÄTTSKÄNSLA.</h3>

Läraren fortfor: Du skulle nu rätteligen fråga, vilka
människor som äro goda. Plato-Sokrates säger: De
som äga blygsel och rättskänsla; det är den religiösa
människan. Den som saknar tro och hopp däremot,
den kan anlägga ett visst hederligt sätt att vara, men
när det gäller världsliga intressen eller fördelar slungar
han all heder; likaså när det gäller att rädda en
kamrat; då kan han vittna falskt och tycka det vara en
vacker handling; att befordra en omeriterad vän eller
släkting generar honom icke, och kan han anfalla en
troende, så svär han falskt; han anser allt vara tillåtet
från hans sida mot andra, och han ångrar aldrig något;
den som låter lura sig, menar han, den må ha det.
Om en religiös felar, brukar han blygas och straffa
sig, och ibland är han nog naiv att bekänna sitt
felsteg eller brott; då hurrar Luskungen! Ty det var
honom för enfaldigt. Dock, när en troende faller 7
och 70 gånger, står han upp igen, och vidgår sitt
fel. Det är skillnaden!
</chapter>
<chapter name="De kvarlåtna">
<h3>DE KVARLÅTNA.</h3>

Lärjungen frågade: Hur skall man döma om de
mänskor, som kastas ut i det stridiga livet utan att vara
rustade för kampen? Du minns nog dessa dina
kamrater i skolan, som icke kunde läsa, icke vara
uppmärksamma, icke skämdes, utan betraktade sig själva
som ett slags offer. De troppade av, gingo ut i livet
och sjönko till botten. Det var icke omständigheterna,
ty de voro av goda familjer och ägde stöd. De voro
icke elaka, besutto talanger, voro intelligenta, men
saknade vilja och intresse vid livet. -- Vad tjänar det
till? brukade de säga. De kunde icke förmås arbeta;
de somnade vid pulpeten och syntes födda att göra
ingenting, vilket eljes är ett straff för den
handlingsduglige. Förklara deras öde! -- Det kan jag icke!
-- Några dogo unga, av elände, andra fortsatte att
tigga till 60 år, och sågo kamrater som voro mera
lastbara än de, blomstra och lyckas i livet. -- Jag har
sett dem och beklagat dem, men jag kan icke förklara
deras öde. -- Utan skuld alltså, i ett liv av vanära och
elände, det är grymt! -- Tyst! och kritisera icke
försynen. Det oförklarliga kan få sin förklaring en gång,
och kom ihåg att vi icke leva i något paradis. -- Två
skola mala på en kvarn, den ene varder upptagen,
den andre kvarlåten!
</chapter>

<chapter name="Mänskors öden">
<h3>MÄNSKORS ÖDEN.</h3>

Läraren talade: Människors öden äro dunkla,
därför borde man vara ytterst försiktig i sina domar.
Tornet i Siloa var ock fallfärdigt och föll över både goda
och onda. Lärjungarne frågade Kristus vad den
blindfödde gjort för ont. Kristus svarade: varken han eller
hans föräldrar ha gjort något särskilt ont. Om vi se
krymplingar födda, blinda, döva och stumma, så må
vi tiga hälst. Att beklaga dem kan vara sårande, ty
de synas skyddade på ett hemlighetsfullt sätt; äro
föremål för barmhärtighet och råka sällan i misère; gott
lynne följer dem, och de tyckas knappast lida av
lytena. Men ve den, som begabbar en sådan märkt;
om <sp>den</sp> förföljes av systematisk otur, eller drabbas
av en bjärt olycka, så skall man ha svårt att slå bort
det med amuletten kallad slump. En man, som hånat
en blind, blev träffad i ögat av en sten som
inkastades i en spårvagn. Först blev mannen rädd och tänkte
på Nemesis. Men när han fick höra att stenen kommit
från ett sprängskott, så ljusnade han, det vill säga
mörknade, och sade att det var en slump. Han såg
fenomenet, men intet där bakom; verkan men icke
orsaken. Bönorna se icke längre än näsan räcker, men
när de få lång näsa ett par gånger, så se de <sp>lite</sp>
längre. Det naturligt övernaturliga är oåtkomligt för
deras intelligens; allt som går över deras naturliga
bondförstånd är övernaturligt. Det är ju logiskt, men
bönorna fatta det som vore det ologiskt.
</chapter>

<chapter name="Mörka strålar">
<h3>MÖRKA STRÅLAR.</h3>

När läraren vandrade genom sitt inferno, kom
han till ett tempel av svart granit som var kolmörkt
ini. Där förehades något, som han icke kunde
urskilja. -- Vad är detta? frågade han en vitklädd
gestalt med lagerkrans om huvudet, men grön i 
ansiktet och med likblånader. -- Detta är ljusets tempel,
men den oinvigde kan icke se vid våra svarta strålar
förrän han fått den vita arsenik-kyssen av det
ultraviolettas prästinna. -- Må jag få kyssen! svarade
läraren, och han vände ryggen till, vilket de ej märkte,
då de icke kunde skilja fram från bak. Och nu
öppnades hans ögon, så att han såg in i templet där man
rökte för ljusets gudar, de kallade.

Där stod mördaren Barrabas med en sol kring
huvudet och en plåt på bröstet med inskrift: frikänd
på grund av bristande bevisning. Där satt Judas
Iskariot under sitt fikonträd med de trettio silverpängarne,
i skötet av sin familj, befordrad till generaldirektör
för publikanerna. Kejsar Nero nytvättad och med en
vit duva i handen. Julianus avfällingen på ett altare
med slaktade gäss. Prästerna och prästinnorna sjöngo
en sång om pånyttfödelse och renässans, brände
rökelse av arseniksyrlighet och törnrosblad och
dansade en ormdans kallad livsglädjen. Därpå kommo de
i gräl om en lagerkrans, slogos, och när läraren gick,
sutto de alla gråtande i mörkret. Men när en frisk
nordanvind strök genom templet, darrade de som torra
löv.
</chapter>

<chapter name="Brist på förståelse">
<h3>BRIST PÅ FÖRSTÅELSE.</h3>

Läraren talade: När två människor av samma
bildning vilja tillbringa en angenäm stund med samtal,
så börja de med att upptäcka gemensamma sympatier,
varmed kontakt inträder; men starkare bliva
strömmarne, när gemensamma antipatier spåras upp.
Märker man nu att det tar emot här och där, så tiger
man och viker undan. Råkar den ena att berömma
den andres fiende, då blir det misstämning,
beklämning, men av artighet brukar den beklämde låtsas
hålla med, tiga eller kasta åt sidan. Stöta två motsatta
meningar ihop, då kan det bli strid och gräl, så vida
icke båda äro nog njutningslystna att de slunga sina
meningar för att få njuta av samvaron med en
människa. Att utbyta meningar är bara ett talesätt, ty
ingen byter ut sin mening med en annans. Emellertid,
på detta sätt kunna två kloka människor sitta i många
timmar och spela med varandra; när de skiljas äro
de lika sluga på varandra som i början och ha icke
förstått varann. Min bäste vän förstår ungefär 30 proc.
av vad jag säger, och jag ser på honom att han
misstyder vart ord, som jag sagt. Han drar nämligen allt
åt sitt håll, förtolkar mina yttranden till sin fördel,
begagnar mina upplysningar i sin motbevisning, tar min
artiga tystnad som medgivande; och så går han ut
och säger, att jag är av samma mening som han. I
sanning, det finns inte två människor som förstå
varann, och därför är världen så full av missförstånd och
lögner.
</chapter>

<chapter name="Döv och blind">
<h3>DÖV  OCH   BLIND.</h3>

Läraren fortfor: Det finns ju, som du vet, mänskor
man icke kan bli ond på, om det nu beror av en
naturlig godsinthet som lyser igenom det vassa skämtet.
Och det finns mänskor som bli onda efteråt. Jag är
en sådan efterkännare (nachempfinder) och det har
hänt mig att jag blev vred på en man tjugufem år
efteråt, naturligtvis i en ensam nattens timma, då
scenen, vi hade haft, framstod i en ny belysning och det
sårande ordet fick sin rätta färg så att i jag förstod
det. Det finns ord som mörda, och det var ett sådant.
Vilken lycka att jag inte fattade det rätt då! Följden
hade blivit fyra människors fördärv. Genom
utveckling av en egendomlig instinkt har jag lyckats göra mig
ett slags dykardräkt, med vilken jag skyddas i
människors sällskap. När det sårande ordet eller den
bitande antydningen avlossas, så går den ju in i mitt
öra, men mottagningsapparaten vägrar föra den in
till uppfattningen. På samma sätt kan jag göra mig
blind, bokstavligen, så att jag utplånar den
misshagliges ansikte; hur det går till, vet jag inte, men det
tyckes vara en psykisk procedur; ansiktet blir en
suddig vitgrå fläck och försvinner. Det är nödvändigt
kunna göra sig döv och blind, eljes är omöjligt leva
livet. -- Stryka över, och gå vidare! Det kallas eljest
att förlåta, men kan också vara den hämndgiriges sätt
att bespara sig besvär, eller den känsliges metod att
göra sig oåtkomlig för skymfar. Man tar icke åt
sig mer än man tål!
</chapter>

<chapter name="Mänskokännedom">
<h3>MÄNSKOKÄNNEDOM.</h3>

Läraren talade: För över 40 år sedan gjorde jag
bekantskap med en ung man; jag fattade genast
antipati för honom, fruktade honom som något ont. Men
han sökte mig, jag flydde; dock råkades vi alltid.
Antingen märkte han icke min antipati eller ville han
övervinna den. Längre fram blevo vi rumskamrater,
gingo ifrån varann som ovänner, råkades igen och
blevo slutligen i släkt. I fyrtio år varade denna
underliga vänskap, som egentligen var en dold fiendskap;
jag visste att han förtalade mig, och jag honom, men
vi kommo aldrig till något utbrott eller någon
förklaring. Han tillhörde det slags mänskor, som man
aldrig kan bli riktigt ond på, utan att man vet
varför; men naturlig godhet fanns där icke. Ty han
var en hänsynslös tyrann, som av härsklystnad rörde
i mänskors öden, en som ljög för att vinna, rövade när
tillfälle gavs, dödade konkurrenter. Men, som chef
för ett institut måste han iakttaga sig och fick en vana
att dölja farligare sidor. Somliga mänskor talade
överdrivet väl om honom, andra fasade när hans namn
nämndes. Jag trodde mig känna honom bäst, efter
fyrtio år, och när sjukdom krossade mannen, fick jag
endast medlidande med honom. Vid hans död lade
jag en krans på hans kista, talade väl om honom,
som man skall göra, ehuru han skadat mig mer än
någon annan. Slutligen hade jag upprättat honom och
fått fram en riktigt hygglig bild. Men sedan får jag
höra vem han var, och då först fattade jag att jag aldrig
känt den mannen, aldrig fått se annan sida än den
han visade mig. Så lite är mänskokännedomen värd;
och det som gäller om honom, gäller nog om alla
andra.
</chapter>

<chapter name="Avklädningsrummet">
<h3>AVKLÄDNINGSRUMMET.</h3>

Läraren fortfor: Swedenborg har i sitt inferno...
-- Säg helvete du, avbröt lärjungen, jag vet att det
finns, ty jag har varit där. -- Nåväl, Swedenborg har
i sitt helvete ett avklädningsrum, där de avlidne
införas genast efter döden. Där avklädas de denna
skrud, som de tvingats anlägga i samhället, umgänget

och familjen; och änglarne se straxt vilka de ha för
sig. -- Menar han då att vi alla äro hycklare? --
Ja, på visst sätt; en medfödd blygsamhet nödgar ju
oss att dölja det som har med det animala att göra,
artighet tvingar oss förtiga, hänsyn, vänskap,
släktskap, kärlek förbinder oss att nästans svagheter
överskyla, fastän vi ogilla dem inom oss; det är ju
vackert. En människa, som blygs över sina fel,
förtiger ju dem; och att skryta med sina fel är
skamlöshet. Kan man med skäl kalla det för hyckleri? --
Svårligen, i synnerhet som det är lika galet hur man
bär sig åt. -- Ja, livet är oregerligt, det är inte lätt
att vara människa, det är nästan omöjligt.
</chapter>

<chapter name="Karaktärsmasken">
<h3>KARAKTÄRSMASKEN.</h3>

Läraren talade: Jag kände i min ungdom en man,
som var härsklysten, argsint, hämndgirig, patetisk. Vid
ett tillfälle upptäckte han sig vara talare; han kunde
gripa stämningen och stämma åhörarne, lyfta dem
och nästan hänföra. Men i ett givet ögonblick, då han
var på höjden, slog han över, blev barock, löjlig,
och man skrattade. Första gångerna blev han modfälld,
men man trodde han ämnade vara rolig, och han
fick rykte som humoristisk talare. Nåväl, av olyckan
gjorde han en dygd, tog upp rollen man kastat åt
honom, blev humorist och åtnjöt som sådan ett mycket
stort anseende. Denna karaktärsmask behöll han hela
sitt liv, men endast som talare. Eljest i sitt dagliga liv
var han tung, ondsint, och blev ond om andra
skämtade med hans svagheter. Rollen som narr plågade
honom ibland, men begäret få höra sin röst och hälsas
med applåder jagade honom oupphörligt mot nya
triumfer. Mänskorna ute i livet hade gjort sig en
homunculus av honom, som de odlade; men i hans familj
och i hans arbete fanns den icke.
</chapter>

<chapter name="Roll och karaktär">
<h3>ROLL OCH  KARAKTÄR.</h3>

Läraren fortfor: När Karin kom till Askanius
som uppasserska, var hon ingen snäll flicka, ty hon
var småsinnad, avundsjuk och härsklysten, men hon
var rädd i början och försagd; fruktande att icke få
behålla sin eftersökta plats, förhöll hon sig
undergiven och tillmötesgående, sökande vara alla till lags.
Herrarne begagnade därför tilltalsordet »snälla Karin»,
och när de önskade något, sade de: »Karin som alltid
är snäll.» Karin fick den rollen som snäll, antog sättet
och förblev i stämningen. Hennes röst blev mildare,
sättet mjukare, tankarne följde efter, känslorna med.
Hon fann det fördelaktigt för sin ställning, blev van
därvid och det tycktes som om hon ändrat natur.
-- Här gjorde läraren en hel takts paus, vilket föranlät
lärjungen inskrida: Nå, hur gick det sen? -- Mja,
det skulle jag egentligen icke tala om för dig, ty
då tror du mänskorna äro oförbätterliga. -- Låt mig
gissa då, sade lärjungen: Hon blev gift med
källarmästarn och kastade masken! -- Gissa på du, sade
läraren. -- Så fick hon ett barn, som gjorde henne snäll
igen! -- Mera! -- Hon blev snäll emot barnet, men
elak mot alla andra! -- Mera! -- Så blev barnet elakt
mot henne, kopierade alla modrens fel, pinade henne
natt och dag. -- Mera! -- Så blev modren slutligen
snäll mot alla andra! -- Kanske! jag vet inte så noga.
</chapter>

<chapter name="Det svåraste av allt">
<h3>DET SVÅRASTE AV ALLT.</h3>

Då läraren gick i Kvalhem, kom han först till
avklädningsrummet. Ledaren bad honom sitta ner och
skriva ett telegram. -- Ni kan ju tyska? frågade han.
-- Ja, mycket bra. -- Skriv då ett lyckönskningstelegram 
till er välgörare som fyller femti år, ni vet. --
Läraren började: Ich glückwünsche Sie (kanske Ihnen)
auf...  Nej, det heter inte så. Och han började
fundera, på sitt eget språk. »Skall jag gratulera honom
till att oskadd ha uppnått 50 år, eller skall jag önska
honom lycka efter fyllda 50 år; det är bra sent, och
det kan låta ironiskt efter han bara haft olyckor. Vad
vill det säga att gratulera? Jag prisar din relativa
lycka att icke vara ihjälsvulten... Vänta nu. Ich
wünsche Sie (eller Ihnen) viel Glück auf Ihren (?)
Geburtstag... Nej, jag önskar er en stadigvarande
lycka, icke allenast på er födelsedag, utan allt
framgent ... Det blir för långt, låter tillgjort, och kan
betyda: tro inte att jag icke menar er all lycka...
Men det blir en ursäkt som anklagar och röjer...
En gång till: Empfangen Sie meinen hertzlichsten...
(Det var ett rysligt ord, hjärtligaste.)» -- Ledaren kom
in: Är ni färdig? -- Nej, jag minns icke hur hättlisten
stavas. -- Jag hör att ni icke kan uttala det, och
kanske därav att ni aldrig begagnat det, eller icke vetat
dess betydelse. Skriv nu emellertid, enkelt, osökt.
-- Läraren skrev en timme, kom i svettning och
kastade pennan. -- Jag kan icke! sade han. -- Ser du så
svårt det är att önska en människa lycka; försök nu
ett tacksamhetstelegram, men det får icke vara så
kort att det låter avpressat, icke så långt att det klingar 
fras, icke så originellt att det röjer falskhet, icke så
vardagligt att det blir oartigt, icke så varmt att det
låter otacksamt. -- Det kan jag icke, svarade läraren.

Och de gingo vidare!
</chapter>

<chapter name="Ungdom och dårskap">
<h3>UNGDOM OCH DÅRSKAP.</h3>

Läraren talade: Vad synes dig om detta ordspråket ?
»De unga <sp>inbilla</sp> sig att de gamla äro dårar, och de
gamla <sp>veta</sp>, att de unga äro det.» -- Lärjungen
svarade: Det är alldeles riktigt. Ty när jag var ung inbillade
jag mig förstå allting bättre än de gamle, men jag
förstod egentligen ingenting. Jag var ung och dum;
förväxlade mitt eget och andras vetande, trodde att det
jag lärt var mitt; när jag läst en bok, gick jag ut i
sällskap och gav ifrån mig det inhämtade såsom om
jag uppfunnit det själv; jag var tjuv således. Men jag
var även rov för en annan villfarelse, nämligen att jag
förstod allt det jag mindes, eller att jag visste det jag
för tillfället erinrade. Logaritmerna t. ex. förstod jag
icke vid 14 års ålder, men jag lärde mig proceduren
utantill och begagnade dem som genväg. Varför alla
de bråk kunde förkortas med 3, vilkas siffrors summa
kunde divideras med 3, förstod jag inte, men jag lärde
det utantill. -- Nåväl, om man vill studera en detalj
av en vetenskap börjar man att samla material, annars
blir det bosch; men den unge mannen går ut och griper
om livets svåra vetenskap utan erfarenheter, det vill
säga material; därför blir det som det blir. Jag ser
mig nu som ung student, högfärdig med andras
vetande, lånta fjädrar, förakt för de gamle, och likafullt 
allt vad jag stulit ur böckerna, var stulet av de gamle
som skrivit läroböckerna, ty de unga skriva inga
läroböcker. O ungdom, o dårskap.
</chapter>

<chapter name="Markegångstaxorna">
<h3>MARKEGÅNGSTAXORNA.</h3>

Lärjungen frågade: Vilka åsikter äro de riktiga?
-- Menar du i politik? Du vet ju att underklassen är
liberal och överklassen är konservativ; det är två olika
sätt att se saken, som har två sidor. Man kan därför
inte tala om synpunkternas riktighet, då de äro lika
riktiga båda. Om nu underklassen anser sig ensam
befordra utvecklingen, främja framåtskridandet, styra
samhällets öden, så står ju staten på huvet, och då är
världen upp- och nedvänd. Vidgår underklassen
däremot att den strävar bevaka sina intressen, så har den
rätt. -- Vilka åsikter bör jag ha då? -- Dem du har;
står du där nere så ser du nerifrån, står du där uppe,
så ser du uppifrån. -- Men om min ställning förändras,
så att jag lyftes upp? -- Ja, så får du en ny
synpunkt på saken. Det kallas ju att ändra åsikter, men
du är ju icke rädd för att kallas vad som hälst.
Bibehåller du däremot den gamla synpunkten med
nyförvärvad ståndpunkt så ser du snett, får en skev
ställning, motarbetar dig själv och dina intressen, vilket
kan synas mycket oegennyttigt, men aldrig väcker
förtroende. Sådana förskjutningar i växten göra
krymplingar, och när man ser en gubbe gå med sin ungdoms
villfarelser och temporära sanningar, så verkar han
gammalmodig och blir lätt löjlig. Sanningarne i
vardagslivet äro nämligen tillfälliga och övergående;
därför sker i varje mansålder en omtaxering av alla gamla
värden. Det finns markegång som du vet, och om icke
taxorna göras om efter myntens gällande dagsvärde,
så bli lönerna imaginära, och skatterna orättvisa. Och
om man icke i tid utväxlar gamla avlysta mynt, så
får man intet för dem, och kan bli bankrutt. Det är
besvärligt att leva!
</chapter>

<chapter name="När jag var ung och dum">
<h3>NÄR JAG VAR UNG OCH DUM.</h3>

Lärjungen fortfor: När jag var ung och dum hade
jag alltid auditorium som sågo i mig ett ljus; när jag
blev gammal och visdomen kom, så blev jag ensam
på föreläsningen och ansågs vara en gammal åsna.
Hut går hem. Men övergången från ungdomen till
mannaåldern var bitter, då jag upptäckte att den gamle
icke kunde luras. Han läste mina tysta tankar bakom
mina höga ord; han tog mina onda avsikter i förskott,
avslöjade mina ofullgångna begär, förutsade
handlingars följder, tog fram ur mitt förflutna det rätta
motivet till min nuvarande belägenhet; han föreföll
mig vara trollkarl och profet, fastän han var en enkel
man. Och när jag frågade mig hur han kunde »veta
detta», så svarade jag senare: emedan han samlat
material, emedan han varit i alla situationer som
syntes nya för mig, emedan han också försökt lura gamla
på samma sätt, men misslyckats. Men ungdomen tror
fortfarande att den kan lura den gamle, om det också
bara handlar om att stjäla en tanke av honom. Nu vet
jag varför de unga hållas kvar i denna inbillning, att
de äro överlägsna därför att de kunna lura. Jo, det
finnes gamle vise, som gå och kvitta med livet, och
därför anse som en plikt att låta lura sig, då och då.

»Låta lura sig med smak.» Ungdom är bara ett
begrepp, en abstraktion, en vattvälling att skryta med,
ett kriaämne, en sång, ett skåltal.
</chapter>

<chapter name="Konstanta villor">
<h3>KONSTANTA VILLOR.</h3>

Lärjungen fortfor: När jag var ung, så var jag
aldrig glad, emedan de äldre tryckte mig, emedan
framtiden oroade mig, emedan jag levde som
understödstagare på föräldrarnes pängar, nästan som en
pensionerad; och när kärlekens första symptomer
visade sig, kom jag i helvetet; jag var aldrig; frisk, ty
de stora sjukdomarne, mässling, scharlakansfeber,
frossor, strypsjuka med flera, råka endast ungdomen;
jag kunde aldrig tillfredsställa en oskyldig fantasi, ty
jag hade inga pängar, varje begär stävjades i lindan,
och jag var slaven, då jag icke rådde över min tid,
icke kunde lämna min ort och se främmande ställen.
Sådan är den stora humbugen, som kallas ungdom, och
som ingen vågat avslöja, av fruktan för att pojkar
kunna kasta sten och rita full murar. Lärarne i
skolan krypa för dem, smickra dem, låtsas avundas dem;
och finns någon som icke smickrar dessa små banditer
som sakna blygsel och rättskänsla, dessa liderliga apor
som leva i oskuldens ålder, dessa föräldramördare,
så finnes det alltid ett gammalt fruntimmer, som
utbrister: Ja, si han <sp>förstår</sp> inte ungdomen. Jo, då,
vad han förstår, han som har varit ung själv; men den
unge förstår icke den gamle, emedan han icke varit
gammal själv.

Ungdomen påstås ha framtiden i sin hand och är
därför så fruktad av de fega. -- Vi ska se det först,
och om 30 proc. få vara med om framtiden, så är det
först som gamla de få verka, och då med de tankar
de som unga fått av de gamla.

P. S. Undantagen bekräfta regeln.
<tab>D. S.
</chapter>

<chapter name="Multiplikationstabellens förträfflighet">
<h3>MULTIPLIKATIONSTABELLENS
FÖRTRÄFFLIGHET.</h3>

Läraren talade: Alla vilja vara med att hala och
dra i det tåg som de kalla utvecklingen. Ordet får
vanligen betydelsen förändring, och människorna älska
i allmänhet nytt, som icke skadar dem. Men det finnes
förträffliga saker, som äro urgamla, och därför stå
sig utan förändringar. Multiplikationstabellen är
utmärkt fastän Pythagoras anses (?) ha uppfunnit den;
Regula de tri håller sig, fastän de gamla hinduerna
upptäckt denna lag för orsaker och verkningar; Euklides'
geometri, läses än i dag i våra skolor, där vi lära oss
Aristoteles' logik; vi bygga ännu hus efter gamla grekers
och romares mönster, och antikens skulptur är icke
dålig; almanackan redigeras ungefär som egypter och
kaldéer gjorde den; man <sp>kan</sp> läsa Goethe och Schiller,
och Shakspere spelas. Vi se sålunda att icke allt som
är gjort i förfluten tid är dåligt. De som nu för tiden
förutspå kristendomens försvinnande, därför att den
är gammal, de räkna nog galet. Homerus är tusen år
äldre, och gamla testamentet skulle väl stryka först.
Men kristendomen lever och blomstrar, fastän den är
invärtes och icke syns i tidningarna. Ännu sjunges i
skolor och kaserner varje morgon: »Sann tro på Gud
och på hans ord och kraft att göra gott.» Men de


kristne skola hava det trångt: »I denna världen haven
I tvång»; och genom periodisk träldom hos egyptiska
faraoner få de lära sig tålamod till ökenvandringens
början.
</chapter>

<chapter name="Hos denna världens furste">
<h3>HOS DENNA VÄRLDENS FURSTE.</h3>

Läraren vandrade i Kvalhem och kom till en stad.
Mitt på stora torget stod en bronsbild av
fäderneslandets förstörare. Ungdomen hade tågat i procession
för att fira hjälten. Läraren frågade ledaren: Varför
fira de fosterlandets förstörare? -- Jag vet inte,
svarade ledaren. -- Äro de tokiga? -- Sannolikt; härnere
är allting bakvänt. Denna hjälten ansågs också tokig,
och det var han nog. Han förde vanvettiga krig,
flydde vid nederlag och sköt skulden på andra; föll
ihop i olyckan som en fåne, låg i säng och låtsades
vara sjuk; intrigerade på lediga stunder, men alltid
illa; gjorde slutligen falskt mynt, men skaffade sig
en bulvan, som blev rådbråkad. Fäderneslandet
förblev ruinerat och kunde aldrig återvinna sitt forna
anseende. -- Och den mannen fira de? -- Ja! Men
de ha flera statyer. Borta i den där parken står en
med lagerkrans på huvudet; han var den mest
lastbare man på sin tid; och där längst bort vid hamnen
står en tredje staty av en menedare... -- Det är ju
som hos oss, nästan, sade läraren. -- Dja, det är bra
likt. -- Var äro vi då hemma? -- Hos denna
världens furste, som är Dyngherren. »Men varen vid gott
mod, jag haver övervunnit världen!»
</chapter>
<chapter name="Påvens skägg">
<h3>PÅVENS SKÄGG.</h3>

Lärjungen frågade: Vilken religion skall man
bekänna? -- Swedenborg säger att man bör ha det
lands religion där man är född, och att man bör stanna
i den religion däri man är uppfödd; nation och
religion äro olika syndsäckar i vilka man av okända
skäl blivit instucken. -- Lärjungen frågade: Skall jag
vara protestant eller katolik? -- Det synes vara
likgiltigt efter det ingen skillnad är, men att stanna i
sin barndomstro är nog mest praktiskt, för att icke
väcka söndring. -- Om saken är likgiltig, hur kunde
Europa strida i hundra år om en likgiltig sak? --
Därför att mänskorna äro självkära, härsklystna och
onda. Att bilda sekt är att göra sig grön, för att
få härska som herde över en hjord; och
bekännelsestrider utmynna vanligtvis i det tomma intet. När
protestanterna stridde med katolikerna om
rättfärdiggörelsen genom tron eller gärningarne, så upptäcktes
slutligen att de båda höllo både på tron och
gärningarne. De stridde alltså om påvens skägg, och Luther,
som hade sina ögonblick av djup humor, skall
(enligt Emerson) ha tillrått en tvivlande lärjunge, att
»gå och ta sig ett ärligt rus, i stället för att tvista om
rättfärdiggörelsen». Den protestantiske kejsar
Wilhelm II har 17 millioner katoliker under sin spira;
det spänner ibland, men det håller, och därför sade
jag, att saken synes vara likgiltig. Böhmen, där
trettioåriga kriget började, är fortfarande katolskt, och inte
ett spår finns kvar efter Hus' och Ziskas
missionsarbete.<footnote>Sannolikt har norra Tyskland i denna dag flera
katoliker än före trettioåriga kriget. Det var segern!</footnote>  Det är inte bara för sin tro man får bestiga
bålet, utan för sin självkärlek och sin söndringslusta.
</chapter>

<chapter name="Infernotanken">
<h3>INFERNOTANKEN.</h3>

Lärjungen frågade: Vid läsningen av Swedenborg
syntes mig ibland att han skildrade vårt jordeliv; skulle
vi möjligen redan vara därnere? Som kristen har
jag ju lärt, att ett syndafall med åtföljande förbannelse
ägt rum; nog synes mig livet mera vara ett inferno
än en skola, och ett fängelse, ty ingenting håller att
ta i. Det skönaste synes endast vara gjort att bli fult,
det goda ont. -- Har du aldrig sett något varaktigt
skönt här nere? -- Jo, naturen själv är alla årstider så
skön, att jag med vemod utbrister: Så överjordiskt
skön, och vi så rysliga! Livet kan även visa sig
härligt, i en vacker familj; i frid och lycka och i festdräkt;
så har jag sett det -- men bara två minuter i sänder,
och det kanske mera var mitt sätt att se. -- Men det
finns ju människor, som trivas riktigt gott härnere.
-- Den som kan trivas här, den är en gris; jag vet
borgare, som anse sig vara i paradiset, när de få
bo på sommarnöje, duka festbord med kulörta lyktor
och släppa upp raketer efteråt. Men »ve den
människan som är född med ett känsligt sinne» säger
Rousseau. Den skall antingen gå under eller måste han
göra sig ett pansar av råhet; men i senare fallet kan
hända honom, att han icke förmår avlägga råheten,
som blivit hans andra natur. Mycket känsliga
människor givas, som icke kunna ta befattning med livet,
icke vidröra verkligheten; dessa olyckliga förlora
slutligen förmågan att sköta sig, och dem träffar man
på vårdanstalter.
</chapter>

<chapter name="Självkännedom">
<h3>SJÄLVKÄNNEDOM.</h3>

Läraren talade: Man kan leva mycket långt fram
i livet, tycka sig vara en anständig människa och även
åtnjuta rykte som sådan. Så kommer en dag, då
man liksom vaknar ur en sömn, får se sig själv som
ett spöke, och man fasar; frågar sig: Är detta jag?
Man upptäcker handlingar man begått, som nu synas
oförsvarliga, och man frågar sig: Hur kunde jag?
Ja, man gled in i brottet en gång; en annan gång
släpades man vid håret, en annan gång föll man i en
snara. -- Men det finns människor så sömnsjuka, att
de aldrig vakna, och så litet intelligenta, att de icke
kunna inse huru svarta de äro. Jag hade nyss en vän
som var 60 år; i ett utbrott av stupid förvåning sade
han: Varför, äro människor så onda på mig? jag
tycker jag är en hygglig karl! -- Och denne man var
en tyrann, som trampade i mänskors öden, en bödel,
som avrättade för betalning, en mördare, som beljög
oskyldiga, som tog mutor, övade simoni och allsköns
laster. Jag ville icke döma honom utan sökte
försvara honom: Han kanske kände sig berättigad som
bödel, det skall ju finnas sådana också; tog profossen
som en kallelse; var en ond natur, som, när han
handlade efter sin natur, fann det naturligt eller rätt.
Han levde i full harmoni med sin natur och verkade
därför på sina likar som en hygglig karl, »sund»,
naiv, och var därför »trevlig i sällskap». När han dog,
skizzerade jag hans karaktär för en bekant. Denne,
som var av den svarta ullen, svarade helt naivt: »Du är
orättvis mot honom, för jag tyckte han var en trevlig
karl.» Detta måste jag skriva upp: »för jag tyckte ...»
</chapter>

<chapter name="Somnambulismen och clairvoyance i vardagslivet">
<h3>SOMNAMBULISMEN OCH  CLAIRVOYANCE  I
VARDAGSLIVET.</h3>

Läraren talade: Jag är nu 85 år och har sett
fyra generationer. Jag har icke varit renhjärtad, ty
i hjärtat går allt svart blod, men jag har haft
ögonblick, då jag varit försatt i ett barnsligt, omedvetet
tillstånd och haft glädje av mänskors umgänge; jag
visste att de hatade mig, logo åt mina olyckor,
väntade på mitt fall; men jag befann mig immun mot
deras onda; jag såg bara stackars mänskor, som
gladdes med mig, de voro mig sympatiska, jag erfor dem
vänligt, och jag hade hjärtligt roligt; även när de
skämtade elakt med mig, förstod jag icke, och när
de sade en öppen gemenhet, fattade jag det som ett
skämt utan mening. Detta är ett slags behaglig
somnambulism. Jag kan dock vakna ibland; då ser jag
sällskapet nakna, deras orena linne genom kläderna,
deras skröpligheter, otvättade fötter, men värst av
allt, jag hörde tankarne bakom deras ord, jag såg
deras miner som icke stämde med orden, jag
uppfångade en blick åt sidan, jag märkte ett fottramp
under bordet, en näsa som rynkades över mitt
vinglas, en gaffel som gick kritiskt förbi en assiett...
Då är det hemskt att leva! -- Jag hade en vän, som
på en bjudning föll i denna clairvoyance, och han satte
sig mitt på sitt bord, talade om allt vad han sett under
aftonens lopp; avklädde sina vänner; med den påföljd
att han avfördes till anstalten som vansinnig. Det
finns många slags vansinne, erkänn om det!
</chapter>

<chapter name="Att jobba i människor">
<h3>ATT JOBBA I MÄNNISKOR.</h3>

Läraren fortfor: Det finnes människor, som tidigt
trott sig ha upptäckt livets konst och funnit den i
formeln: Intet för intet. Att systematiskt tala illa om
människor, oaktat så litet gott är att säga om dem
(oss), visar sig i längden opraktiskt. Men att
systematiskt försvara alla uslingar, berömma skurkar, visa
medlidande med tjuven under det att den bestulne
hånas, det är också en sämre taktik. Därför gives
det en paradox som låter så här: »Det är en sån där
fähund som talar väl om alla människor!» -- Det är
syndikatsmannen, som bildar sällskap för inbördes
beundran, renommistbolaget, som opererar med gåvor
och gengåvor; det är beskyddaren som erbjuder
obedda tjänster, som introducerar i den hemliga
orden, som alltid har ett gott ord för en dålig människa,
som lägger sig ut för straffångar, skriver försvar för
The Ripper och Blodskämmaren, visar goda sidor
hos Barrabas, Judas och Nero. Han förstår allt, säger
han, och därför kan han förlåta allt, ehuruväl jag inte
förstår det, såvida icke ett hemligt förstånd rådde
mellan honom och alla bovar.

Men den dag, då du icke berömmer honom igen,
den sommardag en tjuv bryter sig in i hans vindskontor
och tar pälsen, då hans son får dåliga betyg i skolan,
då är det slut med förståelsen eller samförståndet,
och då finns ingen förlåtelse.
Dålig taktik, liksom all taktik; livet är ju rätt
konstigt, men livets konst skall vara natur; enkel,
uppriktig, ett impromptu för varje föreliggande fall;
byta och sälja, gärna, men icke spekulera, icke jobba
i människor.
</chapter>

<chapter name="Praktiska åtgärder mot fiender">
<h3>PRAKTISK ÅTGÄRD MOT FIENDER.</h3>

Lärjungen frågade: Hur skall jag kunna älska min
nästa såsom mig själv? För det första får jag icke
älska mig själv, för det andra äro mänskorna (vi) så
osympatiska, att de svårligen kunna bli föremål för
någon kärlek. -- Läraren svarade: Agapáo betyder
endast vänligt bemöta, och det kan du stå ut med.
-- Men att älska mina fiender, det är självmord. --
Du tycker så, men har du försökt med den metoden?
Den är mycket praktisk, och jag har prövat den. Mot
min värsta fiende, som stod mig efter ära och bröd,
satte jag ett sunt hat som en skärm, trodde jag. Men
mitt hat blev en ledning, på vilken jag mottog hans
strömmar, vilka ibland överraskade mig i svaga
stunder, så att jag fick hans onda i mig. Han växte och
antog dimensioner, blev ett spöke, som jag födde. Då
beslöt jag bryta kontakten; jag undvek att se honom,
nämnde aldrig hans namn (ty det är en inkantation);
och när man talade om honom i sällskap, så teg jag,
eller kastade ett vänligt ord; spöket tynade av i brist
på näring och försvann ur mina tankar. Slutligen kom
det fram till min fiende, att jag talat väl om honom.
Han blev alldeles slagen, smalt ner, skämdes och
trodde han misstagit sig. Därför, tala aldrig illa om
din fiende, ty det bara retar till hans försvar och

skaffar honom vänner. Där ser du emellertid vilken
djup visdom det ligger i Evangeliets enklaste läror,
dem du tror dig kunna kritisera.
</chapter>

<chapter name="Förnuftets gudinna">
<h3>FÖRNUFTETS  GUDINNA.</h3>

Läraren fortfor: Att vårt förstånd finner så mycket
motsägelser och obegripligheter i religionens stora
sanningar, ligger icke bara i förståndets
bristfällighet, utan i den onda viljan. Högfärden att vilja
begripa Gud och hans planer, att vilja fatta sitt öde, är
att vilja styra en fregatt med en åra. Varenda
grekisk tragedi slutar med en uppmaning att akta sig
för övermod, Hybris. Intet är gudarne så
misshagligt! Swedenborg säger, att när vi avbryta
förbindelsen med det övre, så förmörkas vårt förstånd, men
vi straffas samtidigt medelst inbillningar, att vi äro
mera upplysta än andra. Alla upplysningsfilosofer
gå i mörkret, och den period i historien som kallas,
skämtsamt, upplysningens, var den svartaste vi haft.
Förnuftets gudinna, mademoiselle Maillard, dyrkades
bara av galningar. Religionens sanningar strida aldrig
mot förnuftet, förrän detta är förmörkat av den onda
viljan; men då börja upptäckterna, och då »strider
allting mot förnuftet», de allra klaraste saker, som att
Gud är till, att den allsmäktige kan tillämpa okända
lagar eller suspendera sådana han själv stiftat, att han
kan meddela andliga gåvor under materiella symboler
och så vidare. Allt fritänkeri är galenskap, ty tanken
är icke fri utan bindes av tankelagarne, eller logiken,
liksom naturen av naturlagarne. Den onda viljan
söker frihet att få göra ont, och den onda tanken söker
frihet att få tänka galet.
</chapter>

<chapter name="Stjärnor på ljusa dagen">
<h3>STJÄRNOR PÅ LJUSA DAGEN.</h3>

Läraren fortfor: Dåren lever endast nu, för
ögonblicket i dagens sista villfarelser, i sin dagliga tidnings
dykarklocka, i opinionens beroende, partiets slaveri.
Den vise lever i alla tider, så att för honom finns icke
tid och rum; han är i all tid, och allestädes närvarande,
på denna sidan och på andra sidan graven; han
lever historiskt, världshistoriskt och självbiografiskt,
fattar sig kosmiskt och icke telluriskt; känner sig
släkt med Plato och Aristoteles, talar med de
avlidnas stora andar i deras skrifter, försätter sig
ibland tillbaka i sin barndom, ibland i sin
mannaålder, lever om det förflutna som är nu; föreställer
sig in i andras liv, är glad med de glada, sörjer
med de sorgsna, lider med de elända, känner på
mänsklighetens vägnar, har ingen ålder, ingen nation;
det man nu strider om, ser han läggas till handlingarna,
ofta utan vidare påföljd; i morgon är dagens vetande
bara strö, i vilket något annat växer; till och med
villfarelser duga till gödningsämnen; allt tjänar allt. Han
lider allt, ty han hoppas, och hoppet är en dygd, ty
det är att tro Gud om gott. -- Dagsländan exalteras
inför bagateller och tror, att nya sanningar kunna
sökas på telegramavdelningen i frukosttidningen; och
när en ny stjärna upptäckes, tror han att de andra
skola slockna, men de nya ha hittills alla slocknat.
Den nya i Perseus lyste bara i två år, och så var hon 
borta. Y-King säger, att om man går in i sitt tält och
gör mörkt omkring sig, så kan man se stjärnan Mei
i Skytten, mitt på ljusa dagen. Drag dig undan i ditt
tält ibland, ute i öknen, så skall du se stjärnorna på
ljusa dagen.
</chapter>

<chapter name="Rätten att ångra">
<h3>RÄTTEN  ATT ÅNGRA.</h3>

Lärjungen frågade: Har man rätt att ångra hela
sitt förflutna, om man upptäcker, att man gått i
villfarelse? -- Om du med ångra menar önska ogjort,
så har du icke rätt; ty det finns något berättigat i
varje människas liv, och varje villfarelse blir genom
vederläggningen en ofrivillig anledning till sanningens
seger; menar du med ångra att avsky dig såsom bärare
av falskheter, så har du rätt. Säg något till ditt
försvar! -- Jag kan säga: jag var barn av en ond tid;
jag var förförd av min ungdoms förförare, ingen
nämnd; mitt förstånd var starkare än mitt gudomliga
förnuft; mitt kött rådde på min ande; mitt medfödda
trots, mitt ärvda känsliga sinne mottog intryck utan
kritik, med ett ord, jag skulle kunna kalla mig ett
offer för mina förförare, för mitt påbrå, för min
medfödda svaghet och känslighet. Men att mitt förnuft
slutligen vaknade, det räknar jag icke som en förtjänst,
utan som en nåd; att jag fått tid att vederlägga mina
villfarelser, anser jag som den största lycka mig
någonsin hänt, och därför önskar jag icke mitt förflutna
ogjort, fastän jag avskyr det.
</chapter>
<chapter name="En religiös teater">
<h3>EN RELIGIÖS TEATER.</h3>

Läraren talade: Det ser ut som om människorna
icke hyste höga tankar om sig själva, ty när de på
teatern få se en riktigt elak satir, då njuta de, utan
att ta åt sig likväl. Det gäller ju bara de andra. Det
fanns i min ungdom en teaterförfattare, som efter att
ha varit satiriker slutligen fattades av medlidande med
mänskorna, och som han själv genom ett gott och
relativt lyckligt liv fått mildare känslor, såg han
människorna i en ljusare dager. Nåväl, han skrev en pjes
med bara ädla människor, känslofulla, ömhjärtade.
Vad hände: publiken trodde först det var ironi, men
i andra akten upptäcktes sveket. En stämma ryter från
parkett: fy f-n, det är ju allvar; och under ett
stigande äckel gick pjäsen fram; åhörarne skämdes för
varandra och på författarens vägnar; några sprungo
ut, och de kvarvarande skrattade: skrattade åt
godheten, uppoffringen, försakelsen, förlåtelsen. De
kände icke igen sig, ansågo skildringarna onaturliga;
det gick inte till så i verkligheten, människorna voro
inga änglar. Det är farligt således att tala väl om
människorna, ibland. Men nu är att märka, det religiösa
människor icke besöka teatern, emedan teatern är
gudlös. Den grekiska tragedien började med offer åt
gudarne, och alla tragedierna handla om mänskans
vanmakt i kampen mot gudarne. Varför göra icke våra
religiösa en teater, där man får se hur det onda
beskrattas och avslöjas!
</chapter>
<chapter name="Genom tvång till frihet">
<h3>GENOM TVÅNG TILL FRIHET.</h3>

Läraren fortfor: I denna världen haven I tvång;
alla människor äro ju beroende av varandra, trycka
varandra som stenarna i ett valv, uppifrån, nedifrån,
från sidorna; bevaka varandra, lura på varandra. Det
finns således ingen frihet, och får icke finnas här i
denna byggnad, som kallas stat och samhälle.
Grundstenarna få ju bära mest, men därför äro de av
gråsten, under det de övre äro av lätt tegel. Så finns
det några lyxtegel, som ingenting bära, bara pryda,
och de bäras av de andra, men de pryda likafullt, känna
sig generade och umbärliga, men de tjäna till prydnad,
och det få de veta av. Den, som begär mera frihet än
de andra, är en tjuv och tyrann, ty genom att
undandraga sig sin börda, lägger han den på andra. Denna
permanenta längtan till frihet, detta frihetsbegär, vilket
räknas i biografier som en dygd till berömmelse, är
endast en svaghet, ty det fordras mera styrka att bära,
än att bäras. Den enda berättigade strävan till relativ
frihet är den att slippa draga mer än man är skyldig.
Därför tillhör det styrelsen att noga avväga bördorna,
men därtill fordras vetande, matematiskt sinne och
utpräglad rättskänsla.

Men bakom detta allmänna frihetsbegär ligger ett
annat, djupare, som förväxlas med det förra. Det är
skapelsens suckan efter befrielse från köttets bojor,
som fått sitt starkaste uttryck i Paulus': »Jag arma
människa, ho skall mig förlossa ifrån denna dödens
kropp?» Men denna frihet kan endast vinnas genom
att tåligt bära denna världens tvång. Genom tvång
till frihet, alltså!
</chapter>
<chapter name="Dårskapens lov">
<h3>DÅRSKAPENS LOV.</h3>

Läraren fortfor: I denna dårskapens värld får
man beständigt se huru dårarne le, även när deras
opinioner bekräftas; det är ju ett fånigt leende! Dåren
säger: vi äro här för att utvecklas. När de få se en
man, som med åren blir visare och mera rättrådig, så
skulle de ju glädjas att se sin teori bekräftad. I stället
grina de ont och håna honom; ja, nu när du är
gammal! -- ja -- ja, men vi utgingo ju båda därifrån, att
visdomen skulle komma med åldern; låtom oss glädjas
tillsammans att så väl är; och om djävulen verkligen
alltid bleve munk på ålderdomen, vilken lycka och
välsignelse för mänskligheten att ha en plågoande
mindre! Icke sant? Varför grinar ni åt det? --
Voltaire som var en spefågel och icke så litet lymmel ända
in på ålderdomen, återfick slutligen sitt förnuft,
alldeles som galningarne på dårhuset strax innan de
skola dö. Och då sjöng han om mänskliga livet:

<poem>
Vällust! i min ungdoms brånad
sökte jag din läckerhet;
-- -- -- -- -- -- -- -- --
Jag vid livets vintermånad
funnit din fåfänglighet.

Lust till ryktbarhet och ära
mannahjärtat sönderslet;
-- -- -- -- -- -- -- -- --
o, vad gick jag att begära?
Äran är fåfänglighet.

Kunskapsrymden genomtåga
snillets stolthet sig förlet
-- -- -- -- -- -- -- -- --
Vad jag vet är till min plåga,
kunskap är fåfänglighet.
</poem>

Men galningarne grina, när en av dem får igen
förnuftet, och då säga de han blivit tokig. -- Lärjungen
svarade: Ja, jag vet av det.
</chapter>

<chapter name="Det oundvikliga">
<h3>DET OUNDVIKLIGA.</h3>

Läraren talade: Frågan vad man har rätt att
ångra är lite mera invecklad än så. Jag följde en
författares bana på avstånd, jag läste med största
beundran hans skrifter, som föreföllo mig vara från en
annan värld; hans dramer andades alla ett vemod och
en fruktan för något okänt rysligt, som måste komma;
hans filosofi i de saktmodiges skattkammare var ett
helgons, och man andades icke längre luft i hans
landskap utan den rena etern. Han var då inemot 40 år,
och jag väntade varje dag få läsa att författaren gått
in i ett kloster. Men, så får jag läsa, att han gift sig
med en skådespelerska; att han drog omkring med
henne som visades naken i en av hans nya pjäser.
Nu skrev han nämligen nya pjäser för henne, och nu
när de blevo cyniska och råa, nu fick han den stora
populariteten, som han icke ägt förr. Han
prostituerade sin person, sin dikt, sin hustru, och när han
sjönk, så grät jag i mitt sinne. En dag stod att läsa
i tidningarne att hans livs älskade rymt från honom
-- det kunde vara lögn! Hans öde plågade mig, och
det föreföll, som om det var förutbestämt, då alla hans
första dramer från ogiftastiden handlade om detta som
han förutsåg och fruktade. Även syntes det mig som
om han måste ned i gyttjebadet, som om han vore
tvungen att smutsas av livet, och på det särskilda
sättet; som om han icke hade rätt att ta himlen i
förskott och icke fick lov att leva heligt renliv. Det är
rysligt, därför att det är oförklarligt.
</chapter>
<chapter name="Diktarens självoffring">
<h3>DIKTARENS SJÄLVOFFRING.</h3>

Läraren fortfor: Detta mänskoöde erinrar mig om
det indiska dramat Urvasi. En botgörare, som drar
sig tillbaka i ensamheten för att genom försakelse rena
sin själ, kan slutligen uppnå sådana högre andliga
färdigheter att hans makt blir farlig för de lägre
gudomligheterna. För att hindra botgöraren i sin andliga
utveckling sände Indra en apsara, ett slags gudomlig
bajader, för att störa och förföra botgöraren. Är det
icke likt detta fallet jag anfört? Och hur kunde den
förförde känna skuld, eller ha rätt att ångra det han
icke vållat? Nu är ju diktaren något annat än
botgöraren, och för att kunna skildra livet i alla dess
facer och faror måste han ju ha levat det. Vad hade
Shakspere varit som skald, om han levat som en snäll
gosse, fortsatt fadrens hederliga yrke och skrivit på
lediga stunder om sina små förhållanden? Ehuru man
icke vet mycket om den store Britten, så ser man
dock i hans skrifter vilket stormigt liv han fört; det
finns knappt något rusk och snusk han ej gått igenom,
icke en passion han icke lidit; hat och kärlek, hämnd
och brunst, mord och brand, allt tyckes han ha varit
med om, som diktare. Och en verklig diktare skall,
bör, eller må offra sin person för sin dikt. Jag vill
därför tänka mig ett Shakspere-monument,
föreställande Herakles tändande sitt eget bål på berget Oeta,
givande sitt rika liv till ett självoffer åt mänskligheten!
Det där tyckte du var läskande att höra? -- Lärjungen
svarade: I sanning, du kan lösa och du kan binda;
nu löste du mig!
</chapter>
<chapter name="Filistéernas uppgift">
<h3>FILISTÉERNAS  UPPGIFT.</h3>

Läraren talade: Israel hade några obehagliga
grannar, som kallade sig filistéer, och vilka bevakade
kustremsan nere vid havet. De dyrkade ruskiga
gudar, såsom Dagon, Fiskguden, Dyngherren och den
stora Skökan. Men huru obehagliga de än voro, synas
de haft en uppgift i Israels liv. Ty så fort Herrens
folk övergav templet, så kommo filistéerna och stängde
helgedomen, satte upp Dyngherren på altaret och rökte
åt Fiskguden. Så ofta Israels barn kivades och stredo
sins emellan, ryckte filistéerna fram, och
oemotståndligt, ty Herrans hand var med dem för att de skulle
straffa och tukta, och en gång erövrade de
förbundsarken. Vi ha fått vår filisté vid Bosporen, och han
heter turken. När de kristna förnekade sin herre,
så fick turken Kristi grav, och Hagia Sofia blev moské.
Och så ofta de kristna slogos, så kom turken; efter
trettioåriga kriget, när de kristna slitit sönder
varandra som blodhundar, kom turken ända fram till
Wien, och halvmånen hissades på korsen nere i
Ungern. -- Lärjungen frågade: Varför återtaga icke
våra stormakter den heliga graven och Sofiakyrkan,
det vore gjort i en handvändning? -- Jag vet inte!
De får kanske inte; vi behöver väl vår filisté, Busen,
att skrämma barnen med. -- I Frankrike stängdes
kyrkorna av hedningen, när folket upphörde besöka
mässan, och nu sätter de opp Dyngherren på altaret.
Marat begrovs på sin tid i Pantheon, men när Kristus
togs igen, så vräktes Marat i kloaken. Den siste
som fick apoteosen i Pantheon var en ingenjör, vilken
hade en enda förtjänst; att han blev mördad (av en
frihetsvän). När vi bli kristna igen, så få vi både
Kristi grav och Hagia Sofia, behöver inte ta dem.
Det är filistéerns stora uppgift i naturens andliga
hushållning.
</chapter>

<chapter name="Världsreligion">
<h3>VÄRLDSRELIGION.</h3>

Läraren fortfor: Goethe skrev i sin ungdom en
avhandling om tvångsreligion påbjuden av staten
såsom det förmånligaste för statens bestånd. --
Lärjungen invände: Hur ginge det då med den
enskildes samvete? -- Såsom hittills. Staten
bestämmer ju den enskildes åsikter i geometri,
botanik, historia o. s. v., och <sp>religion</sp>; genom
undervisningen i skolorna, genom andaktsövningarne
vid bönerna i läroverken och korum i läger och
kaserner. -- Men friheten att tro och tänka? -- Vi
voro ju ense att frihet icke existerar utan att allt är
beroende och tvång, ömsesidigt tryck. Missbruka
alltså icke det heliga ordet. Men jag har under mitt
långa levnadslopp ibland trott mig läsa försynens
mening så, som om alla religionsformer skulle falla bort
likt skal och endast kärnorna återstå, sammansmältande 
som cellkärnor och bildande en enda växtbål,
ett världsträd, i vars skugga alla folk skulle kunna
vila i andakt och endräkt; och jag hade även tyckt
mig märka en bestämd avsikt i denna rasblandning
som pågår, och som gått så långt att i min obetydliga
släkt, mantalsskriven som skandinavisk, vi dock äga
spår av alla fem världsdelarne. -- Tror du på det
ännu? -- Jag vet inte! -- Och tror du att i kristendomen 
alla folk skola böja knä? -- Jag vet inte! Men 
Abrahamslöftet »I din säd skola alla folk välsignade
varda» är redan uppfyllt genom Abrahams-telningen
Jesus Messias; ty faktiskt är det vårt kristna Europa
och hela västra halvklotet Nord- och Syd-Amerika
som behärska världen. Och inför den bestående
verkligheten falla våra önskningar, hugskott, teorier och
spådomar.
</chapter>

<chapter name="Kristi återkomst">
<h3>KRISTI  ÅTERKOMST.</h3>

Lärjungen frågade: Skall man kunna vänta Kristi
utlovade återkomst? -- På den närgångna frågan
svarade Kristus själv sina lärjungar: Guds rike är mitt
ibland eder; och vid sitt avsked från lärjungarne sade
han: Se, jag är när eder alla dagar intill världens ända.
--  Väl, men hur skall Kristi rike upprättas på jorden?
--  Det behövs inga korståg, som du kanske tror.   Du
vet ju att det finns växter, som icke trivas i samma
jordmån, utan den ena dör ut; det finns raser, som
icke kunna bo i samma land; nåväl, i samma stund
de kristna bli kristna igen, så vantrivas hedningarne
och  draga bort;  alldeles  som jättarne, vilka när de
hörde klockeklang, fingo örsprång, och när de luktade
kristet blod, så fnöso de och gömde sig i sina hålor.
Tolerant skall man vara men icke så, att man tar ner
klockorna  eller fäller korset, därför att jotnarne må
illa av dem.    Swedenborg säger, att den fria viljan
aldrig upphäves, och att därför de osalige själva välja
sitt helvete;  ty när de komma i renare luft, prövas
de, och då de råka i de godas sällskap vantrivas de
och kasta sig huvudstupa ner i Dyngherrens regioner,
där de finna en miljö, i vilken de kunna andas.
Därför också, om du vill fly dåligt sällskap, så behöver du
icke stänga din dörr; antag endast goda seder och
dina stallbröder skola sky dig som pesten.
</chapter>

<chapter name="Det stämmer">
<h3>DET STÄMMER.</h3>

Läraren talade: Vi ha förut ordat om
Swedenborgs helveten och funnit dem dels vara
sinnestillstånd, dels likna jordelivet under vissa förhållanden.
Jag erinrar nu några slående detaljer, vilka påminna
om vissa mina upplevelser ur vardagslivet. Helvetets
eld, säger han, består dels i att passioner väckas men
för att gäckas och bestraffas; dels i upptändande av
begär, som verkligen få tillfredsställas, men strax efter
förloras, då lidandet består i saknaden. Känner du
det? -- Jag känner! -- Vidare: Då det himmelska
ljuset når de osaliga, så far en isköld genom ådrorna
och blodet stockas. Känner du det? -- Jag känner
det; och jag minns en gång, då jag var mycket ond,
hur en god människa började tala gott med mig; jag
värmdes icke utan jag började frysa ini rummet så
att jag fick ta på mig överrocken. -- Vidare: De
vandra omkring ensamma och dystra, de hungra och
ha intet att äta; de gå in i hyddorna och begära arbete,
men när de fått arbete, gå de sin väg att pinas av olust.
Men när de komma igen, stängs dörren och de måste
arbeta för mat och kläder samt få en sköka till
sällskap. Stämmer det? -- Det stämmer! -- Helvetets
grundsatser äro: Härsklystnad av självkärlek; kärlek
till andras egendom av världskärlek; kärlek till
utsvävning. Himmelens grundsatser äro: Härsklystnad
med gott ändamål; kärlek till gods och guld för dess
nyttiga bruk; kärlek till äktenskapet.
</chapter>
<chapter name="Goda ord">
<h3>GODA ORD.</h3>

Lärjungen frågade: Har Swedenborg aldrig ett
gott ord till tröst och uppmuntran? -- Läraren
svarade: Jo, det har han visst; han säger till exempel:
De utvalde äro de, som haft samvete, de förkastade,
de som saknat samvete; vilket stämmer med Sokrates'
definition på en människa: Den som äger blygsel och
rättskänsla. Men Swedenborg har på ett annat ställe
denna förklaring på frestelser: Onda andar som ur
människans minne uppväcka allt slags falskt och ont,
som hon från barndomen tänkt och förövat; men
änglarne, som äro hos människan, framtaga hennes goda
och sanna och försvara henne sålunda. Det är denna
strid som förnimmes hos människan samt förorsakar
samvetsagg och kval. När människan frestas i hänsyn
till det förståndiga, så framkalla onda andar blott
hennes onda handlingar som hon begått, vilka här
betecknas med orena djur, samt anklaga och fördöma,
men förvändande sanningen på tusende sätt. Han
omnämner även ett slags andar, som väcka
samvetsskrupler i lapprisaker och på sådant sätt oroa de
enfaldiges samvete. Dessas närvaro väcker ängslan
i maggropen, och deras livsnöje är att betunga
samvetena. Slutligen: det gives några hedningar ifrån de
trakter, där människor äro svarta, vilka hava det med
sig från livet i världen att de vilja behandlas hårt, i den
tron att ingen kan inkomma i himmelen utan genom
straff och plågor. Emedan de hava den tron bli de i
början hårt behandlade av några som de kalla djävlar.
Och på annat ställe tillägger han: några andra djävlar
än onda människor finnas icke. Nu bara ett ord till:
Mästaren råkade några förtvivlade, som trodde att
pinan skulle bli evig; »men mig blev givet att trösta
dem». Alltså: där har du goda ord också.
</chapter>

<chapter name="Sträng och icke strängt">
<h3>STRÄNGT OCH ICKE STRÄNGT.</h3>

Lärjungen invände: Men Swedenborg är i
allmänhet för sträng. -- Läraren svarade: Nej, icke
han; livet är strängt, och livets lag är sträng för den
vrångvise. Sålunda säger Mästaren: Kvinnor som
kommit nerifrån till makt och rikedom bli ofta furier; men
kvinnor som blivit födda i makt och rikedom men ej
förhäva sig, bliva likafullt lycksaliga, »ty att avsäga
sig livets nöjen, makt och rikedomar, och sålunda
genom umbäranden vilja förtjäna himlen är en falsk
åsikt». Vi veta att Swedenborg i vardagslag var
måttlig men gärna gick i sällskap, där han unnade sig en
poculum hilaritatis, en glädjebägare, och han reser sig
bestämt mot dem, som draga sig ifrån världen. »Många
tänka att det är svårt föra en levnad, som leder till
himmelen, emedan de hört att man för detta ändamål
bör avsäga sig världen och leva i andan. Detta fatta
de icke annorlunda än att man bör skilja sig från det
jordiska, för att ägna hela sitt liv åt andliga
betraktelser och gudaktighetsövningar; men att det icke
förhåller sig så, har jag fått veta genom mycken
erfarenhet, ja, att de som på detta sätt avsäga sig
världen för att leva i andan, ådraga sig ett dystert liv,
som icke kan mottaga himmelens glädje. För att
beredas till himmelen måste människan leva i världen,
samt i göromål och förrättningar... Jag har talat med
några som i världen skiljt sig ifrån sysslor för att leva
andligt, jämväl med några som på åtskilligt sätt plågat
och marterat sig, emedan de trott sådant vara att
kuva köttets begärelser... Vanligen äro de uppblåsta
av högmod och tänka på den himmelska glädjen såsom
lön, alldeles icke vetande vad himmel och himmelsk
glädje är.» -- Lärjungen inföll här: Det synes vara
fallet med läsarne! -- Icke med alla, svarade läraren,
ty bland dem finnas botgörare eller sådana som bereda
sig på döden. Låt du läsarne vara i fred, och åtag dig
icke att skilja agnarna från vetet.
</chapter>

<chapter name="Måttlighet även i religion">
<h3>MÅTTLIGHET  ÄVEN   I   RELIGION.</h3>

Läraren talade: Om vi få tro mästaren
Swedenborg, så skall man vara måttlig i sin religion (såvida
man icke är botgörare eller bereder sig till döden); att
försumma sina vardagsplikter för att på veckodagarne
ränna på möten är som att bruka söndagsrocken om
vardagarna; det kallas garderobsorg och antyder
försumlighet. Att gå omkring och fråga mänskorna om
deras själar är att missbruka Guds namn, då man icke
är själasörjare. Att arbeta på nådens ordning är att
vilja storma himlen och genomtränga försynens
hemligheter; och att röva den stora glädjen brukar straffas
med svårmod. Missbrukar man ljuskällan, så blir livet
svart. Men religionen skall icke bara vara
söndagsrock, utan den skall gå som ett stilla ackompanjemang
till vardagslivets tunga melodi. Dock, man får icke
vara feg eller likgiltig såsom så många av våra dagars
kristna. Få de höra stora orden utveckling, upplysning,
vetenskap, så tro de straxt att kristendomen är en
övervunnen ståndpunkt; läser de i tidningarne att
Luskungen fått de kristna under sig, så tro de genast att
Gud har övergivit de sina, glömmande att den
egyptiska träldomen var en uppfostran till Kanaan, och att
filistéerna begagnades som gadd för att sporra de
tröga. Otron, vantron, den premediterade lögnen,
villfarelserna, allt tjänar sanningen, ty allt tjänar. Och
dem som hava Gud kär, länder <sp>allt</sp> till det bästa.
</chapter>

<chapter name="Jästen och brödet">
<h3>JÄSTEN OCH  BRÖDET.</h3>

Läraren fortfor: Ny-hedningarne, som nu ha
stormat fram och tro sig vara världens herrar, därför att
de tjäna världsfursten, förefaller vara en bottensats av
vilda folk, som genom giften och invandring kommit
in som jäst i Europas gamla nationer. Jästen
uppfyller sin bestämmelse i ugnsvärmen men förvandlas
själv till gaser och försvinner, lämnande blåsor och
hål efter sig. Degen blir kvar, lucker, mör, vit,
doftande varmt bröd. Jästen är en mögelsvamp som
uppstår av förruttnelse, och ändå får den vara med att
göra vitt bröd. Allt tjänar! Men bara mögelsvamp
ger intet bröd! Man skall därför icke vredgas på
hedningarne, ty de förstå icke bättre; upplysa dem kan
man väl svårligen, ty den grå starren kan man sticka,
men icke den svarta.

Frukta dem skall man icke, ty då bitas de, men de
skola ha sin tid.

»Jag haver sett en ogudaktig, den var fast väldig
och utbredde sig och grönskades som ett
lagerbärsträ.»                                                                             

»Då man gick där framom, si så var han borta.
Jag frågade efter honom, då vart han ingenstädes
funnen.»
</chapter>
<chapter name="Utvecklingsmannen">
<h3>UTVECKLINGSMANNEN.</h3>

Lärjungen frågade: Kan man icke upplysa
hedningen? -- Erfarenheten har visat att det nästan är
omöjligt; ty ett dumhuvud kan icke fatta de enklaste
saker, icke inse ett axioms självklarhet. Förföljes han
systematiskt av olyckor, kallar han det otur, slås han
av sjukdom, stiger han upp lika dum, råkar han i
fängelse, så sitter han bara och tänker ut nya knep;
straffas han på sträckbänk, så anser han sig lida för
sin tro, han som ingen tro har. Och han går ut ur
väckelserna och prövningarna lika stort fä som förut,
ty han begrep ingenting. Och alla Dyngherrarne prisa
hans karaktärsfasthet, hans själsstyrka, hans starka
tro på sin sak. Han har fyllt sextio år och har arbetat
för utvecklingen, men han har icke kunnat utveckla
sig själv; han kolporterar precis samma smörja nu
som för fyrtio år sen, när han upptäckte »sanningen»
i sina lärares böcker; han har aldrig fött en ny tanke,
aldrig fått en ny syn på gammal sak; han har stått
stilla, men världen har gått framåt. Han har trott sig
vara i têten, när han var i kön; han gick kräftgången
tillbaka till hedendomen, fastän kristendomen låg
framom. Det var utvecklingsmannen; känner du den?
-- Jag har känt honom, men sagt upp bekantskapen.
</chapter>

<chapter name="Växelundervisningen">
<h3>VÄXELUNDERVISNINGEN.</h3>

När läraren vandrade i Kvalhem kom han till en
skola, som kallades växelundervisningen, därför att
rollerna här voro förväxlade, så att de okunniga
eleverna sutto i katedern och undervisade sina kunniga
lärare. -- Nå, min gosse, sade eleven till lektorn i
matematik, hur mycket är 6 gånger 8? -- Det är jämnt
48, svarade lektorn. -- Nej, sade eleven, det är 78.
--  Lektorn protesterade. -- Jaså, du svarar snäsigt,
sade eleven, då skall du få! -- Men jag kan bevisa att
6 gånger 8 är 48, protesterade lektorn, jag kan bevisa
det med addition. -- Lärarekollegium sammankallades
och   tillspordes   hur   mycket   6  gånger  8  var.   Som
ingen visste det, upplyste lärare-eleven att det var 78.
Lektorn  var  överbevisad  om sitt  misstag,  men  icke
övertygad, därför sattes han i stryk-klass. -- Den
vandrande läraren kom in i en avdelning, där det
undervisades i moral.   Eleven, utexaminerad från en
ankarsmedja,   satt   i   katedern   med en rotting i handen.
--  Sjunde budet? frågade ankarsmedjan. -- Du skall
icke stjäla! svarade lärjungen. -- Det är gamla texten,
som är en övervunnen ståndpunkt.  Vår
lärobokskommission  har  utvecklat  dekalogen  efter modärna
begrepp, så att sjunde budet numera lyder så, efter
regeringens förslag: Du skall icke stjäla när någon ser det!

Den vandrande läraren utbrast: Detta är ju
helvetet! -- Ja visst är det, svarade ledaren.
</chapter>

<chapter name="Konsten att känna människor">
<h3>KONSTEN  ATT KÄNNA MÄNNISKOR.</h3>

Läraren talade: Det finns i Swedenborg så mycket
visdom, som kan begagnas med fördel i vardagslivets
förhållanden för att öka vår kännedom om mänskorna
och utröna deras hemligheter. Sålunda när du träder
in i ett sällskap och någon innevarande är för mycket
artig mot dig, men du känner att han luktar sur
magsaft, så är denna människa falsk mot dig. Om du ser
en människas öga, och hornhinnan facetteras, liksom
ett smitt kopparkärl visar små plana ytor efter
hammarslagen, och ögat då skjuter strålar, så är denna
person din fiende. Luktar någon av råttor, så är det
en girig. Skurkar dölja sig ofta under en godmodig,
bullrande stortalighet. Om du i sällskapet överfalles
av en <sp>oren</sp> kyla, så finns en svart man närvarande.
Den som ler en stund efter sen du sagt något
allvarligt, han ler åt sina tysta, onda tankar. Hädare ha
skämt blod, och skrymtare lida ofta av tandvärk;
hycklare kläda gärna av sig nakna för att visa sin
oskuld; själamördare hava ansikten som blekgula
blånor; hatet luktar kadaver; mänskor med svarta fötter,
som icke kunna tvättas vita, leva i ondska och laster;
mördaren och falskspelaren får svarta händer; otrogna
hustrur gå på sneda klackar, tala och gräla mycket,
men äro ytterligt ömma om sina barn. De som tala
ett och tänka ett annat lida av munsår. Gudsförnekare
tala »liksom i vågor». Allt detta är icke påhitt utan
iakttagelser, vilka jag begagnat i samlevnaden med
människor och därmed kontrollerat. Gör du
sammaledes, så blir du vis!
</chapter>

<chapter name="Tankesynder">
<h3>TANKESYNDER.</h3>

Läraren talade: Luther säger att människan är
barn till fyrtio år; jag var barn till femtio, det vill säga
oförståndig, inbilsk, troende mig vara oåtkomlig och
oansvarig i mina tankar. Men jag fick lära annat när
jag började observera. Jag upptäckte nämligen, att
då jag syndat i mina tankar, hatat, dödat, orenat, stulit,
och jag kom i sällskap med vänner, så behandlade
de mig aktningslöst, såsom om jag vore mördare eller
tjuv. Jag kunde inte förklara det, men trodde slutligen
att mina onda tankar lästes i mitt ansikte. När jag
även observerade huru vännerna just togo upp de
obehagliga ämnen som sysselsatt mina hemliga tankar,
så förstod jag att så kallad tankeläsning utövas
dagligen och stundligen i sammanlevnaden. När jag så
fick läsa Mæterlincks härliga bok, Le Trésor des
humbles, så stärktes min tro härutinnan, då jag såg
att han observerat detsamma. Då jag slutligen
började uppfostra mitt inre, fann jag att detta var
huvudsaken, och genom att bevaka tankarne hindrade jag
utbrotten i handling. Och då förstod jag först varför
jag tyckt mig så ofta i livet ha varit orättvist anklagad
och straffad för brott, dem jag icke begått. Jag
erkänner nu att jag begått dem i tankarne. Men hur
visste mänskorna det? Säkert finns det en immanent
rättvisa, som straffar tankesynder, och när mänskorna
taga varann på misstankar, ful uppsyn eller på känsel,
så ta de rätt! Det är hårda ord, men det är nog så.
</chapter>

<chapter name="Viljesynd">
<h3>VILJESYND.</h3>

Läraren fortfor: Det finns önskesynd och
viljesynd också. Du vet man kan hata och hacka ihjäl en
människa. Jag levde en gång på en badort, där ett
slags prejande ringsystem var infört av källarmästarn.
Han hade skaffat sig privilegium att ensam ge mat åt
inackorderingarne. Nåväl, han svalt dem genom att
koka ur köttet innan han stekte det och att laga
buljong av rågmjöl o. s. v. Gästerna voro tåliga, och
ingen ville bråka. Men hatet växte, och efter en
månad såg jag hur värden började gulna i ansiktet,
tyna, så han måste sitta vid disken och mottaga
hatfulla blickar. Slutligen en dag reste sig hela
sällskapet, hundra man, och gick sin väg mitt i middan.
Då föll värden sjuk, och han fick leversjuka; det var
som om alla gästernas galla kastat sig in på hans lever
och ystat hans galla. Han försvann. De dödade
honom, men deras hat var denna gång berättigat eller
helt naturligt. Men om man hatar en människa,
därför att den icke vill beundra en eller tjäna ens
själviska intressen, då kan man bli simpel mördare,
beroende dock på hur den andre uppför sig; ty är han
oskyldig i detta fall, så blir han immun, oemottaglig
för giftet. Jag vet en människa som hatar mig, därför
att han icke fick bestjäla mig. Det var en tjänare
som jag bara gjort gott. Hennes hat nådde mig icke,
så länge jag var ärlig.
</chapter>

<chapter name="Studera mänskor">
<h3>STUDERA MÄNSKOR.</h3>

Läraren talade: Man skall icke försöka studera
mänskor, ty dels upplåta de sig icke för studier,
dels känna de på sig när de bli föremål för medveten
undersökning. Den som icke ger sig själv, den får
ingenting; och den som icke nalkas mänskorna med
sympatier får ingen kontakt. Betraktar jag dem som
olyckskamrater, medvandrare i öknen, så öppna de
sig; blottar jag mig själv, så visar jag förtroende, vilket
besvaras; kommer jag med misstänksamhet, så
besvaras misstänksamheten. Endast i det fall att någon
söker mig för att undersöka mig, låter jag honom
»sitta» för mig. Men när jag naivt umgåtts länge med
en människa och sedan i minnet summerar upp honom,
får jag tämligen reda på honom, men aldrig riktigt;
och människorna ha rätt att bevara sina hemligheter.
När jag var ung och oförstående, trodde jag mig ha
rätt som författare att forska i andras förflutna liv
men märkte snart att det var otillåtet. De voro liksom
skyddade. Den som sagt att man skall umgås så
försiktigt med varje vän som om man skulle bli fiender
en gång, den har haft liten glädje av umgänget. Jag
har alltid tagit mänskorna som om vi skulle varit
vänner födda och för hela livet; därför har jag fått något
igen; och när de svikit mig, har jag sagt mig: Vad
gör så det? Intet för intet.
</chapter>

<chapter name="Vännen Allsintet">
<h3>VÄNNEN ALLSINTET.</h3>

Läraren fortfor: Det finnes mänskor som förefalla
snälla, oförargliga, överseende; som låta andra vara i
fred, aldrig forska, aldrig tala ont om någon; och
icke heller lida att man säger ont om någon människa.
Jag har beundrat dem, avundats dem deras goda
naturell. Men ibland dessa har jag funnit individer, som
av ren självisk njutningslystnad hållit bråk ifrån sig,
som av kärlek till lugnet och makligheten icke velat
veta något om andras angelägenheter för att slippa bli
inblandade. Det är dessa som icke vilja vittna inför
domstol, även om det gäller att försvara en vän; det
är dessa som tiga, när de borde tala; de undandraga
sig att rekommendera en nära anförvant, därför att
»de inte känner honom»; om man hänvisar till dem
såsom sagesman till ett yttrande, så ha de förlorat
minnet; de låna icke ut pängar åt en behövande, därför
att de »icke vill bli osams med honom». De sakna alla
positiva dygder, och likaså alla fel, därför bli de
färglösa, opåtagliga, opersonliga, amorfa, icke hörande
till något kristallsystem.

Jag kände en gång en sådan, i tio år, och så
glömde jag honom. Tjugu år efter hittade jag min
äldre korrespondens på en vind, och däribland ett
hundratal brev från den amorfe vännen. Jag blev
förvånad över en så rik korrespondens med den
mannen. Och jag försökte se efter vad han haft att säga.
Jag läste 25 brev. Det stod intet i dem. Läste 50;
de handlade om ingenting. Rakt ingenting. Det var
bara skrivstilar, bläck på papper, kuvert och
frimärken. Jag brände papperen och glömde vännen
Allsintet för alltid. Och han lämnade icke ens ett
minne efter sig!
</chapter>

<chapter name="Affabla människor">
<h3>AFFABLA MÄNNISKOR.</h3>

Läraren talade: När jag sett ett karaktärsdrama
har jag undrat om människorna äro så där enkla och
genomskinliga. Det är en grupp människor som man
aldrig får reda på, därför att de ha den naturellen att
av idel tillmötesgående anpassa sig efter umgänget.
En sådan person kom inom min dunstkrets, och jag
fann honom sympatisk, älskvärd, godmodig. Så
råkade jag en tredje man och talade ut mina meningar
om den affable vännen. -- Han? Då känner du inte
honom! sade den tredje; han är en argsint människa,
och han bara gjorde sig behaglig för dig! -- Så kom
en fjärde: Den där! det är den falskaste människa
som finns! -- Slutligen kom hans hustru: Nej, han är
varken argsint eller falsk; han vill bara vara människor
till lags; i början av vår bekantskap (han erkände det .
senare) hade han beslutat att vinna mig genom
tillmötesgående och underhålla kärleken genom att göra
mig till viljes i allt, nästan allt, och icke säga mig emot.
Efter ett år hade jag icke hört en mening av honom,
bara mina tankar; jag trodde honom sakna vilja,
åsikter, känslor till och med; och han föreföll endast som
en spegel, i vilken jag såg mig själv. Jag träffade
aldrig honom, bara mig. Då blev jag led på honom
och vart oregerlig, fordrande att han skulle begå en
orätt handling. Men då kom han själv! Med en
karaktärsfasthet utan like gick han från maka, barn och
hem, »för att rädda sin själ». -- Har du någon själ?
sade jag. -- Döm själv, svarade han och gick! -- Det
är farligt vara affabel, och det är lika farligt tro
mänskorna vara enkla.
</chapter>

<chapter name="Bättre än intet">
<h3>BÄTTRE  ÄN  INTET.</h3>

Läraren talade: Jag har sett en gammal kvinna
utöva religionen nästan som en last. Hon hade hela livet
bakom sig, med alla bankrutter, utom den ekonomiska,
ty hon var snarare rik. Hon beredde sig på
hädanfärden, och det gjorde hon rätt i. Hon skänkte pängarna
åt de fattige, ty de kysste hennes kläder på öppen gata,
men hon tog från sina barn. Hon köpte vigt vatten och
hade i en skål vid kammardörren; det hade icke varit
ont, om det ej var skryt med privilegier. Bänknyckel
i kyrkan hade hon, men så köpte hon rätten att gå in
i kyrkan ensam, när den var stängd om vardagen. Jag
mötte henne en eftermiddag, när hon kom ut ur kyrkan
med den stora nyckeln i handen; triumferande, stolt,
som om hon kunde lösa och binda, blev hon straxt
glad när hon fick se mig, sade något skämtsamt, som
var mycket elakt, och därpå något lustigt som var
cyniskt. Jag föreslog den vithåriga tanten att gå på
värdshuset och dricka vin -- (det var i min dravtids
dagar, då jag vaktade svin åt Luskungen). Hon följde
med; kyrknyckeln också. Vid ett glas tyroler berättade
hon, att hon nyss på en utfärd gjort sin man svartsjuk.
Detta antydde ju ett koketteri som var ovärdigt en
gammal kvinna. Jag svarade därför något lämpligt,
som kom henne att bli brutal mot mig.

Nu skall du inte passa på och säga: Si där har du
religionen! utan på sin höjd kan du få lov att invända:
Så skall man inte ha sig med sin religion!

Lärjungen svarade: Så skall man icke ha sig med
sin religion. Men bättre det än intet i alla fall!
</chapter>

<chapter name="Att krypa för djuret">
<h3>ATT KRYPA FÖR DJURET.</h3>

Läraren talade: När man genast följer begäret, så
medför ju känslan av ett visst tvångs upphörande en
förnimmelse av frihet, befrielse. Denna lustkänsla fatta
vi nästan som en belöning och sluta därav att vi
handlat rätt, när vi kastade benet åt den skällande hunden.
Men hade vi underlåtit att ge hunden, så hade han
icke fått vanan, och vi skulle stolta gå vägen fram i
medvetandet att icke ha böjt oss för djuret, när vi
mutade det till tystnad. Lustkänslan hade blivit
förbytt i seger; och maktförnimmelse är för mer än
vällust. Kryp aldrig för djuret, då får du det över dig;
att kuva ett olovligt begär, blir som att dra upp uret;
fjädern krymper så han gnisslar, men han drar då
först. Spar din kraft åt dig själv, så segrar du i livets
strid över dina fiender, och det är högsta lust; slösa
icke med din mannakraft, ty det är med den <sp>hon</sp>
kommer att kuva dig. Du vet mycket väl vad jag menar
med begären, att jag icke menar måttligt äta och
dricka, och du förstår mycket bra vad slösa är. Du
skall icke heller tro att begären avtaga med åldern,
men förståndet växer i större proportion och viljan
med; endast därför blir segern relativt lättare. Denna
upplysning får du till skänks; behåll den och visa att
du är intelligent nog att kunna mottaga en faktisk
upplysning.
</chapter>

<chapter name="Ecclesia triumfans">
<h3>ECCLESIA TRIUMFANS.</h3>

Läraren talade: Världen är nog full med lögn, men
det gives misstag, missförstånd också, ty det finns
inte två mänskor som ge orden samma valör. Men
det finns konstanta lögner vilka gå som mynt. Det
finns underklasslögner och överklasslögner;
katoliklögner och protestantlögner, men hedningarnes äro
allra värst, ty de anse rätt att ljuga när det gagnar
dem eller deras vänner. En bland de största
hednalögnerna och som höll mig länge på orätt kurs är
den falska uppgiften att Japan tagit Europas materiella
kultur, men ratat kristendomen. Två japanska
professorer, som nyss besökte vårt land, förkunnade
nämligen att det finns en kristen kyrka i varje större stad;
att det finnes kristna i armén, riksdagen,
universitetet; att de kristnes antal är stort; 45,000 protestanter,
58,000 romersk-katolska och 25,000 grekisk-katolska;
i deras riksdags Andra kammare ha två talmän varit
kristna. Och allt detta har skett på 35 år. Tusen år
gå ju som ett intet, och framtiden tyckes tillhöra
kristendomen, då vi redan sett att världens herrar,
Europa och Amerika, äro kristna. Det är ju ingen nöd
att vara kristen då, men det kan bli skam en dag att
vara okristen, då man är född i ett kristet land. Det
kunde kallas att vara efter, att icke följa med
utvecklingen, att vara konservativ. Sjuttonhundratalets slut
firades av hedningarne såsom kristendomens
undergång, men 1802 skrevs den vackraste bok som är
skriven om kristendomen: Le Génie du christianisme av
Chateaubriand, och därmed triumferade kyrkan igen.
</chapter>

<chapter name="Logik i neurastenin">
<h3>LOGIK  I   NEURASTENIN.</h3>

När läraren vandrade i Kvalhem kom han till en
bergstrakt och såg ett slott så skönt som en vacker
dröm. -- Vem är den avundsvärde som får bebo ett
sådant palats? frågade han. -- Jo, svarade ledaren:
det är en olycklig, ensam, värnlös, hemlös, fridlös.
Han var född med stora gåvor som artist, men han
använde dessa gåvor på smörja; ritade tokroliga
karrikatyrer om ingenting, förvred allt vackert till fult,
allt stort till smått. -- Vad sysslar han nu med då? --
Ja, skall jag säga't? Han sitter från morgon till kväll
och rullar kulor av träck... -- Det vill säga: Han
fortsätter som han börjat. Är det straffet? -- Ja; är det
inte logiskt? Slottet fick han, men kan inte begagna
det! -- Därpå vandrade de vidare och kommo till en
trädgård. Där gick en man och ympade persikor på
kålrötter. -- Vad har den där gjort? frågade läraren.
--  I livet tyckte han mest om kålrötter, och nu vill han
ympa kålrotens fina smak på persikan, som han finner
fadd.   Han var eljes skriftställare och ville uppfriska
poesien med snuskiga bondvisor. -- Det är ju
symbolism i detta. -- Ja  och logik framför allt. -- Så
kommo de till en hydda, där en man låg på en säng,
omgiven av travar med böcker; mannen hade läst sig
fördärvad,  låg  vanmäktig  av  hunger  och  törst  och
kunde knappt andas. -- Vad läser han för slag?
frågade  läraren.   --   Bara   teologi,   exegetik,   dogmatik,
isagogik,   eskatologi.     Han   förnekade   Gud,   då   han
levde, och nu söker han honom i teologin, men har
icke  funnit  honom   ännu. -- Skall han finna honom?
--  Ja, visst skall han! Men han ska söka först! -- Det
här är ju som på dårhusen hos oss. -- Och logik finns
där i neurastenin alldeles som där!
</chapter>

<chapter name="Min karrikatyr">
<h3>MIN  KARRIKATYR.</h3>

Läraren talade: Människor uppträda ibland i ens
liv som om de voro skickade, och man får icke reda
på varför de skola klösa i ens öde; de veta det kanske
icke själva. När jag var ung man som givit löften om
en framtid, men icke infriat dem, fick jag till kamrat
i ett verk en individ som strax var mig antipatisk; och
han hatade mig genast. Men han sökte mig, drog mig
ut, nödgade mig dricka, ehuru jag icke var
nödbuden just. Han drack förfärligt, och jag trodde ibland
han ville supa ihjäl mig. I ruset gick han alltid in på
min person, smickrade och kalfatrade, uppträdde
charlatanartat med en föregiven kunskap om mitt öde,
förutsade och förkunnade. Detta utövade på mig en
dragning omväxlande med repulsion. Slutligen en
gång under ett rus skymfade han mig i sällskap,
kallade mig humbug, som ingenting skulle bli. Jag var
då fullt medveten om min kallelse, och retad av
skymfen, plus rusets skenkraft, avlade jag ett
övermodslöfte vid bragebägaren att jag skulle bli »stor». Då
föll mannen i raseri och svor vid helvetet att jag icke
skulle bli »stor». Så skildes våra vägar. Kamrater
märkte det och frågade: umgås du icke mer med din
karrikatyr? -- Vad vill det säga! -- Jo, hans ansikte
var en verklig karrikatyr på ditt. -- Och så var det.
-- Nåväl, ett par år efter slog jag igenom och vill
minnas att mina tankar då gingo tillbaka till den
hemlighetsfulle som intresserade sig för mitt öde. En tid
efteråt fick jag veta, att mannen var död, vid 27 års
ålder och under egna omständigheter. Han stod på
ett berg om midsommaraftonen och såg på solen, då
han fick slag. -- Han sprack som trollen i solen! sade
jag skämtsamt. -- Han såg ut som en hunner eller
dödskalle, och var född i modrens sjunde månad,
räddad åt livet i en kakelugnsnisch på vadd. -- Men det
förklarar ju ingenting!?????
</chapter>

<chapter name="Den oförklarlige">
<h3>DEN OFÖRKLARLIGE.</h3>

Läraren fortfor: Men denne man hade ett
egendomligt inflytande på folk, icke bara därför att han
smickrade dem. Jag såg honom vid 25 års ålder sitta
tillsammans med vår mest framstående statsman som
då var 50 år. Och den mångkunnige, skeptiske
politikern lyssnade på den halvrusige, illa klädde, 

otvättade mannen, som fick lov att tala ensam. Och han
yttrade sig med en sakkännedom i alla frågor, rörde
sig med siffror och fakta, antydde urgammal
bekantskap med alla framstående män, kände intimiteter,
släktregister, politiska intriger. -- Var får han allt det
där? frågade jag en gång. -- Vet inte, men det är en
märklig man med stort inflytande, svarades mig. Till
hans karaktäristik kan jag tillägga: han hade anfall
av känslighet i all sin råhet; han grät när han läste om
grymheterna i Rysk-turkiska kriget; han älskade
vacker poesi; han svärmade för fruntimmer
ridderligt; flott med pängar lät han styvrarna gå, men när
han var rusig blev han snål; fick dämoner och skulle
ut i skogarne ensam; slog då alltid sönder sin cylinder
först av allt. Man såg in i hans näsborrar, och när
han log kunde man räkna alla oxeltänderna; bar
alltid för långa byxor, som han trampade ner emedan
han gick på hälarne. Han saknade skägg som Attila,
emedan kinderna bestodo av bara ärr. Men vad hade
han med mitt öde att göra, och varför hatade han
mig så gränslöst?

Oförklarligt, som så mycket annat.
</chapter>

<chapter name="Det som icke är älskvärt, svårt att älska">
<h3>DET SOM ICKE ÄR ÄLSKVÄRT, SVÅRT ATT
ÄLSKA.</h3>

Läraren talade: Endast i mitt land kan jag äta mig
mätt, endast på mitt lands språk kan jag uttrycka
mina tankar, endast i mitt landskap kan jag njuta
sommaren och bada i mitt hav. Angriper utlänningen mitt
land, så försvarar jag det, ty det är min plikt. Men
att älska sitt land, det är något annat. Det 
förutsätter att landet skall vara älskvärt och dess innevånare
desslikes. Men att älska ett land, »där alla mänskor
hata varann», det är svårt; där varje provins lider av
högfärden att anse sig vara den förnämsta; där man
begagnar provinsnamnen såsom skällsord; den förb...
smålänningen, den sa... skåningen, den he...
västgöten o. s. v. Ett land, vars jord är pantsatt i utlandet,
och där hundra människor utvandra var dag liksom
råttorna lämna det sjunkande skeppet; där
kommunerna äro skuldsatta för improduktiva ändamål, och
den enskilde lever på förskott, det verkar skrämmande;
där arbetet betraktas såsom bisak och nöjet blir
huvudsak; där medborgarandan icke går ut över
släktingarne och kotteriet; där det politiska intresset börjar
med riksdagsmannavalet och slutar med taburetten,
där det icke rör sig om att tjäna sitt land utan att få
härska och riva i statskassan, belöna sina valmän och
straffa de andra; där partier söndra och sekter
förskingra, där är svårt att älska. Men man får väl
försöka!
</chapter>

<chapter name="Nät och snaror">
<h3>NÄT  OCH   SNAROR.</h3>

Lärjungen frågade: Vad säger Swedenborg om
kvinnan? -- Ingenting särskilt, vad jag minns, men
i hans symbolik betecknar mannen det förnuftiga och
kvinnan själv- eller egenkärleken. Och för honom är
äktenskapet ett sakrament, en helig handling, som
adlar det låga, kommer en att glömma det som gör
sig påmint, och vars ändamål är barnet.
Äktenskapsbrottet är för honom det största av alla brott, ty det
förfalskar gudsbelätet, utom det att dess följder gå
ned genom generationer, rubbar arvsrätten,
understicker stamtavlor, införer andras barn på ditt
prästbetyg, utom det att hela känslolivet blir perverst.
Om du är kristen man och gifter dig med en hednisk
kvinna, så skall du veta vad hedendom är; du gifter
dig som du tror med en ängel, men så får du se
djuret och djävulen stiga upp. Kan du då göra
korstecknet med en ren hand och kan du som Tobias
förrätta din bön vid sängfoten, så flyr djävulen, ty <sp>han</sp>
vantrivs där vattnet är rent. Swedenborg säger, att
lastbara kvinnor bli trollkonor, som ingiva dem de
hata att de må bringa dem om livet, ty de veta sig
icke kunna dö. Sedan anklaga de dem som mördare
och utsprida det. (Dessa bliva slutligen som
benrangel.) Känner du igen typen från vissa ryktbara
processer om mord, där intet mord var begånget?
Salomo predikar: »Och jag fann något som är bittrare
än döden: en kvinna, vilkens hjärta är nät och snaror;
den som är behaglig i Guds ögon undgår henne, men
syndaren bliver fångad.» -- Lärjungen invände: Men
alldenstund vi alla äro syndare... -- Tyst du!
avbröt läraren.
</chapter>

<chapter name="Förgänglighet och oförgänglighet">
<h3>FÖRGÄNGLIGT OCH OFÖRGÄNGLIGT.</h3>

Läraren talade: Mycket elände har jag sett i
världen, men något så erbarmligt som en hednakvinna
vilken dyrkar sin skönhet, har jag aldrig sett. Hon
målar sig som en avgudabild, och röker för sig med
parfymer, och det skall offras åt henne med blommor,
ädla stenar och dyrt vin. Det är hennes enda religion,
och kättaren måste dö på bålet. Hon har 
andaktsstunder framför spegeln i stängt rum, ansikte mot
ansikte med sig själv. »Jag älskar mig!» är hennes credo,
»och jag tackar Gud jag icke är ful som andra» är
hennes gratias. Skönheten är en Guds gåva, men den
är vackrast när ägarinnan icke synes veta om den, och
icke missbrukar den till grymhet. På detta förgängliga
av en slät läderhud och gracila muskelknippen, bygger
hon nu sin sällhet, som består i att se män lida, ty
det är härsklystnad, förstörelsebegär som upptänder
henne och icke så mycket vällusten. Att skilja makar,
spränga förlovningar, avskeda älskare, hålla
hundbröllop, det är skönhetens uppgift för henne. Men det
kommer en dag, den kommer med naturnödvändighet,
då huden skrumpnar, då musklerna antingen torka eller
svälla, då spegeln icke kan smickra... Då fattas även
den försmådde av ett gränslöst medlidande med den
oförståndiga. Och alltid går hon då till den förskjutne
och säger: Trösta mig! -- Vad skall han svara? Bliv
god, så blir du skön igen! Och den skönheten har
jag sett lysa under vita hår och gul hy, jag har sett den
i 80-åringens ögon, de vackraste ögon jag minnes.
Den är oförgänglig!
</chapter>

<chapter name="Forntidens religion">
<h3>FORNTIDENS RELIGION.</h3>

Lärjungen talade: Jag har hört, jag har tänkt, nu
vill jag tala. Jag tror: på kristendomen som ett
världshistoriskt faktum, med vilket ny tid har börjat och
pågår; jag tror således att en gång alla folk skola
böja knä i Jesu Kristi namn, och varje gång
hedningarne få överhanden skall jag ta det som en prövning
och icke genast tro att Gud är med dem, emot de sina.
Men kom med en naiv, glad kristendom, som samlar
alla till fest på söndan, och anse det som att missbruka
Guds namn hålla gudstjänst på vardagen; förenkla
dogmerna och håll dem svävande, så att alla få rum
i dem; förkorta gudstjänsten, låt lov, tack och
tillbedjan bli huvudsak, predikan, på 20 minuter, bisak,
och må predikanten hålla sig till texten, icke göra
personliga tillämpningar på journalistsätt. Då först kan
man tala om samling och natinalfester, såsom
Panathenéer och Olympiska spel. Men i kristen stat är det
vanvett att låta hedningar sitta i styrelsen, som lärare,
uppfostrare eller befäl i armén; det är icke tolerans,
det är dumhet, det är bocken som trädgårdsmästare,
det är fienden i fästningen, det är feghet för opinionen,
svagheten bara. Det kommer en dag, då kristen blir
en hederstitel, ett adelsbrev: jag är kristen människa
betyder: jag är romersk medborgare; och den som
vågar kalla sig hedning eller ateist skall anses som
ett dumhuvud eller en gammalmodig åsna, en
konservativ, reaktionär baksträvare.
</chapter>

<chapter name="De förförde bli förförare">
<h3>DE FÖRFÖRDE BLI FÖRFÖRARE.</h3>

Lärjungen fortfor: Varför jag och många haft
så svårt att bli riktigt kristna, är väl därför att vi
härstamma allt för direkt från hedningar. Vi voro
icke acklimatiserade, buro på vilda drifter, och vårt
kött var för rått att tåla försakelse och tryck. Vi
uppfostrades också i apteorien, där vi lärde oss att
mänskan tillhörde zoologien och icke antropologien, att den
fysiska process för själens regeneration, som kallas
omvändelsen från det onda, var neurasteni och botades
med varma bad eller bromkalium; då veterinärer sutto
som professorer i filosofi och införde zoologi som
tvångsämne i prästexamen och Herrans tjänare fingo
lära sig att religionen var en kvarleva från tertiärtiden,
att djuren voro mer religiösa än människan, och att
människan skapat Gud. Vår ungdoms förförare lärde
oss att Jesu liv var en slipprig roman, att bibelns lära
om Kristus gick ut på att han var en framstående
galileisk man, och slutligen att övermänniskan var
banditen, för vilken allt var tillåtet mot de andra, bara han
kunde konstatera falskt alibi och det saknades vittnen.
Det var en fasans tid som påminde om romerska
käjsartiden, och liksom denna bebådade han också
kristendomens ankomst. Vi, de förförde, blevo sedan
förförare, men tackom Gud att ingen skada skett.
Allt tjänar, och vi få tjäna som avskräckande exempel,
alltid något.
</chapter>

<chapter name="En flott kristendom">
<h3>EN   FLOTT   KRISTENDOM.</h3>

Lärjungen fortfor: Men man skall icke skrämma
människorna för kristendomen och icke vara småaktig.
Låt tron vara anknytning, så att jag kommer fram;
låt tron vara hoppet om ett bättre efter detta,
förbindelsen med det övre. Och låt trons frukter vara
humanitet, resignation och barmhärtighet. Men gå icke och
räkna hur många toddar han dricker, kalla honom icke
hycklare därför att han faller någon gång för köttet,
eller om han blir vred och hård i orden; håll icke reda
på hans kyrkogång och märk icke hans ord om han i
ett anfall av lynne talar på ett annat sätt än han ville.
Du får icke se, när han i ensamheten ångrar och
straffar sig. En nödlögn eller ett broderi på en historia
är icke dödssynd, och en oegentlighet kan försonas
med fängelse, så att den har rättighet bli glömd. Träd
icke ut ur din kyrka .för några dogmers skull som du
icke begriper, och bilda icke sekt för att slippa vara
får och få upphöja dig till herde. En flott kristendom
till vardagsbruk, och en strängare i helgdagslag. Tala
icke om religion, den är för god till det, och fråga icke
din broder hur han har det med sin själ, ty det är
fariséens sätt, han som försökte hålla alla budorden, vilket
är omöjligt. Dygden ligger i strävandet, även om det
misslyckas.

<poem>
»Wer immer strebend sich bemüht
den können wir erlösen;
und hat an ihm die Liebe gar
von oben Theil genommen,
begegnet ihm die sel'ge Schar
mit herzlichem Willkommen.»
</poem>
</chapter>

<chapter name="Att återknyta med luftledningen">
<h3>ATT ÅTERKNYTA MED LUFTLEDNINGEN.</h3>

Läraren talade: Du sade förr att spårvagnen
stannar när han förlorar kontakten med den överjordiska
ledningen; jag känner till det. Om mina vänner
ateisterna och hedningarna visste vilken befrielse det är
att återknyta kontakten! Det är som att kasta sig i
kristallklart havsvatten efter en svettpromenad på
dammig landsväg i rötmånadssol. Det blir ljus i sinnet;
den systematiska oturn upphör, man får lite medgång,
lyckas i sina förehavanden, kan sova om nätterna och
neurastenin försvinner. Jag minns hur efter en
genomrumlad natt det vackraste landskap i soluppgången
verkade hemskt, under det samma utsikt efter en
genomsoven stilla natt tog sig ut som paradiset. När
man får visshet, och den på vissheten grundade tron,
att livet har fortsättning på andra sidan, då bär man
lättare på detta, jagar sig icke trött på bagateller; och
då infinner sig det gudomliga lättsinnet, om vilket
Goethe talar, och som yttrar sig i en <sp>viss</sp> ringaktning
för ära och utmärkelser, befordran och pängar.
Därigenom blir man mera oåtkomlig för törnar och
skymfar; det hela går mjukare och glattare, och hur svart
det kan synas omkring en, så är man liksom
självlysande och bär sin lilla ficklampa, hoppet, med sig.
</chapter>

<chapter name="Konsten att vända sig">
<h3>KONSTEN   ATT  VÄNDA  SIG.</h3>

Lärjungen fortfor: Plato skildrar jordelivet som
så: Mänskorna sitta i en håla med ryggarna mot ljuset;
därför se de bara skuggorna eller skenbilderna av det
utanför hålan; den som kommer på den luminösa idén
att vända sig om, han får se urbilderna, det verkligt
verkliga, och ljuset. Så enkelt är det: bara vända sig
om! Omvända sig med andra ord. Men därför
behöver man icke bli munk, asket eller eremit. Jag är
nästan ense med Luther att tron är allt; gärningarne
komma nog efter så sakta, och behövde väl bara bestå
i att avhålla sig från allt <sp>uppsåtligt</sp> ont. Till en
början kan man nöja sig med att icke stjäla, ljuga,
vittna falskt, o. s. v.; har man större pretentioner och
vill träna sig till übermensch, ja så må man det; men
misslyckas man, skall man icke slunga hela systemet
utan oupphörligt börja om, aldrig förtvivla, söka le
åt sin fåfänga strävan, överse med sig själv, och tro
Gud om gott. Om den gudfruktige faller, står han
upp igen, borstar av sig och går vidare, men den
gudlöse blir liggande i smörjan. Alltså hela konsten --
att icke vända ryggen mot ljuset.
</chapter>

<chapter name="Übermensch">
<h3>ÜBERMENSCH.</h3>

Lärjungen fortfor: Utvecklingsherrarne säger att
kristendomen är gammalmodig och ligger bakom oss.
Nej, kristendomen ligger över allt, bakom oss -- vid
sidan -- framför oss. Hedningar av alla slag skapade
verkligen sina gudar själva efter sitt beläte, men med
kristendomen kom den transcendenta guden och
uppenbarade sig för mänskorna, dem med god vilja som
kunde fatta honom. Därför är kristendomen
världshistoriens början, mitt och slut »från och till vilken
allt strömmar», som Hegel säger.
Multiplikationstabellen är äldre, men är icke gammalmodig, och den
behövs ännu, fastän logaritmerna äro uppfunna;
tankelagarna, föreningsvikterna, svängningstalen äro icke
bakom oss, utan ligga alltjämt sida med. Men griper
man sig åter an med kristendomen, så skall man ta den
orensad, rubb och stubb, dogmer och underverk, så
får man den i sig; okritiskt, naivt, i stora drag, så går
den ner som ricinolja i hett kaffe. -- Gapa och blunda!
Det är enda sättet. -- Jag är kristen! Det är: jag är
adelsman, jag är överklass; jag är vaccinerad, har gjort
min värneplikt, är medborgare och myndig: jag är en
vit man, jag har rent prästbetyg, jag är übermensch!
</chapter>
<chapter name="Vara kristen är icke vara läsare">
<h3>VARA KRISTEN ÄR ICKE VARA LÄSARE.</h3>

Lärjungen fortfor: Om mina vänner hedningarne
ville låta bli att tro det en kristen måste vara läsare,
skulle de komma i skaror till vårt Pantheon. Luther åt
och drack vad man satte för honom, som Paulus säger;
spelade, sjöng, gick på jakt och i kägelbana. Han svor
också, men märk väl, han bad aldrig Gud förbanna
sig eller satan ta sig, men han kunde säga att något
var förbannat eller djävulen i våld. Nu tycker jag han
kunde låtit bli en del, efter som det väckte förargelse,
och efter som han var överstepräst och profet. Det
är en stadig villa att vi lekmän skola leva i vardagslag
som om vi vore präster. Vi kan inte det, ha inte tid
och råd, och det är skam att begära det! Men prästen,
det är annat; han har ägnat sitt liv åt Herrens tjänst
och han skulle använda veckans sex dagar på att
bereda sin predikan <sp>utantill</sp>. Jag vill icke jämföra
honom vidare med skådespelarn, men om söndan skall
han kunna sin roll utantill åtminstone; därför har han
sitt bröd. Ser församlingen att han läser innantill, så
tänker de: det där kan vi också, det är ingen konst!
Och Herrans tjänare måste iakttaga sig, eljes väcker
han förargelse. Han kan gärna vara stram och hålla
folk ifrån sig, ty han representerar och är icke privat
person. Med lekmannen är en annan sak, han är en
fattig syndig människa, som man icke har rätt begära
så mycket av, när han skall gå i dagens tunga, mitt i
världens ondskor.
</chapter>
<chapter name="Temperatur">
<h3>TEMPERATUR.</h3>

Lärjungen talade: När man stämmer ett piano får
man icke stämma i rena oktaver, ty då bli
intervallerna falska; det kallas temperatur; en guitarr kan
aldrig stämmas rent, utan svävar alltid, och det är
instrumentets charme; kemiens föreningsvikter äro
alltid bekajade med decimalbråk; det finns icke en kristall
i mineralriket som är fullkomligt utbildad efter axlar
och vinklar: med ett ord, allt är ofullkomligt och
bristfälligt. Regelbundna konstverk bli lätt tråkiga liksom
regelbundna skönheter; fullkomliga människor eller
felfria äro ofta odrägliga. Lite synd klär en människa
här i ofullkomlighetens värld. Det skall vara
temperatur på dem också; och man har till plikt att blunda för
mänskors svagheter. Att fordra det absoluta av ett
barn, är absolut orätt; föräldrar och lärare fordra likväl
absolut lydnad, absolut flit, absolut kunskap om läxan.
Det är galet! Men å andra sidan, den som kallas
felfinnaren och vilken ser felen överallt, han har rätt, men
han skulle blunda emellanåt. Varje sak man köper
har ett fel, och det fordras lång träning att hålla till
godo. Både köparen och säljaren klaga på varandra;
så även maka, barn, tjänare och husbönder; ingenting
stämmer, allt svävar, men det kanske skall hållas
svävande för att icke bli falskt.
</chapter>

<chapter name="Regula falsi">
<h3>REGULA  FALSI.</h3>

Lärjungen talade: Det är underverk att man kan
räkna rätt med en okänd och en falsk förutsättning.
Regula de tri, uppfunnen av de gamla inderna, är en
av mänsklighetens största och vackraste upptäckter.
Orsakerna förhålla sig till varandra som verkningarne;
produkten av första orsaken och andra verkan är lika
med produkten av andra orsaken och första verkan.
Hur vet man det? Erfarenheten bekräftar det. Och om
en av orsakerna eller verkningarna är obekant, kan
den utletas genom att manipulera med de tre bekanta.

Det går väl an; men att manipulera med en okänd,
en falsk förutsättning och en tvivelaktig och få riktigt
resultat, det är en tankens triumf. Vilket är det tal,
vars tredjedel och fjärdedel utgöra tillsammans 49?
Antager man på försök att begärda talet är 12, men
finner att <sup>1</sup>/<sub>3</sub> och <sup>l</sup>/<sub>4</sub> av detta blott utgör 7, så ställer
man upp ekvationen:

x:12 = 49:7

och så får man fram talet 84, som är riktigt. Också
uppfunnet av inderna och kallat Regula falsi, har detta
räknesätt varit mig till stor uppbyggelse, ty det bevisar
mig att även lögnen tjänar sanningen eller bidrar till
dess finnande. Och det okända x spelar också sin roll,
ty om man multiplicerar den lögnaktiga 12:an med den
sannfärdiga 49:an och dividerar med produkten av det
okända x och den tvivelaktiga 7:an så får jag fram
vissheten. -- Skulle man inte kunna bevisa Kristi gudom
och bibelns auktoritet med Regula falsi? -- Läraren
svarade: Jo, visserligen, men det behövs inte för
intelligenta människor.
</chapter>
<chapter name="Ordets makt och värde">
<h3>ORDETS MAKT OCH VÄRDE.</h3>

Läraren talade: Tanken är en sinnets handling, och
ordet är en koagulerad tanke; därför äro vi ansvariga
för tankar och ord också. Det uttalade ordet kan verka
som en inkantation, en besvärjelse, och det finns
mänskor så känsliga, att de förnimma på avstånd, när
man talar väl eller illa om dem. Det givs mänskor som
icke rygga för den brottsliga handlingen, men vilka
fara tillsammans vid ordet som nämner den. Starka
personer kunna icke tåla hårda ord, de bli sjuka.
Man kan mörda med ett ord; vore jag domare skulle
jag alltid fråga dråparen först: Vad sa han? efter du
slog honom? Och så skulle jag godkänna förmildrande
omständigheter, eller rent av frikänna, där det
mördande ordet varit motiv till dråpet som reflexrörelsen.
Om jag i femtio år gått och vårdat mina föräldrars
minne och på min härledning byggt ätten, arvet,
familjeäran, mina barns framtid, och någon inbillar mig
att jag icke är min fars son, så har han mördat mig,
rivit hela den byggnad som kallas mitt känsloliv, dödat
min energi och offervillighet och givit mig ett otroligt
arbete att omredigera mina föreställningar om värld
och mänskor, utrota pietet och affektion, med ett ord
slagit kull hela mitt liv. Har han ljugit, så är han en
mördare, helt enkelt!
</chapter>

<chapter name="Den svarta upplysningen">
<h3>DEN SVARTA UPPLYSNINGEN.</h3>

Läraren talade: Allt tjänar, och villfarelsen blir
ofta sanningens befordrare. Vid slutet av förra seklet
började materialisterna att snoka i det fördolda, och
en vacker dag upptäckte de människans förmåga att
under hypnotiskt tillstånd skåda det fjärran låg, se det
osynliga och genomtränga framtiden. Därmed
uppfyllde de, kostligt nog, det ärofulla värvet att bevisa
siar- och spådomskonst samt möjligheten av
underverk. Teosoferna som verkligen i en ryslig tid av den
»svarta upplysningen» sökte bakom företeelserna och
uppgrävde gammal god visdom, förhöllo sig dock
fientliga mot kristendomen och gingo så långt att skicka
en profet till Indien för att varna för missionärerna.
Men med tiden började de granska kristendomen igen
och voro nu rustade att godkänna och förstå
mysterierna om Kristi mänskoblivande och försonings-död,
sakramenten och underverken. Och se: nu har den
sista profetissan skrivit en bok till kristendomens
förklaring och försvar. Alla vägar synas bära till Kristus,
och inga ha tjänat kristendomen så, som de
materialistiska ockultisterna och de ateistiska teosoferna. Det
unga Frankrike är kristnat av hedningarne, och
bondförståndets sista apostel står där ensam som ett
gammalt spektakel, uti en infernisk självförblindelse,
troende sig vara den enda upplyste i världen. Hoppas vi
att upplysningen är slut med honom? -- Ja, vi hoppas!
</chapter>

<chapter name="Antropomorfism">
<h3>ANTROPOMORFISM.</h3>

Läraren talade: Det finns en benägenhet hos
mänskan att skapa om allt efter sitt beläte. Då hedningarne
gjorde sig gudar, så liknade dessa sina skapare med
alla fel och laster; och det kallas ju antropomorfism.
Målaren som gör ett porträtt, målar alltid lite av sig
själv; och jag vet en bildhuggare, som alltid 
skulpterade sin satta figur med benen för korta, antingen
han framställde bergsmän, fauner, stora vetenskapsmän
eller kungar; och ju knubbigare han själv blev med
åren, dess trindare blevo hans figurer. Men jag vet
en fotograf, som retuscherade alla mansporträtt så
att de blevo lika honom själv, ty han måtte ha beundrat
sitt eget yttre, ansåg det som en standard-typ. På
samma sätt förfar kritikern då han skriver ett
författarporträtt. Allt vari diktaren liknar honom blir
förtjänster, det olika blir fel. Om någon säger: »den
författaren är den bästa jag vet, den ska du läsa», så
betyder det: den författaren har mina åsikter, och dem
skall du dela, ty mina åsikter äro de bästa i
världen. Människan skulle hälst vilja skapa om mänskorna
och världen efter sitt beläte, men finge var och en sin
vilja igenom, hur skulle världen se ut då?
</chapter>

<chapter name="Furie-kulten som straffande tvångsföreställning">
<h3>FURIE-KULTEN  SOM STRAFFANDE
TVÅNGSFÖRESTÄLLNING.</h3>

Läraren talade: Swedenborg berättar, på sitt sätt,
om den störste tyrannens ankomst till Hades. Han
ville resa helvetet mot himmelen, men fick till straff
att behärskas av en ryslig kvinna, vilken han dyrkade.
Hon var inbegreppet av det uronda, den medvetna
lögnen, det överlagda bedrägeriet, fulheten,
orenligheten, förstörelsebegäret. Men han tvangs att i henne
se det goda, sköna, ljuva, och han kallade henne sin
ängel. Alla hans anhängare måste dyrka henne, annars
kallade han dem kvinnohatare. Var Swedenborg får
sina berättelser ifrån, vet jag inte, men hans skildringar
likna fotografier ur vår verklighet och kunde tas för
satirer. Den modärna kvinnodyrkan är icke från
kristna riddartiden, ty dessa romantici ärade
kvinnligheten i dess dygder, men vår nya gynolatri är
kommen från hedningarne, och är egentligen ett slags
furiedyrkan såsom tvångsföreställning eller straff.
Dyngherrens söner avguda sina furier och prisa deras laster,
så att lastbarhet är dygd, elakhet är karaktär,
lögnväsen betyder intelligens, råhet är styrka. Och den
som icke vill vara med på denna djävulsdyrkan kalla
de kvinnohatare. De som ära makan och modren
kalla de gammalmodiga och perversa. Euripides
skildrar i Hippolytos huru denna konungason ägnade
den kyska Diana sin dyrkan, och undflydde den
vulgära Venus. Denna okyska gudinna hämnades genom
att oskyldigt anklaga Hippolytos för blodskam och
därpå döda honom. Euripides, som skildrar detta
rusk, blev kallad kvinnohatare och uppgives ha blivit
ihjälsliten av hyndor. Det är vackert!
</chapter>

<chapter name="Kennelklubben">
<h3>KENNELKLUBBEN.</h3>

Läraren talade: När antropologien blev zoologi,
så började zoologerna behandla djuren som mänskor
borde behandlas. Hundsällskap bildades för att
förädla rasen medelst införande av monogami och äkta
trohet i hundvärlden. Men samtidigt predikade
Lusdronningen obligatorisk otrohet i det mänskliga
äktenskapet, och som faderskapet enligt lag icke får
förnekas, uppstod en försämrad bastardsläkt. Mänskorna
firade hundbröllop, och hundarne celebrerade biläger;
hundarne skulle ha rena prästbetyg och klara
stamtavlor, men människorna icke. På det sättet kommo
djuren att förädlas under det människan förfäades;
det var utvecklingen och kallas veterinärernas
genombrott. Jag såg häromdagen den så kallade
Luderbruden med sina barn i en salong. Där lektes en
sällskapslek som bestod i att gissa ut fadren till vart och
ett av barnen. Sällskapet kallade sig Kennelklubben,
men har nu fått en process av den riktiga
Hundklubben, som skäms för sällskapet. -- Lärjungen frågade:
Är det sant? Då är det ju helvetet! -- Ja visst är
det! sade läraren.
</chapter>

<chapter name="Amerigo eller Kolumbus">
<h3>AMERIGO  ELLER  KOLUMBUS.</h3>

Läraren talade: Mänsklig storhet och sättet att
bli stor är något högst märkvärdigt. Ibland synes
avundshatet mot den förtjänte ompolariseras till en
outsäglig kärlek till den oförtjänte, och hatets
förblindelse kan gå så långt, att när den förtjänte gjort ett
utmärkt arbete, så får den oförtjänte berömmet. Men
ibland finnes det hemliga orsaker till detta abnorma
sätt. Varje skolgosse har frågat varför Amerika icke
kallas efter Kolumbus, upptäckaren. Jag har också
frågat det, och när jag tjänte Dyngherren, så fann jag
det helt naturligt att den oförtjänte kartritaren
Vespucci fick äran. Men när jag fick igen förnuftet (och
mänskorna kallade mig galen!) så läste jag om
Kolumbus' biografi. Och jag fann, att bredvid hans stora
förtjänster funnos stora fel. Liksom David försyndade
han sig med högmod, girighet, grymhet och falskhet.
Hans högmod var gränslöst, ty han hade satt som
villkor för den tvivelaktiga resan, att han måtte bli
vicekonung (vävarens son) och få tionde av inkomsterna.
Nå, han fick aldrig veta att han upptäckt en ny
världsdel, och så dog han; blev förlåten. Men Vespucci var
icke bara kartritare utan beseglade Syd-Amerika och
upptäckte att den nya världen icke var Indien. Han
synes ha varit en saktmodig, rättrådig och blygsam
man. Kanske han förtjänte den äran honom tillföll,
i synnerhet som Amerika lär varit upptäckt två gånger
före Kolumbus, och dennes samtida Toscanelli
förkunnat det nya landets tillvaro. Det där vet man inte
så noga.
</chapter>

<chapter name="Världsomseglare">
<h3>VÄRLDSOMSEGLARE.</h3>

Lärjungen sade: Kan du lösa mina disharmonier?
-- Läraren svarade: Jag skall kalla dig
världsomseglare. Liksom denne har du seglat sfären runt
och kommit till baks till utgångspunkten. Javäl, längre
kan man inte komma. Men du återvänder med
samlingar av erfarenheter, kunskaper och visdom, och
då var icke resan förgäves eller rättare, den har
uppfyllt sin bestämmelse. Max Müller, som under
förfallets tider bar hundhuvudet för hela ateismen, slutar
sin religionshistoria så här: »Det är lätt att säga, att
den fullkomligaste tron är en barnatro. Ingenting kan
vara sannare, och ju äldre vi varda, ju mera lära vi oss
fatta barnatrons vishet.» Och vidare på annat ställe:
»Att förklara religionen genom en religiös instinkt eller
förmåga, vore blott att förklara det kända genom det
mindre kända. Den verkliga religiösa instinkten eller
driften är <sp>förnimmelsen av det oändliga</sp>.»
Tacka dina olyckor att du kom fram till det oändliga.
»Den lycklige tror icke att underverk kunna ske; ty
blott i eländet känner man Guds hand och finger,
som leda goda mänskor till det goda.» Vet du vem
som säger det? -- Nej, är det Luther? -- Nej, det är
Goethe, i Hermann und Dorothea. Och »den store
hedningen» skriver till Lavater 1779: »Min Gud som
jag alltid har blivit trogen, har rikligt välsignat mig i
det tysta; ty mitt öde är mänskorna helt förborgat;
de kunna slätt intet höra eller se huru därmed är.»
Det är sådant Luskungen utelämnar, när han vill
slemma in Goethe bland sorgmyggornas larver.
</chapter>

<chapter name="Diktarens barn">
<h3>DIKTARENS   BARN.</h3>

Läraren fortfor: För övrigt, och som jag sagt
dig förut, du är en diktare och skall göra
reinkarnationer redan här; du har rätt att dikta
diktarepersonligheter, och på varje stadium tala dens språk du
föreställer; du får göra homunkler, du får självalstra,
polymerisera dig. Shakspere har gjort så, antingen han
medvetet spelade eller livet lade för honom rollerna.
Ibland är han den glade optimisten, ibland
mänskohataren Timon eller världsföraktaren Hamlet; han är
den svartsjuke Othello, den älskande Romeo, den
kvinnodyrkande den, och den kvinnohatande den; jag
tror till och med att han på försök är mördaren
Macbeth, monstret Richard III, vars elakheter han njuter
av att få säga. Varje bov får tala till sitt försvar,
och Shakspere är hans advokat. Därför skulle diktaren
icke ha någon grav, utan hans aska strös för vinden,
och endast i sina verk skulle han få leva, om de
äga livskraft. Mänskorna skulle vänja sig betrakta
honom som något annat än vanlig människa och icke
dömma honom, utan behandla hans person, som något
de icke kunna fatta. -- Du minns den döende
Epaminondas, som svarade dem, vilka beklagade honom, att
han icke lämnade barn efter sig. -- »Barn? Jag har
ju Leuktra och Mantinea.»
</chapter>

<chapter name="Trogen i det lilla">
<h3>TROGEN   I   DET  LILLA.</h3>

Lärjungen talade: Jag hade en vän som nyss dog
vid 60 års ålder, och jag ansåg honom i sitt slag
ha realiserat typen för en god medborgare och
människa. Han var handelsman, fick en sträng ungdom,
från 6 på morgonen till 10 på aftonen i butiken, som
om vintern skulle ha dörrarne öppna. Han upptäckte
snart, hos sin första husbonde, att knep går illa.
därför blev han strängt redlig, studerade sitt yrke,
följde med, var nykter och vaken, blev tidigt sin egen
och rikedomen kom av sig själv. Gifte sig, fick barn
som artade sig utmärkt, kanske även genom fadrens
föredöme i hemmet. Nåväl, denne man levde hela sitt
liv efter de lärdomar han fått i skolan och i kyrkan.
Han skötte sina plikter, vördade far och mor, lydde
lagar och överhet, kritiserade aldrig styrelsen, ty det
ansåg han sig icke förstå. Allt själviskt bråk tog
han icke notis om, grubblade icke över världsgåtorna,
varnade sina barn för att gapa efter nytt. Han hade
även positiva dygder: var barmhärtig, hjälpsam, trofast
och blygsam; när hans söner studerade, ävlades han
icke bli deras like i lärdom, men när de anföllo hans
barnatro, så stod han som en man för sitt. Han
vågade sig aldrig på offentliga värv, ty han kände sin
oförmåga, men han sökte aldrig utmärkelser, och fick
ingen heller. Nåväl! Vad kalla sorgmyggornas larver
en sådan oförvitlig, god, trofast människa? Jo, de kalla
honom »en servil lymmel». Är det rätt det? -- Nej,
det är grymt orätt, men det finns andra typer, som
äro berättigade också. -- Javäl, men det förringar
icke värdet av hans liv, han som var trogen i det
lilla.
</chapter>

<chapter name="Det opraktiska i dravätningen">
<h3>DET OPRAKTISKA I DRAVÄTNINGEN.</h3>

Läraren talade: Ungdomen säger: Vad skall vi
med ålderdomens vishet, vi vill lära själva! -- Jag
brukar svara: Javäl, lären själva, av oss! Vilken
förmögenhet att ärva andras rika erfarenheter och slippa
göra dessa dyra osnygga experiment själv! Om
ungdomen tog vid, där vi slutade, så skulle värld och
mänskor gå framåt med jättesteg; i stället börjar var
och en om från början, på det moraliska planet
nämligen. Men när det gäller att göra en ny glödlampa, då
börjar man inte med elektroforen eller
friktionsmaskinen, utan fortsätter föregångarnes sista
uppfinningar. Jag har nog frågat mig också, om man måste
brännas för att sky eld; men jag har icke sett något av
mina barn gå och peta på röda kakelugnsluckor för
att pröva om det bränns, utan de ha låtit säga sig,
och därför sluppit den smärtsamma erfarenheten. Jag
har nog frågat mig, om man måste äta med svinen
för att sätta värde på husmanskost, och om den
förlorade sonen är en nödvändig genomgångstyp; men
alla dessa dumma och fräcka frågor har livet besvarat
med nej! Swedenborg säger att alla laster och
ondskor lämna spår efter sig, och att de först på 
ålderdomen bli synliga i mänskliga anletet, och sedan, i
avklädningsrummet på andra sidan visa sig som
projicierade genom en förstoringsapparat på en vit skärm.
-- Jag såg en gång i en vindskupa gardinen sakta dras
åt sidan, och en åldrings ansikte visade sig ett
ögonblick för att se solen. Ansiktet gömde sig genast vid
min åsyn. Och <sp>det</sp> ansiktet... Gud bevare oss!
</chapter>

<chapter name="En ungdomsdröm för 7 kronor">
<h3>EN UNGDOMSDRÖM FÖR 7 KRONOR.</h3>

Läraren talade: Det finns människor som gå och
bära på ett exakt mått för allting; de fordra
noggrannhet och ordning, de älska fullkomlighet i allting; dessa
kallas missnöjda, kinkiga, pedanter. Men det är orätt
att klandra dem, ty låter man sig nöja med
medelmåttigt, så får man slutligen det allra sämsta.
Mänskorna avge nämligen bara minimum, och allt i livet
är bristfälligt. Samvetsgranna människor äro icke
lyckliga, ty de kunna icke sätta ner sina fordringar,
förefalla naiva som icke lärt att ingenting är vad det
ger sig ut för; ingenting motsvarar föreställningarne.
Man ville fråga om de äro födda med minnen från
något ställe eller tillstånd, där det fullkomligaste fanns.
När jag var sju år, stannade jag ofta fascinerad
framför musikhandlarens fönster och betraktade hans
uthängda jägarhorn; det fanns något så betagande i
denna kroklinjes proportioner; detta mässingsrör
avtog i ett skönt förhållande från klockstyckets stora
vidd till det avsmalnade munstycket; och jag tyckte
mig på den mörka gatan se naturtonerna från skog och
fält; jag älskade instrumentet; men när en gosse
berättade att det kostade trettio kronor, undrade jag
om livet skulle ge mig min önskan en gång, ty för
att köpa ett nu, behövde jag vara utan frukost två
och ett halvt år. Slutligen blev jag trettio år, och
fick pängar för första gången i mitt liv. Jag köpte
jakthornet; det kostade bara sju kronor; gossen hade
ljugit. Men instrumentet ägde bara tre toner, och
när jag ledsnat på dem, kom härligheten opp i
vinden. Det var en realiserad ungdomsdröm i alla fall!
</chapter>

<chapter name="Avundas ingen!">
<h3>AVUNDAS INGEN!</h3>

Läraren talade: Avundas ingen! Jag var barn,
inackorderad på landet, i små förhållanden, bodde i
en hydda nästan, åt ur stenfat, satt på träbänk. Men
det fanns ett slott i närheten, ett riktigt slott med
konungar målade i vestibulen, och det var unga
grevens förfäder. En söndag släpptes vi in, först i slottet
och sedan i trädgården; det var paradiset; vi fingo
bada och sedan plocka körsbär, svarta som blod,
guldgula, eldröda; greven såg på, men åt intet; han
var väl mätt. Så skildes vi, och paradiset var stängt
för oss. Femtio år senare såg jag unga grevens
porträtt, och så fick jag hans saga. Han såg olycklig
ut, förtvivlad, genomled på alltsammans. Och han
hade prövat livets bittraste, till och med en
övergående fattigdom. Ty han kom under administration
och fick sitta tio år i utlandet i ett pensionat som
kreditorerna betalte för honom, och detta med familj,
en hustru inbegripen som gift sig till paradiset men
strax blivit utdriven. Mannen hade ingenting blivit,
ingenting gjort -- han kunde ingenting, bara vänta
på måltiderna. Han hade haft ridhästar och jakt,
hade spelat och lånat pängar; han hade ätit tryffel
och druckit chateauviner men måste vid 40 år sluta
upp, ty han fick röd näsa och ont i stortån. Hans
familjetragedier vill jag icke tala om. Nu sitter han
stormrik, men ensam, och uppfostrar sin
hushållerskas barn, som är hans, men icke få bära hans namn.
Han iäter mjölgröt om kvällarne, och lägger sig klockan
<sup>1</sup>/<sub>2</sub> 10. Vinkällarn törs han icke begagna, ty då
kommer stortån. Hans enda relativa lycka är, att han
ännu kan gå sina promenader, så att han kan äta sin
gröt och sova sin nattsömn. Avundas ingen!
</chapter>

<chapter name="Den klibbige">
<h3>DEN KLIBBIGE.</h3>

Läraren talade: Det finns klibbiga mänskor,
otillräckliga, tomma som icke kunna leva på egen rot
utan måste sitta på en annans gren, alldeles som
misteln, vilken ju är mycket klibbig, så att man kan
koka fågellim på honom. Det är den klibbige som
skriver de långa breven om ingenting, erbjuder
tjänster för att få skuldsätta, blir ovettig om du icke
skriver 8 sidor om ingenting till honom; det är han som
kallar dig till telefon från ditt arbete för att tala om
att hans hustru mår bra och att barnen äro i skolan,
att han själv ämnar resa -- han reser alltid till
betydande vänner i de tre rikena. Är han i sällskap,
och finner någon matnyttig bekantskap, så
konverserar han honom icke utan lägger an på honom;
upptäcker sympatier, där inga finnas, och kallar sin
fiende min snälla vän, för att sedan få beskylla honom
för trolöshet; han tar upp din tappade näsduk för att
sedan få dig vara otacksam, när du icke vill äta
middag med hans pojkar och konversera hans sjuka
hustru, i 10 timmar. Han klibbar med dina vänner,
så att de fastna hos honom; och när du blir bjuden
till den klibbige, så råkar du endast dina vänner där,
men aldrig hans. Slutligen råkar du endast dig själv
på hans bjudningar; dina vänner bjuder han
särskilt. När han blir ensam någon gång på sommaren,
så tvinar han och magrar, men han blir nästan aldrig
ensam, ty han hyr alltid i närheten av dig eller dina
vänner. -- Nå, men hans egna vänner? -- Det har han
inga, ty han har intet eget!
</chapter>

<chapter name="Vampyren">
<h3>VAMPYREN.</h3>

Läraren talade: Men det finns en högre
utvecklingsform av den klibbige: det är Vampyren. Den är
fruktansvärd, nästan ockult. E. T. A. Hoffman har
känt honom, och kallar honom Cinnober, men även
jag har känt honom. Jag hade gjort min bana och hade
ett namn. Då kom en ung bondpojke och erbjöd mig
sitt beskydd; han upplyste mig om att jag bara hade
fiender, att min ställning var hotad etc. Jag körde ut
honom. Men då gjorde han sig liten och kröp in
genom nyckelhålet, ledd av min gamla hustru som
hade medlidande med de små. Nåväl, jag beskyddade
honom, bjöd honom på mitt umgänge, mina vänner,
förläggare, direktörer och skådespelare. Därpå reste
jag utrikes på lång tid; när jag kom hem, fann jag
Cinnober i alla mina familjer, där jag icke mottogs
mer; Cinnober hade min förläggare, som jag förlorat;
Cinnober hade min direktör och mina skådespelare,
och han ville presentera mig för mina vänner, som
voro hans numera. Men denna trollkarl hade
substituerat sig för mig, så att han icke allenast trodde han
gjort det jag gjort, utan det skrevs så i tidningarne
också. Nu ansåg han sig ha råd att beskydda mig;
han skaffade mig förläggare och nya vänner; men
han ville även bestämma mitt umgänge, och när jag
valde min andra hustru, ogillade han valet, och sökte
hindra det på ett sätt som vänner emellan förtjänat
tre års straffarbete. -- Nåå? -- Ja, det gick en tid,
men så blev han avslöjad, av sig själv. Jag högg av
mig svansen, och då tvinade han av blodförlusten!
</chapter>

<chapter name="Cinnobers Anatomi">
<h3>CINNOBERS  ANATOMI.</h3>

Lärjungen frågade: Hur vill du förklara en
Cinnober? -- Som en larv eller en tillfällig
materialisation, en ofullgången, självlös kraftkomplex. I Quain's
anatomi finns ett foster avritat, som är ett porträtt
av Cinnober. Genom sin ihålighet, han är gjord av
bara hål som en svamp, kan han antaga alla former
och suga i sig allt. Genom post, telefon, telegraf och
järnvägar sätter han sig i rapport med alla positiva
andar, så att han liksom tar ström från dem, lever
deras liv telepatiskt, tankeläser dem på avstånd. En
lång tid hatade jag honom, och då fick han på min
tråd av mina tankar, men han förstod dem inte, utan
gav ut dem vanställda och fördummade; men när
jag gav ut originalen, sade man: Det där har
Cinnober sagt förut. Då klippte jag tråden, avbröt
kontakten, och se, nu sinade han, kunde icke skriva på
flera år. Så kom han likt ett hjälplöst litet barn, och
jag fick medlidande med honom. Jag talade då om
en pjäs jag tänkte skriva. Cinnober reste hem, skrev
pjäsen, naturligtvis banal och dum. Men, nu
kommer det sublima: han inbjöd mig till premiären, enkelt,
naivt. Jag gick dit i hans sällskap, såg min pjäs --
det gick an -- men jag fick se mig själv karrikerad
också, och karrikatyren bestod i att han inlagt alla
sina fel hos mig. -- Det var den intressantaste afton
jag upplevat, och vid supén efteråt utbragte jag hans
skål. Kan man begära mera av en buddhist?
</chapter>

<chapter name="Cinnobers häxerier">
<h3>CINNOBERS HÄXERIER.</h3>

Lärjungen frågade: Hur kunde man släppa
Cinnober på sig dock? -- Man såg ett vaggbarn utan
hår och tänder, men med skägg och glasögon, detta
väckte ömkan och medlidande, blandat med ofarligt
löje. Men denna kautschukmask kunde skifta hamn,
bli lik andra, och när jag talade om frånvarande
människor mycket livligt med Cinnober, så ändrades hans
ansikte till likhet med personen som var före. Jag
dricker icke brorskål med en person förrän jag i
misshugg säger »du»; då känner jag att det skall
ske, och då är saken naturlig. Men det finns folk jag
är född att icke bli du med, och bland dem var
Cinnober. Men vi sutto en natt vid glaset; och jag talade
livligt om frånvarande människor. Cinnobers ansikte
upplöste sig, förlorade form och färg, så att jag ett
ögonblick icke mindes vem jag talade vid; då
kommer jag in på en frånvarande sympatisk vän; plötsligt
ser jag dennes drag i Cinnobers ansikte, och missledd
av trolleriet råkar jag säga du. Cinnober nappar
genast och sträcker fram handen. Det var gjort, men
när han börjar dua mig, känner jag det som en örfil
eller en skymf, och eget nog undvek han under vår
samlevnad ordet du, begagnande i stället mitt förnamn,
något ovanligt i våra kretsar.
</chapter>

<chapter name="Cinnobers glasögon">
<h3>CINNOBERS GLASÖGON.</h3>

Läraren fortfor: Du vet att om en kropp kommer
i närheten av en positivt elektrisk, så blir den neutrala
kroppen genom influens negativt elektrisk och
tvärtom. Cinnober höll sig därför i närheten av starka
laddningar och mottog mycket riktigt den motsatta
elektriciteten. Men denna procedyr utvecklas så, att
det hat jag ådrog mig, förvandlades till sympati för
honom. Och så fort jag fick en ovän, så blev han
Cinnobers vän; mina motgångar blevo hans framgång.
Emellertid måtte han tidigt ha upptäckt sina
färdigheter och utvecklade dem sedan medvetet, men
använde sin mesta kraft på att dölja detta. Därför voro
alltid hans ögon beslöjade, och jag kan aldrig minnas
att jag sett hans blickar, utan endast de ovala smockor,
som bildades av hans glasögon. Du vet kanske att
en människa med klar, stark själ, äger förmågan göra
sina glasögon osynliga, så att de höra till personen;
och själens bakgrund ger intet spegelfolium. Om man
sotar ett glas på baksidan, så speglar det. Cinnobers
glas speglade alltid som om ögat var sot eller tomt
mörker. Men hans öga måtte också ha strålat smuts,
ty han måste beständigt torka sina glas. Då fällde
han alltid ögonlocken, så att man icke fick se, vad
som fanns inunder, vad det nu kunde vara.
</chapter>
<chapter name="Det moraliskt indifferenta">
<h3>DET MORALISKT INDIFFERENTA.</h3>

Lärjungen frågade: Fanns det då intet gott hos
den mannen? -- Läraren svarade: Hos sådana
indifferenta, ofullgångna existenser är allt indifferent,
därför kan man icke bruka orden gott eller ont, och
även därför att han själv icke kunde skilja gott och
ont. Allt var honom naturligt, tillåtet, moraliskt
likgiltigt; och när han fick höra talas om en dålig
handling, försökte han alltid förklara den för att försvara
den. Han skrev således en hel bok för att försvara
blodskam och mord. Och detta överseende med
brottslingen gav honom en anstrykning av
mänsklighet, ehuruväl glädjen över en vacker handling skulle
ha röjt mera människa och mindre djur. I sällskap
ägde han en förmåga att utplåna de närvarande,
stjäla bort dem, tala ner dem, förvandla dem till
dumhuvuden. Någon börjar något djupsinnigt;
Cinnober avbryter med ett: Va sa jag? och därmed
har han gjort det djupsinniga till sitt; därpå berättar
han en anekdot och förvandlar det djupa till en
banalitet, så att den djupsinnige sitter där som en åsna, åt
vilken Cinnober har fått sällskapet att skratta. Detta
dumhuvud kunde således förvända synen, eller trolla
med truten, sätta sina åsneöron på vise män, ty han
var stark i det dåliga som alla larver; jag får icke
begagna ordet det onda, ty det skulle ju förutsätta
att det även funnes något gott hos honom.
</chapter>
<chapter name="Äregirighetens galérslavar">
<h3>ÄREGIRIGHETENS GALÉRSLAVAR.</h3>

Läraren talade: Balzac talar på ett ställe om
äregirighetens galérslavar och skildrar deras tillstånd
ungefär som Swedenborg vissa helveten, eller som
Homerus Tantalus, Ixion, Danaïderna. De jagas
oupphörligt av sin passion att ligga över, att synas, höras
framför alla andra. Däri lyser elakheten och
härsklystnaden, vilken straffas. Om icke den äregirige får
vara ensam och den förste, så blir han sjuk. Voltaire
måste gå till sängs, om någon furste reste förbi hans
gård utan att göra visit. Ett obesvarat brev fatta de
som tecken på att deras anseende sjunkit, och de
grubbla över orsaken tills de bli hypokondriska. Läsa
de i en tidning uppräknade notabiliteter vid den
kungliga landstigningen och deras namn saknas, så blir
världen mörk. Det är nämligen icke nog för dem att
de berömmas och kallas den störste, de lida dödskval
när andra berömmas. De gå i ständig fruktan att bli
avsatta, att yngre skola gå förbi dem. De likna
häruti den store brottslingen, som väntar på att bli
upptäckt, och en äregirigs porträtt liknar bra mycket en
galérslavs. Härsklystnad, hat, fruktan, framför allt
fruktan är målad i ansiktet. -- Balzac drevs däremot
av den nobla äregirigheten att göra upptäckter, lämna
gott arbete som gav honom glädje. Men hans eget
liv var i det fördolda; okänd och misskänd i sitt Paris
som han upptäckt, såg han mindre rekordskrivare ta
första prisen, utan att han blev sjuk. Och när han
vid 51 års ålder lyckats få ett eget hem, i vilket han
då väntade sin första och enda maka, stod han lik
på lysningsdagen. En vacker död på ett liv i försakelse.
</chapter>
<chapter name="Svårt att utreda">
<h3>SVÅRT ATT UTREDA.</h3>

Läraren talade: Med ålderdomen följer en annan
syn på livet, som bekant. Genom det rika, brokiga
materialet blir det nästan oöverskådligt, och framför
allt svårt att utreda. Vid fyrtio års ålder kom jag
hem efter många års frånvaro. Jag mottog då ett
kravbrev från en antikvarisk bokhandlare. Eget nog kände
jag icke någon vidare samvetsoro för skulden, utan
att kunna förklara varför; men så kom en vän och
rådde mig göra upp den affären, emedan
bokhandlaren talade illa om mig. Jag gick in och betalade
bagatellen, men bokhandlaren såg så orolig och konstig
ut, var så artig och tacksam, att jag började fundera
över honom. Hemkommen erinrade jag följande:
tjugo år förut hade jag inlämnat hos honom en
antikvitet till försäljning. Sedan jag några gånger besökt
mannen i butiken, utan att försäljning skett, så
skämdes jag, gick aldrig dit mer, fick annat att tänka på
och glömde saken. Efter som han nu var så tacksam,
hade han icke glömt den, och vi voro således kvitt,
såvida icke han var skyldig mig något. Nu skämdes
jag på hans vägnar och beslöt icke röra i saken. Men
så kom det för mig att jag var skyldig hans
företrädare i denna butik en summa pangar för böcker.
Jag gick in igen, mötte samma oro, och frågade efter
företrädarens adress. Han var i Amerika. Jag
frågade efter hans anhöriga härstädes. Han hade inga.
Jag gick hem, tänkande: Så får vi kvitta det! På det
där viset får man på ålderdomen gå och betala och
kvitta omväxlande, ibland som kärande, ibland som
svarande. Men vem är det som håller reda på
kontona? Rättvisans gudinna, som varken måtte vara
blind eller döv.
</chapter>

<chapter name="Konsten att kvitta">
<h3>KONSTEN ATT KVITTA.</h3>

Läraren fortfor: Det förefaller verkligen som om
man icke kom härifrån förrän allt är uppgjort, stort
som smått. Nyligen dog en vän från ungdomen som
i ett viktigt ögonblick hjälpt mig med hundra kronor.
Jag hade först betraktat det som lån, men han krävde
aldrig, och under fyrtio år som gingo förvandlades
han i sinnet till min välgörare, och allt var gott. När
han nu dog som millionär, ville jag icke genera
stärbhuset med bagatellen, utan skickade en krans, och
sände den hädangångne en tacksamhetens suck och
många välvilliga tankar. Slut? Nej! Straxt därpå
fick jag liksom en maning, att jag skulle återknyta med
en bokbindare, vilken jag avskedat för slarv. Han kom,
blev lycklig att få arbete, var tacksam, förklarade
att jag nu uppträtt för att rädda honom. Som jag
förstod hans betryck, med familj bakom sig, tog jag
upp att ge honom femti kronor i förskott, men som
jag icke hade växlat, gav jag ett hundra i stället, dock
mot min vilja. Jag såg hur hans ryggrad rätades, och
hans förtröstan till livet återvaknade. Han gick --
och kom icke igen. Jag blev först ond för att han
behandlat mig som en tok, och jag plågade honom
med brev. Men hur det var dök minnet av min
avlidne vän upp, och det vävdes ihop något i mitt sinne,
av maningen att kalla på slarven, av femtikronan som
förvandlades till jämnt hundra, om slarvens nöd och
min räddareroll; allt med allt, jag kvittade i mitt sinne,
och blev kav lugn!
</chapter>

<chapter name="Att åldras med smak">
<h3>ATT ÅLDRAS  MED SMAK.</h3>

Läraren fortfor: När man blir gammal, förvånas
man först över att mänskor ha liksom lov att göra en
orätt. Beklagar man sig, får man intet deltagande, utan
alla, till och med ens vänner, ställa sig på den
kränkandes sida. Men när man upptäckt hemligheten, så tar
man det med ro. Man blir lurad i handel och vandel
och säger sig: det har du för det! Ens barn bli
otacksamma och svåra; precis som du själv! -- Ungdomen
är övermodig och fräck emot en: det känner du igen.
Tjänarne fuska med arbetet och småstjäla; det får
man dras med, när man tänker på sitt levererade
arbete den gången och den gången. Vännerna äro
trolösa, alldeles som man varit själv. Genom övning
kommer man slutligen så långt, att man icke begär
något mer, icke fordrar något, icke blir ond. Jag tänker
då alltid på David, när Simei kastade sten på honom
och smädade och Abisai ville slå huvudet av smädaren.
David avböjde hämnden, sägande: »Om Herren bjudit
honom smäda, så må han.» Och när samme konung för
sina synder fick att välja mellan hungersnöd, pest eller
fienders graserande, så bad han få falla levande i
Guds händer, »men i mänskohand vill jag icke falla».

Han förstod att åldras med smak och göra upp
bokslutet, så att han gick hädan prisande Gud »som
prövar hjärtan och älskar rättsinnighet».
</chapter>
<chapter name="De åtta vilddjuren">
<h3>DE  ÅTTA  VILDDJUREN.</h3>

Läraren talade: Du vet själv, att när man ibland
vaknar ur detta sömngångeri, så finner man världen
alldeles galen, och då förlorar man allt hopp, all
förtröstan, tror att vi äro lämnade i djävulens våld. När
jag i ett sådant ögonblick fick läsa adventisternas
bekännelse, överfölls jag av tanken att de hade rätt.
Grundande sin tro på Johannis uppenbarelse, säga de
så här: Vi leva i de yttersta tiderna, då de åtta
vilddjuren regera jorden; av kristendomen finnes icke
ett spår kvar; hedningarne besitta redan makten,
penningen, industrin, konsten, vetenskapen, litteraturen.
Vilddjurens statskonst är lögn, våld, omväxlande med
det lömskaste hyckleri. De bebåda frid, utdela
fredspris, bygga fredspalats, men söka alltid krig, för att
få röva och härska, och när undersåtarne tro deras
ord och själva predika frid, så kastas de i fängelse.
Men från öster, säger Johannes, skall folk komma och
förgöra de gudlösa som förkastat Kristus; och sista
slaget skall stå vid Meggidon i Syrien. Men som detta
sker med Guds vilja äro vilddjuren skyddade för att
utföra sin bödelsmission. Vilddjurets, det sistas tal
666 är ännu icke tolkat, ty det är icke kommet än.
De åtta vilddjuren kan du finna i en bok som heter
A de G, och österns folk läser du om varje morgon i
din tidning. Det är nästan som om det vore sant!
Läsarne tro det och hålla sina lampor brinnande. Talet
666 på grekiska blir varken Nero eller Napoleon, ty
[chi][xi][zeta] blir Ki Xi Zäta i chiffern.
</chapter>

<chapter name="Döva och blinda">
<h3>DÖVA OCH  BLINDA.</h3>

Läraren fortfor: Under vilddjurets regemente ha
mänskorna blivit förvildade; och varje tanke på en
straffande rättvisa slå de bort, så att den som pekar
på fallet blir nerslagen. Om en hädare mister tungan,
så säger de: det var aktinomykos eller strålsvamp;
ingenting vidare. Och de obotfärdiges förhinder
uppresas mot själva himlen. »Det är så långt till
himlen, vad vet vi om den? Vi äro myror; inte
bekymrar sig någon Gud om oss.» Händer en något
gott, så är det den egna kraften; händer något bjärt
ont, så var det otur. Vetenskapen förklarar
jordbävningen med a + b, och ett [math: radic]; när det skall
vara riktigt styft med [math: int]; och statistiken visar
kurvor över brott och laster som <sp>måste</sp> existera.
Och likafullt är himlen så nära: Guds osynliga
tjänare gå omkring oss, på gatan, i våra rum; vi se
dem icke, men deras verkningar se de seende, men
endast de. Världen är som ett stort institut för döva
och blinda, där lärarne undervisa de vanlottade att
endast de äro de seende och hörande. Teosoferna
säga, att vi redan här leva två liv, ett medvetet på
jorden, och ett omedvetet därovan, men de flesta
synas ha avbrutit förbindelsen med det övre planet,
och därför kunna de icke fatta vad ovanefter är,
utan de ha uppfunnit att det inte finns något uppåt
och nedåt i världen.
</chapter>
<chapter name="Reminiscenser">
<h3>REMINISCENSER.</h3>

Lärjungen tog ordet: Ofta har min erfarenhet
bekräftat detta teosofernas ord att vi även leva på
ett högre plan, varifrån vi få våra maningar,
ingivelser, idéer, intuitioner; och det är troligen efter
sådana besök (nattliga?) som jag vantrivs härnere,
finner allting perverst, bristfälligt och galet. Jag har
en gång råkat på den bizarra idén, att jag har mitt
hem någon annanstädes och att jag genom minnet av
detta kommit att inreda mitt nuvarande i en viss
likhet med det rätta. I mitt nuvarande hem fanns ett
rum som, efter vissa stormar, på två år var så
ramponerat att det såg ut som om djävulen grasserat
där. Så hände detta: en oväntad penningsumma
ramlade ner på mig. Jag vaknade morgonen efteråt
med en bestämd maning att reparera och möblera
rummet; gick direkt till tapetseraren, fick genast upp
möbel och gardiner, så att när jag såg tyget var det
som bekant och kärt att se. En arbetare kommer,
ljuger icke, arbetar tyst som en ande, och på några
dagar är rummet färdigt. När jag då trädde in,
överfölls jag av en extas, och det ryste i mig, som om jag
sett detta förut under lyckliga förhållanden. Och när
jag nu går ensam i det rummet, ser jag att det
liknar något som jag icke minns, men som står och
väntar på mig, och jag tycker mig veta, att där
väntas jag även av min enda rätta maka och mina barn,
vänner och fränder. Och att detta ofullkomliga endast
är illa kopierat ur ett dunkelt minne. Tänk om det
vore så!
</chapter>
<chapter name="Barn äro underbarn">
<h3>BARN  ÄRO  UNDERBARN.</h3>

Läraren svarade: Det du säger stämmer ju med
Platos reminiscenslära, då han menar att allt vad
barnet lär endast är ett återvinnande från ett
föregående. Och i min långa praktik har ofta
förekommit att jag råkat personer som första gången voro
som gamla bekanta; att den kvinna man älskar är
liksom förvant, skapad för en, skickad i ens väg.
Men mest påfallande synes detta med ens barn. Alla
barn äro trots allt prat, underbarn, ända tills de lärt
att tiga. Små barn säger ju saker ibland så man
baxnas; de förstå allt vad man talar, även när man
söker cachera spelet; de förefalla vara tankeläsare,
röja ens hemligaste avsikter, bestraffa en i förskott.
»Gör inte det!» sade mitt tvååriga barn, redan innan
min avsikt var halvgången. -- Vilket det? frågade
jag. Barnet svarade icke, men log skälmaktigt,
överlägset som om det velat säga: »det vet du nog själv.»
När den lilla lärt sig tiga och ha respekt, så sparkade
hon på stolen, om föräldrarnes samtal gledo in på
det opassande. Ibland talade hon som en äldre
person, vilken förstod saken bättre, och vid tre år fällde
hon detta omdöme om sin sköterska. -- »Hanna är nog
snäll, men hon förstår inte sköta barn.» -- När modren
var bedrövad, sade barnet: »sitt nu här och var inte
ledsen, så skall jag tala om en saga för dig.» Jag
vill bara tillägga: det var intet aperi, som apkungen
ville hälst tro. Vad var det då?
</chapter>
<chapter name="Dyngherrens religion">
<h3>DYNGHERRENS   RELIGION.</h3>

Läraren talade: När en man älskar en kvinna,
så har hon alla garantier för att bli väl behandlad,
så länge nämligen hon uppför sig anständigt. Allt
tal om orättvisa mot kvinnan, om hennes undertryckta
ställning är nonsens. Mannen har skapat hela kulturen
ensam; han har byggt hennes hus, odlat hennes jord,
uppfunnit maskinerna som sparat arbete; han har
fångat elden i tändsticksasken, samlat vattnet i
bassängen, ljuset i dynamon, och med eld och vatten
åker han kring hela jordens sfär. Allt detta lade
han för hennes fot som offergåva, och begärde endast
som gengåva att hon skulle föda honom barn och se
efter hans hus, när han var borta. Men det ser
verkligen ut som om hela livet blivit förbannat, och i själva
dess urkälla, ty den som icke tror på djävulen, han
skall se en ond kvinna på nära håll. -- Lärjungen
frågade: Har du aldrig sett någon god kvinna? --
Nej, svarade läraren. -- Och aldrig ett lyckligt
äktenskap? -- Nej, svarade läraren. De flesta dölja
eländet av högfärd. Men det blev så, när mannen glömde
det första budet och gjorde kvinnan till sin Gud. Det
är Dyngherrens religion, kvinnan.
</chapter>

<chapter name="Det gudarne vilja förgöra">
<h3>DEN GUDARNE VILJA FÖRGÖRA.</h3>

Läraren fortfor: Mannens välvilja och
offervillighet emot sin kvinna står i rättvänt förhållande till
hennes uppförande, så att om en kvinna blir illa
behandlad av sin man, så vet man vad hon är för
sort. Den skenbart underordnade ställning kvinnan
intager är direkt beroende av den ställning naturen
givit denna ofullgångna mellanform mellan barnet och
mannen. Barnet har också en underordnad ställning,
som är mycket naturlig, men ingen klok människa
har revolterat mot barnets underordnade ställning.
Kvinnan är jordanden, som medförer en viss harmoni
med jordlivet, åt vilket vi måste bringa vårt offer,
därför tycker man sig hemma först i sitt hem, och
därför ge maka och barn ett slags värmande skydd
mot det kalla abstrakta livet. Äktenskapet är den
hårdaste skola, där försakelse, övervinnelse läras, men
där alla laster blomstra, mest härsklystnaden som är
helveteslasten. Hur djupt Dyngherrens söner stå på
utvecklingsskalan framgår av deras övertygelse att de
äro kvinnan likställda eller underlägsna; och i denna
straffande tvångsföreställning arbeta de på sin
undergång, när de strida för kvinnans frigörelse. Ty
Gudarne vilja förgöra dem!
</chapter>

<chapter name="Profetens träldom">
<h3>PROFETENS TRÄLDOM.</h3>

Läraren fortfor: Stuart Mill, som blev
kvinnosakens profet, hade adjungerat en annans hustru,
och till straff fick han leva i den
tvångsföreställningen att han tog alla sina tankar från henne. Hon
blev väl hans medium, så att hon återgav hans tankar
såsom om de kommo från henne; och han tyckte sig
stå under henne. När någon frågade, om han även
ifrån henne fått sin logik som var skriven före
bekantskapen, svarade han: ja! Denna trätorra positivist,
som endast trodde på statistiska tablåer, fick den 
kraftiga villfarelsen till skänks, att den enfaldiga
kvinnan var hans genie; till något högre gudsbegrepp
kunde han icke höja sig. Men ett har jag sett, att
så fort en man lämnar Gud, så får han träla hos
en kvinnodjävul. Och alla tyranner, däroppe och
därnere, bli slagna i dessa bojor, ur vilka endast Gud
i himlen kan hjälpa en. Men han kan det också; det
syns på dem som gått levande ut ur det helvetet.
Jag vet en... -- Jag vet två! avbröt lärjungen. --
</chapter>

<chapter name="Utan blommor, barn och musik">
<h3>UTAN BLOMMOR, BARN OCH MUSIK.</h3>

Läraren fortfor: Dyngherrens störste profet, den
erkänt störste, hade utfunderat att nu skulle kvinnorna
rycka fram och hämnas männens orättvisor. Hämnas på
sina välgörare. Och när han övergav sin ungdoms Deus
Caritatis, så fick han en djävul som bevakade sig. Men
hans ögon öppnades aldrig, utan han fortfor arbeta på
sin undergång, och ju dummare han talade, ju visare
ansågs han av de små dyngherrarne. Slutligen blev
hans dumhet så stor att han sprack; då måtte han
ha vaknat och insett sitt misstag; men då sade
mänskorna att han förlorat förståndet. Han försökte
svära sig fri från att han haft en mening med sina
profetior, men det halp icke. Och när han dog, fick
han apoteosen; ett av de åtta vilddjuren med krona
bar præstaven. Den stora babyloniska skökan följde
efter, Cinnober höll talet och fyra hövdingar
slaktades på hans grav. Den största dumhet denna larv
har utkläckt är denna: <sp>Han</sp>: Jag har offrat min ära
för dig! <sp>Hon</sp>: Det har alla kvinnor gjort för sina
män. Sin gravskrift har han skrivit själv i en intervju,
så här: »Denne man som vilar här, tålde icke
blommor, barn och musik.» Det var således en svart man,
kallad ljusbringaren, emedan han var från mörkret
och var alltid från sina sinnen, emedan han icke
visste vad han sade eller gjorde.
</chapter>

<chapter name="Orimliga problemer">
<h3>ORIMLIGA PROBLEMER.</h3>

Läraren fortfor: Varför kvinnan avbildas som
en sfinz av männen, har flera orsaker. Hon är
ofattlig, emedan hennes själ är rudimentär; hon tänker
med magen, levern och livmodern. Hennes omdömen
äro dikterade av intressen och passioner, av hunger
och könsdrift; hon gör slutledningar efter väderleken
och månskiftena. Sin bästa vän förråder hon för en
spektakelbiljett, och hon går ifrån sitt sjuka barn för
att se på en ballongstigning; hon mördar sin man för
att få bo på badort och avsvär sin religion för en
briljantring. Men samtidigt kan hon vara en charmangt
kvinna, vara öm mot sina barn, älskande, framför
allt artig och förekommande, till och med god
husmoder, eller åtminstone ha ryktet vara det; hon kan
ge illusion att ha en fin uppfattning utan att
förstå ett ord; hon kan visa fall av uppoffring som endast
är bravader, ge ifrån sig för att få igen. -- Varför kan
man icke lösa den sfinxens gåta? Därför att det icke
finns någon gåta? Varför kan man icke begripa henne,
kvinnan? Därför att problemet är orimligt. Hon är
en irrationell funktion, emedan hon opererar med
<sp>variabla</sp> storheter under rotmärkena.

Och likafullt tar man henne som ett charmangt
faktum, liksom  ett älskvärt barn, som  får rycka tre
trån  ur  skägget, men  rycker hon det  fjärde,  då är
förtrollningen  slut.
</chapter>

<chapter name="Människoliknande människor">
<h3>MÄNNISKOLIKNANDE MÄNNISKOR.</h3>

Läraren talade: Det synes som om villfarelser
voro nödvändiga och oundvikliga; de uppträda som
smittoämnen, och en generation blir okulerad, bär
på fröet tills det grott ut, och så är det slut. Därför är
ingenting farligt; åsikter och världsåskådningar
komma, bäras ut, fröa av sig, vattnas ut, förtunnas
och försvinna. Men de okulerade tro att det är deras
åsikter, emedan de assimilerat dem med sin
personlighet. Ofta slutar en villfarelse i kompromiss med
en ny åsikt. Sålunda gjorde Darwinismen sannolikt
att människan ägde sin stamtavla ner i djurriket; och
sedan kommo teosoferna med tolkningen, att våra
andar härnere voro stadda i en själavandring i
djurkroppen-människan. Därför detta överskott av olust,
denna längtan till befrielse, och detta tvång vi erfara;
tillvarons smärta, kreaturens suckan. De som icke
erfara detta obehag utan trivas, äro sannolikt hemma
här; och deras oförklarliga sympati för djur
(djurskydd), deras tro på själens dödlighet, antyder en
samhörighet med de lägre formerna av tillvaro, som de
känna, och vi icke ha rättighet förneka.

Att vi äro skapade efter Guds beläte innebär icke
någon motsägelse, ty anden är ifrån Gud. Men det
finns intet ord som skrämmer dessa antropomorfer
så som ordet ande! Jo, det finns ett till: det är
andar! Då ryser det i köttet på dem!
</chapter>
<chapter name="Lagliga orättvisor">
<h3>LAGLIGA ORÄTTVISOR.</h3>

Läraren talade: Mannens medfödda artighet mot
kvinnan är ju orsaken till att hon alltid får mer än hon
förtjänar; men när lagstiftningen tillerkänner henne
detta plus, så uppstå lagliga orättvisor. Likaså när
hon uppträder som medtävlare på mannens
verksamhetsfält. »Fruntimren först» har givit anledning till
dessa kröningar av medelmåttor som vi bevittnat. Men
hela världshistorien är förfalskad av galanteriet, och
litteraturhistorien också. Elisabeth av England,
Kristina i Sverige och Katarina av Ryssland äro vanliga
pyssjor; Maria Theresia i Österrike är ett enda stort
fiasko i kampen mot Fredrik i Preussen. Men hon
har fått en jättestaty som skall symbolisera hennes
storhet. När nu världshistorien skall skrivas om av
fruntimmer, så få vi väl ändå flera sådana storheter.
Den store Balzac levde halvt förgäten, medan den,
lilla George Sand blev dagligen krönt på
boulevarderna. Männen äro rädda för kvinnorna, och de
begagna dem för att förgöra varandra. De förtjäna
alltså sitt öde. Talmud uttalar dock förkastelsen över
den man, som lyder sin kvinna, och i första Mose
står skrivet: »Efter du lydde din hustrus röst (och
åt av trädet) förbannad vare marken för din skull.»
</chapter>

<chapter name="Konradsbergstypen">
<h3>KONRADSBERGSTYPEN.</h3>

Lärjungen frågade: Vilket är det största helvetet
du genomgått? -- Läraren svarade: Jo, det skall
jag säga: När jag var skild från den så kallade
konradsbergsfrun och kom på besök till mitt lilla
barn, så fann jag icke barnet hemma, utan hon var
ute med sin sköterska, vilken med mitt barn gjorde
visit hos sin syster, vilken var prostituerad. En
annan gång var barnet försvunnet och upptäcktes
vara lockad i skogen av äldre flickor. När jag bad
modren icke lämna barnet ensamt nere på gatan, så
gjorde hon det ändå, med påföljd att den lilla flickan
anträffades med fyra gatpojkar som lärde henne
oanständiga lekar. -- Varför tog du icke barnet ifrån
henne? -- Tog? Hela det bildade samhället
försvarade den tokiga modren; döm då om det bildade
samhället! Samma moder gav barnet den fyllda
tändsticksasken att leka med, och när jag tog undan den
farliga leksaken, gav modren den igen åt barnet. När
samma kvinna reste från barnet för att festa på ett
sanatorium, tog barnpigan in karlar i barnets hem
och rumlade i våningen långt in på natten. Denna
konradsbergstyp ansågs dock vara ett »utmärkt»
fruntimmer och går lös än i dag. Det var det största
helvetet jag gått igenom. Men när jag en dag besökte
landets »största kvinna» och bad henne hjälpa mitt
barn, så svarade hon: »Modren är ett utmärkt
fruntimmer.»
</chapter>

<chapter name="Det krokiga revbenet">
<h3>DET  KROKIGA  REVBENET.</h3>

Läraren talade: Goethe säger i sin Divan:
Kvinnan är skapt av ett krokigt revben; böjer man det
rätt, så brister det, låter man det vara, så blir det
ändå krokigare. Alltså ingenting att göra, »bara fly»,
var Napoleons taktik, eller åtminstone klippa kontakten
och icke inlåta sig. Men det sättet är ofelbart, ty om
man berövar kvinnan offret för hennes hat, så tvinar
hon. Mannen älskar och kvinnan hatar; mannen ger
och kvinnan tar emot; mannen offrar och kvinnan
förtär. När kvinnan vill visa sin överlägsenhet i
förstånd, så begår hon ett skurkstreck, för att visa sin
överlägsenhet! Att få bedra sin man är kvinnans
högsta strävan, och när hon kunnat narra honom att
äta hästkött utan att han märkt det, då är hon
lycklig! När kvinnan fått mjölktänder, så lär hon sig
icke att tala, utan hon lär sig ljuga, ty att tala och
ljuga är samma sak för henne. Allt detta vet varje
man som varit gift; men artigheten och hans egen
fåfänga bjuder honom tiga; ibland tiger han för
barnens skull, oftast tiger han emedan han skäms
på mänsklighetens vägnar, tänkande på skålen för
modren, makan, systern, dottern, dessa fiktioner i
villornas värld, där allt är vanitas vanitatum vanitas.
Men många män tiga, emedan de äro rädda för att
kallas kvinnohatare! De äro rädda!
</chapter>

<chapter name="Fiasko-landet">
<h3>FIASKO-LANDET.</h3>

Läraren talade: Så snart ett samhälle ruttnar,
så flyter underjästen upp. I Noras land som förr
hette Nores, där allting fuktar och möglar, kom
kvinnosaken upp. Männen voro så spetälska att de
behövde sköterskor och förmyndare. Landet hade
förlorat självmedvetandet, och kallade sig
framstegslandet, emedan det gjorde de största framstegen i
kräftgången. Men andra kalla det fiaskolandet. I
hundra år arbetade de på sin självständighet, och när
de slutligen fått friheten, så gjorde de likt grodorna
som begärde en konung. Födda till trälar, skapat
till lydrike; stortaliga som rusiga drängar, fega som
tyranner, fira de årsdagen av sin förnedring. Det är
föregångslandet, såsom avskräckande exempel.
Hövdingarne börja alltid sina tal: Min hustru och jag.
Den gifta kvinnan sätter sin förmögenhet på banken,
men mannens förmögenhet är kvinnans;
handskemoralen ålade mannen renliv, medan kvinnan levde
besöksmoralen, och så att man icke kunde skilja gifta
kvinnor och prostituerade. Därför måste
prostitutionen avskaffas, då det andra alternativet, eller
prostitutionens utsträckande till de gifta kvinnorna icke
kunde genomföras. Och inte en man fanns kvar i
landet som <sp>vågade</sp> höja sin röst; underkuvade av
kvinnorna sjunga de om sitt land som aldrig varit
underkuvat. Lydriket vill lyda, kan inte befalla!
</chapter>

<chapter name="Kristus är uppstånden!">
<h3>KRISTUS   ÄR   UPPSTÅNDEN!</h3>

Läraren talade: Sedan vi haft kristendomen som
ett civiliserande faktum i 1900 år, så börjar man
diskutera detta faktum. Är det så dags nu, att undra om
Kristus funnits och om kristendomens skrifter äro
äkta? Det påminner om författaren, som i en bok
bevisade att Napoleon aldrig funnits. Tänk om vi nu
skulle diskutera Cæsars dagböcker, upptäcka att de
voro falska, och att han aldrig erövrat Gallien. Eller
om vi skulle diskutera nyttan av Amerikas
upptäckande. Noramännen ha förnekat att Kolumbus
upptäckt Amerika, ty det har Leif Erikssen gjort; eller
hans hustru, få vi väl snart höra. Och likafullt, Kristus
kom igen vid förra sekelslutet och mottogs av alla;
hedningarne målade honom som den fattige
skolläraren, anarkisterna hissade upp honom som den lidande
mänskligheten, symbolisterna hyllade Kristus
Consolator, socialisterna predikade hans evangelium för de
små, de arbetande och de betungade. Och han syntes
överallt, i franska generalstaben och i spioneribyrån,
i Lourdes och i Rom, på Montmartre och i Moskva.
Hans kyrkor och kloster rensades, hans underverk
förklarades av ockultister, spiritister och hypnotisörer;
och vetenskapen fick fram och bekräfta profetiorna.
Slutligen sågo vi på religionskongressen i Chicago
1897 alla världens folk och religioner böja knä, när
Kristi egen bön Fader vår lästes. Då gåvo de troende
varandra broderskyssen och hälsade med »Kristus är
uppstånden»!
</chapter>

<chapter name="Revolutionsfår">
<h3>REVOLUTIONSFÅR.</h3>

Läraren fortfor: År 1889 firade vi franska
revolutionen, men vi fick ingen fart i det, och ingen reda i
det. Allting som 1789 rensades ut, fanns ju kvar; stat
och kyrka, konungar, hov, präster, ämbetsmän. Och
franska republiken är den sämsta av alla med sina
panamister vid styret, med Wilson, Cornelius Herz,
Clemenceau, Arton; författningen uppehölls med
mutor, växlar mer eller mindre falska, och pensioner.
Ämbeten skapades för att placera valmän, mätressers
äkta män, och missnöjda, så att franska staten vid den
tiden styrdes av brottslingar och kyrkan av
hedningar; ordnar såldes; konstverk köptes, röster
värvades, och man kunde icke bli deputerad under 200,000
francs. Där behövdes bödlar och revolution, ty den
stora revolutionens grundsatser voro förgätna, om man
kan tala om grundsatser hos ett eldsprutande berg.
Ty nu föreföll den »Stora» i hundraårsperspektivet
endast som en exekution, en avrättning i massa och ett
experiment med negativa resultat, mycket intressant
som sådant. Jag minns i min ungdom, då vi »som
voro födda med franska revolutionens idéer»,
uppfriskade 1848 ju, då vi började tala om den »Stora»,
så kallades vi revolutionsfår. Jag förstod det inte då,
ty jag tänkte icke själv ännu utan dräglade bara. Men
nu förstår jag det; och nu veta vi, att ett lands
författning är nästan likgiltig för det allmänna bästa, alltså
den ena icke stort bättre eller sämre än den andra
författningen.
</chapter>

<chapter name=""Livet vävt av samma tyg som våra drömmar"">
<h3>»LIVET  VÄVT  AV   SAMMA  TYG   SOM  VÅRA
DRÖMMAR.»</h3>

Läraren talade: Livet självt kan ibland visa sig
som en elak dröm. Jag gick en morgon på landet och
mediterade, då en stor ulmerdogg kom rusande; en
pojklymmel stod där och skrattade. Jag tog upp min
revolver och ropade: »Locka på hunden, eller skjuter
jag honom.» Gossen skrattade bara, hunden retirerade,
och jag gick vidare. På återvägen kom en karl med
en bössa emot mig och frågade hur jag kunde tillåta
mig hota »skjuta hans son». Jag svarade att hotet
gällde hunden. -- Samma dags afton berättades mig
att hunden funnits död, och att jag misstänktes ha
förgiftat honom. Så gick jag där oskyldigt misstänkt
som lönnmördare. Det är vackert!

Jag kom en afton att besöka min lilla fyraåriga
dotter, som väntade mig nere i parken. Jag såg henne
på avstånd tillsammans med två otrevliga barn, men
hon såg icke mig. Påskyndande mina steg, såg jag
henne avlägsna sig med barnen; jag ropade, hon
hörde icke. Jag sprang och såg henne vid nedgången
till en källare, dit barnen ville dra ner henne. Hon
gjorde motstånd, men barnen sleto i hennes kläder;
hon skrek nu så att hon icke hörde mina rop; jag ville
skynda fram, men just nu skildes vi genom en
gräsmatta med ett järntrådsstaket, och jag vågade icke
beträda gräset av fruktan för polisen. Där stod jag
och ropade, då mitt barn slet sig lös, men såg mig
icke... Så rysligt det kan vara!
</chapter>

<chapter name=""En saga berättad av en dåre"">
<h3>»EN SAGA BERÄTTAD AV EN DÅRE.»</h3>

Läraren fortfor: För att kunna leva livet måste
man gå som en sömngångare, och man måste även
vara diktare, dupera sig själv och andra. Jag har
kunnat det ganska bra, och jag har gått på takrännor
av tunnaste bly, gått genom eld och låtsats det varit
vatten; jag har levat i helvetet och sett det som
paradiset; jag har levat intimt med mina farligaste fiender
och sövt dem genom att behandla dem som mina bästa
vänner; jag har suttit hos Omfale som lurade på mitt
liv, och jag kom levande ifrån det endast genom att
visa henne det största förtroende och den trognaste
kärlek. Hon grubblade över mig, frågade ut mig,
men hon förstod ingenting; jag blev så naiv att hon
icke kunde lösa min gåta, och så grubblade hon sig
från förståndet. Det var en sfinx som dugde! -- Jag

kom en gång in i ett vackert hem, där det låg frid
och skönhet i luften. Där var en ung okänd moder
med ett vackert barn, och där var annat också.
Stunden förflöt med fullständig illusion för mig att jag
sett det skönaste livet ger. Men på två sekunder
hände något så fult, att jag icke trodde mina ögon;
jag lät det fula icke träda in hos mig, utan scenen
fortsatte lika vacker som förut. Men, de två
sekunderna! De, två, sekunderna! Jag försöker än i dag
inbilla mig det var en synvilla. Ibland lyckas jag,
ibland lyckas jag inte; och jag vågar icke tala om
det; »En saga berättad av en dåre». (Shakspere.)
</chapter>

<chapter name="Hedningarnes evangelium">
<h3>HEDNINGARNES  EVANGELIUM.</h3>

Läraren fortfor: Hedningarnes evangelium är
strafflöshet. Om du berättar att det gått en skurk illa,
så fnysa hedningarne och säga att du är så sträng.
Men det var ju livet, som var strängt. Evangelium för
hedningarne är att visa hur dygden är enfald och blir
lurad; huru religionen är en sjukdom; skurkaktighet
är styrka, som bör segra med den starkares rätt;
ibland begäres det för omväxlingens skull, att den
svage boven förlåtes, att allting förlåtes och tolereras.
Med tolerans menas att man låter dem förtrycka sig,
förfölja sig; och om man reagerar, skria de: »Han
hämnas! det är en dålig människa.» Men hämnd
förutsätter ju en kränkning såsom orsak, och genom
upphävandet av orsaken upphäver man verkan. Det finns
visserligen de också som hämnas sina egna dumheter
på oskyldiga. Jag har en stadig fiende som än i dag
hämnas på mig därför att han icke fick stjäla mina

pängar.   Evangelium för honom var lagen baklänges:
Du får stjäla (men de andra få det icke) och så vidare!
</chapter>

<chapter name="Vitt slaveri">
<h3>VITT SLAVERI.</h3>

Läraren talade: I hela överklassen och hela
medelklassen djupt ner praktiseras följande: När mannen
gifter sig, ökas hans arbete, vilket han icke kan lägga
på någon annan; hans hustru däremot skaffar sig
genast en piga som gör hennes tjänst; får hon barn,
skaffar hon sig en amma. Själv sitter hon sysslolös
och söker döda tiden med onyttigt knåp, varigenom
hon varken får aptit till middan eller sömn till natten.
Men nu kommer mannen hem och vill njuta av sitt
hemliv; då vill frun ut, på teater och krog. Hon är
nämligen icke trött, utan uttråkad av sysslolöshet och
vill därför ha roligt. Kvinnan tyckes icke vara född
till hemmet, utan till teatern, krogen och gatan.
Därför klaga också fruarna över att de få sitta hemma,
och fastän de ha slavinnor som göra deras arbete,
kalla de sig själva för slavinnor och hålla kongresser
för sin frigörelse, icke för tjänarnes. Deras förfäade
män understödja dem och märka icke att de äro i
träldom, ty den som arbetar för en sysslolös han är träl.
Men »I ären dyrt köpte, varer ingens trälar!» heter det.
</chapter>

<chapter name="Stackare">
<h3>STACKARE.</h3>

Lärjungen frågade: Vad är kvinnohatare för slag?
-- Läraren svarade: Det vet jag inte; jo det begagnas
som skällsord av stackare på dem som säga vad alla
tänka. Stackare äro de män, som icke kunna nalkas
en kvinna utan att förlora förståndet och bli trolösa.
De köpa kvinnans gunst mot att utlämna sina vänners
huvuden på silverfat; och de absorbera så mycket
kvinnlighet, att de se med hennes ögon och känna
med hennes känslor. Det finns ju saker som man
icke säger i vardagslag, och man säger icke <sp>sin</sp>
kvinna vad hennes kön är gjort av; men man har rätt
att skriva det ibland. Schopenhauer har skrivit det
bäst, Nietzsche icke dåligt, Joséphin Péladan är
mästaren; Thackery skrev Mens Wives, men den boken är
förtigen; Balzac har avslöjat Caroline i Physiologie
du mariage, och Petites misères de la vie conjugale;
Otto Weininger upptäckte sveket vid 20 års ålder
men väntade icke ut hämnden utan gick sin väg.
Att barnet är en liten brottslingstyp som icke kan
styra sig, det har jag sagt, men jag älskar barn
ändå. Att kvinnan är vad hon är, har jag också sagt,
men jag har alltid älskat någon kvinna och med henne
haft barn. Den, som kallar mig kvinnohatare, är
således ett dumhuvud, en lögnare eller en stackare!
eller allt på en gång.
</chapter>

<chapter name="Förhönsningen">
<h3>FÖRHÖNSNINGEN.</h3>

Läraren fortfor: En stackare skrev häromdagen
att kvinnan regerade världen; han fick besvära
sättare och tryckare med att reproducera den
dumheten och redaktörerna gjorde inga reservationer. Om
man nu frågar dem: är det icke furstar, ministrar
och parlament som sköta styrelsen, utrikespolitiken,
krigen, traktaterna, handelsfördragen, erövringar och

annekteringar? Vad svarade de då? Jo, visserligen,
men... -- Vad för men? Menar ni hushållet,
kökskammarn, sängkammarpolitiken, toffeltaktiken och
skvallerallianserna? -- Det är sådana diskussioner man
kommit till genom kvinnans utförande i det offentliga.
Käbbel och bjäbb får man läsa i stora tidningar, krior
om Gladstone när det skall handla om norska frågan;
och då en ledare skall kritisera den avgångna
ministären, så börjar den med Cavour, övergår till
Gengangere och slutar med Madame Staël. Eller en
recension över Gorkis sista bok, som börjar.med George
Sand, övergår till Björnsons Handske, vidrör
Gladstones utrikespolitik och slutar med Handarbetets
vänner och kvinnan på Skansen. Allting är förhönsat,
fördummat, nerbjäbbat. Nivån sjunker och
pretentionerna sättas ner; det är en olust att leva.
</chapter>

<chapter name="Var rädd om ditt öga">
<h3>VAR RÄDD OM DITT ÖGA.</h3>

Läraren talade: Det finns människor så väl
uppfostrade, att de kunna tiga, dölja sina tankar, uttala
tankar som de icke äga, försätta sig i andras
stämningar som de voro deras; men ett kan sällan
uppfostras: ögat. Om du är i ett sällskap och någon
håller ett roligt tal för värden, däri hans svagheter
blottas på ett opassande sätt, så akta dig att med en
blick ge ditt bifall tillkänna; ty denna blick kan skaffa
dig en fiende för livet. Om du går på gatan och ser
en ung flickas klädning blåsa upp, så titta icke dit,
ty någon kan märka din blick och ge dig dåligt rykte.
Om du åhör ett musikstycke tillsammans med andra,
så växla icke blickar med någon åhörare, ty din 
gillande blick kan fattas som kritisk, ironisk av den
spelande som ser er i pianots schakarandaspegel. När
du dricker någons skål, så spegla dig hellre i vinet
än att skela omkring, ty ett ostadigt öga väcker
misstro, och vinet röjer gärna sanningen. När jag går
i sällskap kastar jag mig i en trance av välvilja,
hänsyn, okritiskt, oreflekterat, men alltid färdig att sätta
upp ett oblitt ansikte eller ett uttryckslöst, när man
söker göra inbrott i min själ. Och på gatan ger jag
icke bort mina ögon. Man säger visserligen: »Han
ser inte på folk.» Jag svarar: Jo, men inte på vem
som hälst! Var rädd om ditt öga!
</chapter>

<chapter name="Inbillningsstraffen">
<h3>INBILLNINGSSTRAFFEN.</h3>

Läraren fortfor: Swedenborg talar om att straffas
genom inbillningar. Det är vad läkaren vulgärt kallar
tvångsföreställningar. Den som lider av
förföljelsemani är förföljd; bönorna mena att han är förföljd
av sina inbillningar bara, men frågar den vise varför
han är förföljd av sina inbillningar, så svarar
samvetet genom att gissa i oändlighet på förföljaren;
och nu går den sjuke igenom hela listan på de
personer han kränkt. Och om verkligen de kränkta äro
många och deras hat berättigat, så kan man väl tänka
sig att den sjuke är förföljd av deras hat, som hans
väckta samvete nu blir mottagare åt. I mitt
själsliv har straffet medelst inbillningar spelat den största
rollen, men sedan jag upptäckte logiken, tog jag det
alltid som ett straff. Det svåraste är
misstänksamheten, då jag tvingas misstänka oskyldiga; det är
oemotståndligt, och mina tankar oscillera mellan 
förtroende och misstro; jag kämpar, övervinner mig så
småningom, genom att ge mig själv orätt, eller genom
att med resignation mottaga trolösheten. Men ger
jag luft åt misstanken, får jag be om förlåtelse; och
då tar jag den förödmjukelsen som en kvittens. Mina
flesta olyckor ha varit inbillade, men de ha haft
samma verkan som reella, därför att jag kom till
medvetande om egen skuld. Den obotlige är den
förhärdade, som tror sig oskyldigt vara förföljd -- av andra
människor.
</chapter>

<chapter name="Filosofiens bankrutt">
<h3>FILOSOFIENS   BANKRUTT.</h3>

Läraren talade: Då nu Kant vid upplysningens
mörka period bevisade att filosofien ingenting kan
bevisa, uppställde han de kategoriska imperativen och
postulaten, eller de religiösa och sedliga kraven. Om
man översätter dessa ord, så blir det vad vi kalla tron.
Denna filosofiens bankruttförklaring räddade
mänskligheten från onyttigt grubbel, och kristendomen stod
upp igen, numera tjänad av filosoferna med Hegel
i spetsen. Men parallellt gick den gamla strömmen
fram, trots bankrutten släpptes det ut växlar som
mottogos i likvid av de enfaldiga fritänkarne,
Feuerbach, Strauss, vilka ännu ville nalkas Gud med
bondförståndet man begagnar i köket och
kryddbon. Den sista narren var Renan, men hans växlar
gå ännu, mest dock bland gymnasister och
vederlikar. -- E. T. A. Hoffman skriver i början av
förra seklet så här: »I gamla tider hade vi en
from, flott tro; vi erkände det ovan men visste
även om våra, sinnens otillräcklighet; så kom 
'upplysningen', vilken gjorde allting så klart att man för
bara klarhet inte såg ett dyft; och nu skall det
översinnliga gripas på en rak arm av kött och ben.» Nu
för tiden heter det religionsvetenskap; det är en
vetenskap som utgår från den förutfattade falska meningen
att religion är en sinnessjukdom, därför att den icke
kan matematiskt bevisas.
</chapter>

<chapter name="Ett helt liv på en timme">
<h3>ETT HELT LIV PÅ EN TIMME.</h3>

Läraren talade: En sällsam historia som jag
icke förstår, men vilken bör minnas. Jag vaknade
en morgon, ljus i sinnet utan känd anledning.
Följande en maning gick jag ner till staden vandrande
på måfå; kom ner till det kvarter, där jag var född
och uppfostrad; såg småbarnsskolan och storskolan,
föräldrahemmet; kom ner i gränder, passerade den
folkskola där jag som student pinats som lärare;
återsåg två olika hus där jag lidit som informator;
tågade norrut, kom till en annan skola där jag
torterats; till ett torg med ett hus, där, som barn, vårt
enda umgänge bodde och sedan i samma våning 20
år senare min värsta fiende; till ett hus, där min
syster gifte sig för 30 år sedan; ett annat hus, där
min bror kämpat en hård kamp; till en tredje skola,
där jag blev student, och i samma hus bodde än
i dag min första och sista förläggare; ett nytt hus,
där jag för 40 år sedan blev antagen som teaterelev
och inlämnade min första pjäs; det hus där jag gifte
mig första gången. -- -- -- Nu började det ljusna;
jag såg min möbelhandel, där jag tog min bosättning
sista gången, och jag gick förbi den bostad där min
hustru och mitt barn sutto för tre år sen. Under en
timme hade jag gått igenom hela mitt liv i levande
bilder, och det fattades bara tre år för att jag skulle
vara framme i nuet. Det var ju som en agonie eller
dödsstund, då hela livet reser förbi. På drogs jag
norrut, där mitt sista barn och hennes mor bodde.
Men jag kände en maning att medföra: l:o en parfym
åt modren och 2:o barnets skolavgift, ty i dag
började hon lekskolan. Nu vidtog en jakt efter
parfymen, det skulle vara syrén, men jag måste taga
liljekonvalje; jag ville även ha blommor, men det
fanns inga. Så tågade jag norrut, kom in i deras
hem; där sken solen, kaffebordet stod dukat, allt
strålade skönhet och välmåga, trevnad och kärlek.
Jag blev vänligt mottagen, kände i ett ögonblick hela
mitt svarta liv bakom mig, och erfor lyckan att leva
just nu!
</chapter>

<chapter name="Efterstanken">
<h3>EFTERSTANKEN.</h3>

Läraren fortfor: När jag gick därifrån, kände
jag lyckan i nuet, allt förflutet stod som en svart
bakgrund, och jag var tacksam i mitt sinne, erinrande
mig allt ont förgånget, som jag så underbart
kommit igenom utan att förgås. Nåväl, hemkommen till
mig fick jag i telefon veta att min värsta fiende var
död, denna dags morgon, och att hans dödskamp
pågått samtidigt med min vandring genom mitt liv.
Jag reflekterade: varför skulle jag genomgå min
agonie här han dog? Han var en svart man med
en gammaldags materialistisk världsåskådning som
han ansåg vara modärn, en litterär schackrare som
skrev om markisinnors lortböcker för att få bli
bjuden på deras slott; som berömde sitt umgänge, så
länge de umgingos, en kotteriman och en bolagsman.
Någon personlig beröring med honom hade jag aldrig,
men han skrev sig en gång min lärjunge för länge
sen, men han kunde icke växa, icke följa mig uppåt.
Men det var nu som om mitt gamla jag dött i honom;
kanske jag därför led hans död, och kanske jag
därför just nu kände det. Men parfymen? Inte vet
jag, men när jag sedan fick veta, att den avlidne var
så dekomponerad att han för stankens skull genast
måste grävas ner, kunde jag icke låta bli att sätta
parfymen i sammanhang med Dyngherrens upplösning.
När jag åtta dagar senare fick se en posthum recension
av den döde över mitt sista arbete, där han
beklagar att jag icke är hedning och gråter över mitt
avfall från Dyngherren, så kände jag såsom en
efterstank från dynggropen och grep verkligen till en
parfymflaska.
</chapter>

<chapter name="Persikor och kålrötter">
<h3>PERSIKOR OCH KÅLRÖTTER.</h3>

Läraren fortfor: Men i samma väva som detta
dödsfall, inträffade ett liknande, då en annan, av »De
Svarta Fanorna» avled under egendomliga
omständigheter, två dagar efter den förra. Denne man hade
jag känt under den period, då ap-kungen regerade;
vi älskade icke varann men dömdes som fördömda att
hålla ihop; vänskapen var endast baksidan av ett hat,
och hans vederstyggliga utseende skrämde mig; hans
yrke var lika vedervärdigt men inbragte honom pängar.
Han skrev i tidens smak, och han levde i den falska
föreställningen att han var upplyst och frisinnad. Hans
far dog, och sonen uttryckte sin sorg över att fadren
»återfunnit sin barndomstro». Vad hände sedan? Jo,
sonen som levde i tron på det fula och onda, började
utveckla denna tro på ett konstigt sätt; han hade i
sin litteratur visat en förkärlek för kålrötter och nu
gick han på gamla dagar och ympade persikor på
kålrötter för att giva sydfrukten del av den fina
stanken. Samma perversa smak yttrade sig i hans sista
bok, där hans sympati står avgjort på de svartes sida.
Nåväl, han kom på dårhus och kunde icke räddas,
emedan han icke förstod söka räddaren, och så dog
han. Jag hade just ångrat att jag underlåtit sända
en blomma till hans grav, då i en nekrolog den döde
stinker mig mitt i ansiktet med en lögn, som en hans
själsfrände nu återger i tryck. I samma dödsruna
hotas världen med efterlämnade skrifter; när de
komma ut, skall jag köpa en blomma och hålla under
näsan, sändande en tacksamhetens suck till den, som
återgav mig min barndoms tro och räddade mig från
dårhuset.
</chapter>

<chapter name="Lögnväven">
<h3>LÖGNVÄVEN.</h3>

Lärjungen tog ordet: Jag är 58 år, har ljugit
mindre än andra och därför alltid trott, vad andra
sagt. När jag nu sitter på gamla dagar med
ungdomsvänner och kollationerar, så finner jag att hela
min levnad är en väv av lögn. I natt blev jag sittande
med en ungdomsbekant, varvid följande intelligenta
samtal utspann sig. Jag talade: När fursten av ***
gifte sig...-- Gift? inte är han gift. -- Är han inte?
Är det också lögn? -- Han har aldrig varit gift. --
Emellertid, nu har jag gått i tjugu år och spritt ut att
han varit gift, och på den lögnen är en hel historia
byggd, vilken jag nu ämnade berätta, men som
därför inställes. Men, apropå lögn, så gick jag i trettio
år och talade om att doktor H. var närvarande då
Malungsmördaren avrättades. Han hade nämligen
ljugit för mig att han som kandidat var beordrad att
observera det avhuggna huvudet; därvid gav han mig
sådana intressanta detaljer, som jag brukade berätta
i sällskap. Tänk en sån lögnare! -- Ja, men han
var ju där. -- Var han där? -- Ja visst, jag såg honom
stå bakom prästen, när jag fotograferade schavotten.
-- Du? Har du... Ljuger du, eller ljög han? --
Jag ljuger inte, var så god! -- Å nej, nu vet jag
inte var jag är hemma! Allting står på huvudet!
Jag har gått i tio år och sökt draga in den lögnen
jag trott mig ha spritt i tio år; jag har gjort doktor
H. till lögnare... Man borde aldrig tala, aldrig
skriva, bara teckna det nödvändigaste man behövde.
Jaså, han var verkligen där; hur skall jag kunna
återgiva honom hans heder, som jag berövat
honom?
</chapter>

<chapter name="Mera lögnväv">
<h3>MERA  LÖGNVÄV.</h3>

Lärjungen fortfor: Det värsta med lögnen är att
man får hela sin person förfalskad också. Jag hade
fyra barn med en kvinna, vid vilken jag var vigd,
och aldrig ett tvivel uppstod om mitt faderskap,
varken hos mig eller andra. En dag blev kvinnan ond
på mig och förklarade att jag icke var man. Du vet
vad hon menar. Men hon gick och sade det åt andra
också, och så kom det fram till mig. I fem år 
grubblade jag på saken och började slutligen att tro själv
det var så; deras lögn tryckte sig på mig, och jag
ville beröva mig livet. Då råkade jag en läkare och
beklagade mig för honom. -- Han skrattade gott, icke
elakt, och svarade: Ja, men du har ju fyra barn
med henne! -- Men de kan ju inte vara mina!
--  Men de äro dina, och ingen människa har betvivlat.
--   Hur kan de då, betvivla att jag är man? -- Ja,
ser du, det får du fråga dem, de åsnorna! -- Emellertid
hade lögnen dessa följder: jag, fadren, förlorade
intresset, så att jag icke ville offra mig för barnen och
modren; av fruktan att förlora förståndet skiljde jag
mig, och för att få upprättelse gifte jag om mig och
fick nya barn.   Mina fiender, som dock erkände
barnen vara mina, fortforo med den gamla
lögntraditionen: Han är inte man! -- Men barnen då?  Dem talte
man icke om. -- Efter tjugufem år råkade jag som
änkling min  första kvinna.   Hon beklagade sitt och
barnens grymma öde.   Jag frågade bara: Hur kunde
du sprida ut att jag icke var man? -- Har jag?
svarade hon. -- Minns du inte det? -- Jaså, ja, jag var
väl ond på dig då!

»Jag var väl ond på dig!» Men det orimliga i
ryktet, självmotsägelsen, den insågs aldrig av mina
fiender, ty hatet gjorde dem blinda och dumma.
</chapter>

<chapter name="Lethe">
<h3>LETHE.</h3>

Läraren vidtog: Hela denna väv av lögner,
misstag, missförstånd, som utgör underlaget för vårt
livsinnehåll, förvandlar ju livet självt till något overkligt,
drömartat och borde upplösas när vi övergå till det
andra livet. Jag läste häromdagen om en man som
skulle till att dö; i stället för att se sitt liv defilera, som
vanligt är, upplöste sig hela hans förflutna i ett töcken,
där minnet slocknade, all bitterhet och sorg försvann,
men däremot togo alla hans gäckade förhoppningar
verklighet; han kände sig älskad av sin hustru, som
varit kallsinnig mot honom, och han tackade henne
för all ömhet (som hon aldrig visat); barnen som
övergivit honom skymfligt, återsåg han nu i
glansdagar, och »de små stegen» på salsgolvet, så
karaktäristiska i ett lyckligt hem, hörde han nu med ett
soligt leende; den svarta höstdagen ute blev till vår,
små flickor räckte honom rosor att kyssa, emedan
därigenom deras värde skulle ökas; slutligen såg han sig
och familjen i en berså, där de skulle dricka kaffe ur
sachsiska koppar och doppa gula saffransflätor... Så
somnade han. Det var en vacker död och värd att
önska; det var paradiset. Ur de gamles Lethe drack
man ju glömska av utståndet ont innan man beträdde
de Elyseiska fälten. Om så väl vore! Ty att medsläpa
i minnet all orenlighet kan ju icke vara fördelaktigt
för ett nytt liv i renhet. Det finnes sjukdomar, i
vilka man förlorar minnet! Måtte döden vara en sådan
sjukdom!
</chapter>

<chapter name="Nemesis humana">
<h3>NEMESIS  HUMANA.</h3>

Lärjungen talade: Nemesis divina känna vi: det
är den immanenta utövaren av gudomlig rättvisa som
varje människa bär inom sig som ett hämningsorgan
att stävja det onda; men den mänskliga rättvisan, den
är annorlunda beskaffad. Jag har förr berättat dig
huruledes jag en gång fick en fiende, därför att jag
icke ville låta honom härska över mig, bestämma mina
åsikter och mitt umgänge samt min ekonomi. Jag
var i min rätt, då jag försvarade min personliga
frihet, och han hade orätt; men han hämnades på mig
för att han icke fick göra mig orätt. Det värsta man
har att förebrå mig, och från vilket man daterar mina
familjeolyckor, har jag aldrig gjort mig skyldig till,
strängt taget, ty biomständigheterna frikänna mig
nästan, åtminstone inför mig själv. I en
bohême-krets på en krog träffade jag henne: männen hade
sina mätresser med sig, dem de titulerade fruar. Där
fanns en »fru» som icke hade någon man med sig.
När jag frågade efter mannen, svarade »frun», att han
var ute på äventyr. Umgänget fortsattes, men någon
make syntes aldrig till, så att jag trodde hon var lika
litet gift som de andra; barn hade hon icke heller, men
uppgavs ha varit inregistrerad. Nåväl, vi två ensamma
drevos ihop; det kom av sig självt; men först sedan
hon flera gånger sökt mig hemma och frestat mig.
Frågas: Vilken fattig ung man, som knappast kunde
betala sin mat, skulle icke ha tagit emot det som
erbjöd sig, fastän det var avlevorna av en eländig
kärlek, hälst jag icke var ensam om densamma utan
delade med andra okände? Och därtill uppgavs den
osynlige mannen vara ute på äventyr; så att det
egentligen var en »övergiven och bedragen hustru»
jag anknöt med; såvida hon icke ljög på mannen, vilket
jag nu först börjar tro... ty hon var född till gatan
och fal för vem som hälst.

Jag   tror   att   biomständigheterna   i   denna   affär
kunna betraktas som huvudsak.
</chapter>
<chapter name="Svarte Balder">
<h3>SVARTE BALDER.</h3>

Läraren talade: Lögntornet som aldrig kunde
rivas. En hustru blev i laga tid i välsignat tillstånd,
och när hon som vanligt är icke kunde fördraga sin
makes närhet, bad hon honom flytta ut i ett annat rum,
detta i en ganska bestämd och irriterad ton. Han
gjorde henne naturligtvis till viljes. Men efter ett par
dagar åtrade hon sig, dock i stället för att bedja honom
återvända, vilket hon ansåg förödmjukande, retade
hon sig först mot sig själv sedan mot honom. I
dubbelt vredesmod gick hon ur huset med hans ofödda
barn och tog in hos en släkting. Men när hon nu skulle
uppge ett motiv, sade hon att mannen övergivit henne
och dömt henne till celibat. Lögnen fick vingar, kom
i tal, stod i tidningar, gick in i litteraturen, blev pjäs
och roman. Mannen höll på att skjuta sig av saknad
och skam men kom igenom med livet efter att ha
återknutit för en tid. När hon efter första barnets
födelse förklarade sig icke vilja ha flera barn,
begärde <sp>han</sp> skilsmässa. Hon förenade sin anhållan
med hans, men kastade skulden på honom som
vanligt, och lögntornet växte många alnar i luften. Men
se, efter ett halvt år var förhållandet lagat, och han var
hennes älskare. Nu skulle tornet ha ramlat, men det
stod, fastän grunden var riven. En vanlig människa
hade ju varit upprättad i hans ställning, men han
blev det icke. Han fick aldrig försvara sig; det var
hans Karma, som teosoferna säga, hans öde; han skulle
bära skuld, där han ingen hade; han måste vara den
svarte Balder, på vilken alla finge skjuta. Slutligen
blev han så skuldbelastad att han började förstå 
korsets religion. Om han försvarade sig, blev han slagen
på munnen. Då lärde han tiga och tåla. Eget var, att
sina egna skulder bar han tämligen, men andras voro
för tunga, och när han försökte lätta på dem genom
att ge sig själv orätt, så blevo de ändå tyngre.
</chapter>

<chapter name="En lidande Gud">
<h3>EN LIDANDE GUD.</h3>

Läraren talade: »En lidande Gud» var grekerna
en galenskap, då de tänkte sig en Gud som tyrann,
vilken njöte av mänskornas lidande. Men den
skenbara orimligheten upplöses, om man föreställer sig
ett heligt väsen som deponerar sig i mänskligheten,
och denna mänsklighet sedan sudlar sig. Det blir ju
ett gränslöst lidande såsom den man måste erfara,
när han nedlagt det bästa av sin själ och sina
affektioner i en kvinnas sinne; om hon sedan går och
orenar sig, så orenar hon sin make. Eller en far har
inflyttat i sina barn och vill genom dem mångfaldiga
sina bästa drifter och se sin avbild förädlad; om
barnen vanhedra sig, så lider fadren; stammen vissnar
när rötterna skadas. Så tänker jag mig Guda-Fadren,
när mänsklighetens brott stinka omkring och
vanhedra honom, och kanske hota att ansticka hans egen
helighet; han skall vredgas och sörja, känna sig orenad
kanske, innan han hinner amputera den kräftskadade
lemmen, som är mänskligheten. Kristus framställes
icke skön numera, utan med drag vanställda av andras
synder dem han i sig upptagit eller fått på sig, ty den
som kommer vid tjära blir besmittad. Och för att
bli fri från det orena måste han dö, genom kroppens
ödeläggelse. Det största lidandet var 
mänskoblivandet. Men Kristi död kan även betyda, att Fadren
befriade sig från mänskornas synder och avbröt
förbindelsen med det dåliga sällskap, som förnedrade
honom; den som sedan vill söka honom får lyfta sig till
hans höjder och genom renliv vinna inträdet. Själv
stiger han icke mera ner i dyngdalen, där luften blev
honom för tjock och societeten alltför ruskig.
Därför ha vi det som vi ha det!
</chapter>

<chapter name="Försoningen">
<h3>FÖRSONINGEN.</h3>

Läraren talade: Försoningsverket har varit mig
mycket svårförklarligt, och jag har försökt tyda det
i många omgångar på ett för mig tillfredsställande
sätt, men utan att lyckas. Om Gud offrat sin son
för mänskligheten till försoning, borde ju försoning
och paradisisk ro ha infunnit sig på jorden, men så
är icke förhållandet. Romerska kejsartiden före
Kristus var ju ryslig, men årtusendet efter var icke
bättre, liknade snarare en syndaflod där gamla folk
utrotades av vildar; det andra årtusendet blev bättre,
mycket bättre; och det tredje skall kanske sluta med
en fullständig försoning mellan mänskligheten och
Gud. Allt tyder därpå, om ock hedningarna få lov
att härska en tid såsom tuktoandar och bödlar och
såsom penningens besittare. Den egyptiska mannen
har sin stora uppgift och träldomen är icke dålig
som skola; i öknarne lär man sig ensamhetens svåra
konst, och i Assyriens främmande land får man en
hälsosam hemlängtan. Dock, när egyptern lyfter
staven att slå, så trösta dig med Kristi ord till Pilatus:
Du hade ingen makt över mig, vore hon icke given
dig ovanifrån. Och när du äter hedningens bröd,
så tänk likt makkabéerna: Ditt bröd äter jag, men
på ditt altare offrar jag icke!

Allt går an, bara vi icke låta narra oss tro att
de, som makten äga, äro Guds vänner som ha
medhåll. Våra herrar, som inbilla sig besörja
utvecklingen och ensamma ha rätt, framtid och ljus på
handen, de äro <sp>bara</sp> denna världens barn, och väl unnat!
Väl bekommet!
</chapter>

<chapter name="När nationer bli galna">
<h3>NÄR NATIONER BLI GALNA.</h3>

Läraren talade: Nationer angripas stundom av
galenskap liksom av andra sjukdomar! Javaneserna
lära till och med alltid vara galna, så att männen
springa ut med kniven för att mörda; kvinnorna lida
av härmlusta, så att om de se någon kasta något i
luften de genast härma gesten och till och med kunna
kasta sitt barn ifrån sig. Japanerna återigen anfallas
av högfärdsmani! Någon börjar skrika: vi ska gå och
erövra Kina! Och så skriker hela staden, snart hela
landet. Fransmännen 1870 voro rasande, då de
sjöngo à Berlin men icke kommo till Rhen en gång.
Paris intogs, men fransmännen förklarade att det aldrig
intogs; det gav sig! När då fienden beskedligt
intågat och skonat staden samt fred var sluten, så
tände fransmännen själva på sin stad; det var väl
galenskap; därpå sköto de ner 30,000 av sina egna under
det i kriget endast 80,000 fransmän fallit. Men det
finns folk, som angripes av självmordsmani. Jag vet
ett land där 100 människor utvandra varje dag; där
den enda <sp>stora</sp> näringskällan, järnmalmen, 
belägges med export-tull; det är självmord. I samma land,
där skatterna mest uttagas exekutivt, har man voterat
l milliard till armén, men när kadrerna skola fyllas
finns det icke manskap; i samma land håller staten en
järnväg av 100 mils längd, och nyss kom tåget fram
med l passagerare, vars resa kostat staten bortåt
1,000 kronor; det är självmord.
</chapter>

<chapter name="Lögn-giftet">
<h3>LÖGN-GIFTET.</h3>

Läraren talade: Om vi så skulle återvända till
livet och människorna, som vi tro oss känna bättre än
allt annat, ehuru självkännedom är det svåraste av
allt. -- En stående förebråelse mänskorna rikta mot
varandra är som bekant lögnaktighet. Alla ljuga ju
mer eller mindre, antingen genom utelämnande av
huvudsak och framhävande av bisak; genom
kolorering av fakta, förtigande av viktiga detaljer, ibland i
urskuldande avsikt, om det gäller en vän. Men det
finns mänskor, som synas vara hoptimrade av lögn
och bedrägeri. Dit höra nödlögnare, som ljuga för
att vinna något, och skrytlögnare, som ljuga för att få
ligga över och trycka. Deras atmosfär verkar som
gift, och man kan bli rubbad, om man umgås med
dem. Det finns ett lögnarpar som jag aldrig sett, men
ofta får höra talas om. Bara man talar om dem och
deras lögner blir jag sjuk i hjärnan, och deras gift
verkar telepatiskt på mina nerver. Paret förföljes
av olyckor och sitter ensamma; de ljuga för
varandra också, och ljuga sig vara martyrer, ehuru deras
bedrägerier ensamt utgöra orsaken till deras
motgångar. De tro att mänskorna förfölja dem, medan
mänskorna tvärtom fly dem. Så ha de varit sedan
barndomen, och de synas icke kunna ändra sig.
Möjligen är deras lögnaktighet en strafform, »ty den som
hatar den rättfärdige han skall en brottsling varda».
</chapter>

<chapter name="Mord-lögner">
<h3>MORD-LÖGNER.</h3>

Läraren fortfor: Om man umgås intimt med
yrkeslögnare, så löper man faran att själv bli en
lögnare. Man tror vad de säga, bygger sin
opinion på deras lögn, sprider deras osanna uppgifter
på god tro, försvarar deras förfalskningar och blir
invecklad i bedrägerier. Men man får även hela sin
åskådning förfalskad, lever i en inbillad värld, blir
slutligen svävande i luften, rör sig i en falsk
känslovärld, behandlar vänner som fiender och fiender som
vänner; tror sig vara omtyckt, där man är hatad och
tvärtom. Under intimt samliv med en lögnare
inbillades jag att min sista bok varit ett fiasko. I fem år
trodde jag det, och led därunder, förlorade kuraget.
Men efter min hemkomst fick jag veta, att den boken
varit en stor succès. Fem år voro strukna ur mitt
liv; jag var nära förlora självkänslan och
levnadsmodet. Detta är ju mord. Och när det övades av
min enda vän, för vilken jag arbetade och gjorde
uppoffringar, så fick jag först en sådan skuff att alla
mina föreställningar stodo på huvudet. Det dröjde
många år innan jag kunde reda och omredigera mina
begrepp; sant och falskt blandades, det ljugna blev
overklighet och hela mitt liv en rök. Jag höll på att
gå sönder och förlora förståndet.
</chapter>
<chapter name="Oförvållad skuld">
<h3>OFÖRVÅLLAD SKULD.</h3>

Läraren fortfor: Men under de fem åren, då jag
trott mig orättvist behandlad, hade jag även hopat
skuld över mig. Jag hade bannat dem som gjort
mig rättvisa, önskat ont över välgörare, slagit
beundrare, undvikit anhängare. När jag nu skulle ångra
detta, kunde jag icke göra det uppriktigt, ty jag kände
mig å ena sidan oskyldig, nästan ett offer för en
annans lögn; men det onda jag gjort kvarstod och
måste försonas. Sådana disharmonier äro icke lätta
att lösa. I livet duger dock icke att visa människor
misstro, utan man måste låta det gå flott, utan kritik,
utan avräkning. Den bedräglige säger visserligen,
»den som icke ser opp, han skylle sig själv», men om
man ser opp och icke vill låta lura sig, så stämplas
man som sjukligt misstänksam. Det är icke lätt
att leva, och bland de oregerliga människorna är
det bättre bli lurad än lura. Talmud säger: »Var
hellre bland dem som förbannas än bland dem som
förbanna, hellre bland de förföljda än bland
förföljarne. Se i skriften: det finnes ingen fågel som
förföljes mer än duvan; men Gud har utvalt henne till
offer på sitt altare.»
</chapter>

<chapter name="Ålderdomens behag">
<h3>ÅLDERDOMENS BEHAG.</h3>

Läraren talade: Ålderdomens behag äro
mångahanda. Det största ligger i känslan att det icke är
långt kvar till aftonen, då man får klä av sig och lägga
sig; att man icke behöver stiga upp och klä på sig.
Kroppens avtagande  i kraft minskar motståndet mot
själens fria rörelser; intresset för det timliga avtager;
ögat börjar se i fågelperspektiv; stora bagateller
läggas ut i förminskad skala, gamla värden omtaxeras;
allt upplevat ligger som en ströbänk under ens fötter
och man står och växer mitt i sitt förgångna; man
har funnit en konstant mitt bland alla variabler, och det
är: livets ostadighet, allts förgänglighet, allts
föränderlighet. Allt upprepar sig; det gives knappast
överraskningar; man vet allt förut, väntar ingen bättring,
bedrages icke av falska förhoppningar, begär
ingenting av mänskorna, varken tacksamhet, trohet eller
kärlek, bara lite sällskap i ensamheten. Blir man
bedragen, tycker man det hör till pjäsen, och det
tröstar en att så sker, emedan det bekräftar ens
mening, som man icke önskar vederlagd. Man blir
slutligen en glad pessimist, och när man vid upptäckten
av ett nytt svek får säga: Si där, va sa jag? så är
det ett riktigt nöje.
</chapter>

<chapter name="Ringsystemet">
<h3>RINGSYSTEMET.</h3>

Läraren talade: På gamla gymnasium indelades
man icke i klasser utan ringar, och bänkarne stodo
icke i rader utan i ringar. När jag sedan läste
Dantes helvete med dess ringar, tänkte jag mig det som
gamla gymnasium. Men ute i livet återfann jag detta
ringsystem. Mänskorna syntes sammanrotade i
koncentriska ringar, som bildade små världssystem av
opinioner. Varje ring talade sitt språk, inlade sin
betydelse i gamla ord, dyrkade sina gudar, skapade
sina storheter, ofta av intet. I varje ring hade man
funnit sanningen och arbetade för utvecklingen, men
på ett annat sätt än de andra, och varje ring ansåg
sig vara den första. Den första ringen var
visserligen den lägsta, men den ansåg sig ändock vara den
första eftersom han var den första. När jag, som
tillhör andra ringar, läser en tidning eller bok härledande
sig från de andra ringarna, förstår jag endast att de
äro galna eller stå på huvet; det kväver mig, och verkar
fientligt. Jag förmodar att de fem stora raserna på
jorden erfara detsamma när de råkas; de påstå så
åtminstone, och innerst äro de så främmande för
varandra som om de kommit ner från de fem stora
planeterna, fastän de äga vissa stora mänskliga drag
gemensamt
</chapter>

<chapter name="Sekelslutets fana">
<h3>SEKELSLUTETS  FANA.</h3>

Läraren talade: Förra sekelslutet med alla dess
starka motsättningar blickade dock upp till en fana
som bar det sällsamma namnet Zola. Under trettio år
har jag läst en mängd biografier över den mannen,
utan att jag kommit under fund med hans
egentliga härkomst. En gång var han från Istrien, södra
Österrike vid Adriatiska havet, en annan gång var
han född i Provence, slutligen stannade man vid
Montmartre i Paris. Vid forskningar efter namnets
uppkomst har jag varken funnit det som ortnamn eller
personnamn; och i Provence, där en Zola-kanal,
uppkallad efter författarens fader, skall finnas, har jag
rest och efterfrågat, men icke funnit en sådan kanal.
Det är möjligt den finnes, men svår är den att finna.
Om nu Zola verkligen var Provençal och man har
skäl betvivla raskaraktärer, så skulle han väl ändock
ha suggererats av naturen och kulturen i
trubadurernas land, såsom Mistral och Daudet, vilka sannolikt
äro invandrare dock, men jag har icke förmärkt ett
spår av trubadur hos Emile Zola. Och denna dunkla
härkomst gör honom till en myt, en försynens man, ett
begrepp, en fana, med en stor men negativ uppgift.
</chapter>

<chapter name="Och tidevarvets diktare">
<h3>OCH TIDEVARVETS  DIKTARE.</h3>

Läraren fortfor: Man kan skriva en analys av
Shaksperes dramer i två tjocka band, men om Zolas
romaner kan man icke skriva en bok, ty han är
oöverskådlig; och ingen tysk har ännu förmått räkna hans
figurer. Jag har läst under loppet av 30 år alla
hans romaner, läst om flera av dem, flera gånger, men
när jag skall yttra mig generellt om dem, så strandar
jag och förmår endast ge ifrån mig spridda intryck
av spridda scener. Jag ser ingen början, intet slut;
och det förefaller rent underbart att en människas liv
räckt till att skriva ner dessa många tusen tryckta
sidor, utan att ha nått uppåt 100 år, då han dock
dog vid 60. Och jag frågar mig även: när och var
fick den ensliga stilla mannen se alla dessa scener och
personer han skildrar så levande, så som om han
upplevat alltsammans? Hans yttre liv var ju enkelt,
banalt, utan bjärta tilldragelser, och likafullt drar han
upp hela samtiden, halva seklet från 1850 till 1900,
i stora panoramamålningar ibland och ibland i de
finaste miniatyrer. Han var väl en visionär, ett
»skrivande medium», ett komplex av forskare, tänkare och
artist. Han var tidevarvets diktare, det komma vi
aldrig ifrån.
</chapter>
<chapter name="Begränsningen">
<h3>BEGRÄNSNINGEN.</h3>

Läraren fortfor: Man har kallat Zolas diktning
en propedevtik eller förskola till det nya seklet och
med rätta. Men han rymmes icke i någon formel, ty
när man kallar honom naturalist, så är det både osant
och sant. Han har visserligen skildrat det fula
människodjuret, men han har på andra ställen tecknat
vackra mänskobarn, naiva, älskvärda, troende. Och
i jättepoemet La faute de l'abbé Mouret har han visat
sig vara en skald lika stor som Milton, men Zolas
konst var större då han ur den tarvligaste nutida
verklighet tog fram den skönaste poesi, och i denna roman
går han ut över verkligheten, låter rummet och
personerna betyda mera, och genom att symbolisera blir
han urfadern till symbolismen, som sedan står upp
såsom lärarens antagonist. Men Zolas begränsning
visar sig mot slutet av banan. När ålderns visdom
infann sig, tillfredsställde verkligheten honom icke;
han gick då till Lourdes och Rom att söka det
transcendenta bakom fenomenen, men han kunde icke finna
det, emedan han icke fattade det. Då kastar han
sig tillbaka på realiteterna, och hans behov att tro
leder honom till tron på denna mänsklighet som han
förtvivlat om, och han tror nu på framtiden, paradiset
i socialismen, på arbetet och kvinnan med tillbehör.
Tro måste han, likafullt.
</chapter>
<chapter name="Främlingen Zola">
<h3>FRÄMLINGEN ZOLA.</h3>

Läraren fortfor: <sp>Fransmännen</sp> hatade alltid
Zola med ett gränslöst hat, mest därför att de i honom
vädrade främlingen, germanen. Han skrev tyska, sade
de, och hans långa grundliga utredningar påminde
nog om tyskens tåliga arbetsamhet; hans stil var
kanske tysk, och hans orubbliga allvar, utan ett löje,
var dem så motbjudande. I mina föreställningar om
Zola ingick alltid något av tysk magister, och hans
porträtt, i ungdomen italienare, blev med åren en
gymnasielärares. Men pincenez'n, som bort vara
glasögon, hade förändrat näsans form och ögats uttryck
så att typen var något bortkollrad. Hans
världsåskådning präglades i början av ett cyniskt lugn; han skildrar
livet som ett svart helvete och mänskorna som djävlar,
vilka bara plågade varandra med lögn och bedrägeri.
Allting är villor och flärd, blinda drifter, bländverk;
det erinrar om yttersta österns lugna suveräna
förakt för allt mänskligt, där man vet att Brahm,
skaparen, genom syndafallet med Maya, materien, skapat
detta fantom, denna skenvärld, som bara är skuggan
av en dröm. Det är nästan buddhism, utan att jag
tror Zola kände Schopenhauer och Eduard von
Hartmann. Allt detta var emellertid främmande för
fransmannen, som är denna världens barn.
</chapter>

<chapter name="Är mänskligheten förtalad">
<h3>ÄR MÄNSKLIGHETEN FÖRTALAD.</h3>

Läraren fortfor: Man har frågat sig om Zola
förtalat  mänskligheten,  då  han  mest skildrat den  som


djur, och om livet är så svart. Jag har svarat mig
uppriktigt: det är sju gånger värre. Men vi äga
förmågan att blända oss, momentant, eller skapa inre
ljusbilder som vi lägga på negativen, och vilka
fotograferna kalla masker. Kanske våra illusioner äro
ancestrala minnen av något bättre vi sett en gång, och
att dessa urbilder av skönhet underskjutas av oss
inunder de förvrängda avbilderna. Vi leva ju icke i
verkligheten utan i våra föreställningar om
verkligheten. Kanske det är vår plikt att blunda och
fördölja vissa saker, liksom vi dölja de naturliga
förrättningarne. Vi vistas ju kanske i en mycket vacker
våning, men vi veta att där existerar ett hemligt rum, som
döljer något mycket fult. Men ingen tänker därpå,
och det faller ingen in att peka på den stängda dörren,
fastän den synes för var man. Den skönaste stad vilar
dock på kloaker; men den som går på gatorna tänker
icke på't, och han har aldrig sett dem. Att någon
gång erinras om deras tillvaro kan dock vara nyttigt,
då vi ju alla skola sluta i en grop som icke kan vara
snygg. »Till jord skall du åter varda» säger man icke
en människa varje dag, men det är gott att höra det
någon gång då och då. Och om gropens tillvaro finns
inga illusioner! Kanske bäst att lite oftare ha den i
tankarne.
</chapter>

<chapter name="Ålderdomens förförare">
<h3>ÅLDERDOMENS   FÖRFÖRARE.</h3>

Läraren fortfor: Zola var femtio år, och hade
suttit med en Buddhas orörlighet, passionsfritt
skildrat, man kan säga opartiskt, nästan ointresserat. I
Germinal till exempel är kapitalisten lika sympatisk
som anarkisten, hästen nere i gruvan lika viktig
person som de älskande; arbetarne ha det i ett visst fall
bättre än direktören, och hela detta krälandet i
kolhögarne är Zola ett enda stort bosch. Men så kom
1890, och den uppvuxna ungdomen uppsade mästaren
tro och lydnad. Den världsåskådning, den zoologiska,
som Zola byggt på, var föråldrad och ramlade;
naturalisten, som icke följt med sin tid, och som aldrig
erkänts av de äldre, hade byggt sin storhets hopp på
framtiden, följaktligen på den abstrakta faktorn
ungdomen, kände sig övergiven och hängande i luften.
Då sökte han, drivande utan ankar, sin botten hos de
gamla i Akademien, men blev icke mottagen.
Återstod honom att kasta åt andra sidan, och han
började studera de ungas idéer. Samtidigt ingick han
förbund med en ny kvinna, och blev för första gången
familjefader, vid 50 år. Och se, ungdomen, som eljes
brukar förföras av äldre, uppträdde nu som
ålderdomens förförare; mästaren blev lärjunge, och Zola
föll i armarna på jordanden, försonade med livet,
återfick tron på mänskligheten och började profetera.
</chapter>

<chapter name="Slutet på en bi-bana">
<h3>SLUTET  PÅ   EN   BI-BANA.</h3>

Läraren fortfor: Men utan ankare i botten, lät
han narra sig av den gångens ungdom. Socialismen,
en rent kristlig idé, hade 1848 blivit upptagen av
materialisterna och översatt till vulgärspråk,
arrangerad för positiv. Det var judarnes Messias-rike här
på jorden, som Kristus hade avvisat, emedan hans rike
icke var av denna världen, vilken var lämnad i
världsfurstens våld till att vara en straffanstalt med status
quo. Och det fanns nu en annan ungdom, som icke
ville känna Zola, ty de ansågo honom vara en
gengångare från Eugène Sue och George Sand, tillhöra
det förflutna från födseln; en epigon av den tarvliga
rationalismen, en fortsättare av 30-talets
nationalekonomiska diktkonst, som nu susade ut i rena prosan,
där poesien var försvunnen och mänskorna voro
klippta ur gamla spelkort, uppklistrade på
tidningspapper. Det verkliga paradiset med syndafallet ur
La faute de l'abbé Mouret, blev nu Cabets Ikarien
och Fouriers Falanstère. Han hade följt ungdomen
tillbaka till 1830 där George Sand började, och där
slutade Zola. Längre kom han icke, Tiden hade gått
honom förbi, och så gick han ut ur tiden och vart
död. Men Victor Hugo, som Zola sökt döda, han
lever, ty han var av eldfast tegel, och han tillhörde
andra regioner, högre.
</chapter>

<chapter name="Brunst, hat och skräck, eller hedningarnas religion">
<h3>BRUNST,  HAT OCH  SKRÄCK,  ELLER
HEDNINGARNAS  RELIGION.</h3>

Läraren talade: Du vet att en av mina uppgifter
i livet varit att avslöja gynolatrin eller kvinnodyrkan
i historien och livet. Jag har kallat den hedningarnes
vidskepelse, ty det är något exklusivt hedniskt i den,
och den är hedningarnes religion, men en
skräckreligion som icke har något med kärleken att göra. Brunst,
hat och skräck, det är ingredienserna. Och så snart en
hedning kommer i närheten av en kvinna, blir han
tam, feg och trolös mot sina vänner, sin övertygelse
och sig själv; och genast vill han att de andra skola
dyrka hans avgud, som han hatar och fruktar. Det
är en sida av hans djuriska självkärlek; och när han
omväxlande talar väl om sin kvinna så är det bara
självberöm. Gynolatrin är icke kristen i sitt ursprung
utan hednisk; alla djur och vilda folk frukta sina
honor, och när hedendomen slog upp i södra
Frankrikes och Italiens romersk-grekiska och moriska
kolonier, så kom gynolatrin eller dyrkan av älskarinnan,
vilken ohederligt nog blivit förväxlad med riddarnes
vördnad för gudamodern, som var något helt annat.
Denna hedningens religion är fruktan och det dolda
hatets, därför ha alla tyranner fått en kvinna som
förtrycker och pinar. Swedenborg förklarar orsaken.
</chapter>

<chapter name="Landstigningen">
<h3>LANDSTIGNINGEN.</h3>

Läraren talade: Plato beskriver en scen från andra
sidan, när den avlidne kommer i båten på den svarta
floden. I stranden stå hans forna bekanta, fränder och
vänner; nu skall det gamla kontot göras upp, och den
ankommande får icke landstiga förrän alla hans
fiender förlåtit honom. I ensamhetens tystnad såg jag mig
själv komma i båten och känner igen en
ungdomsvän som blev min fiende och aldrig ville förlåta mig
det jag icke vållat. Han står där på stranden hotande
och vill icke släppa mig i land, men jag vill förklara
mig. -- För det första, säger jag, hur kan du stå
där du står, då du icke bett mig om förlåtelse? För
det andra: Om dina fiender förlåtit dig, hur kan du
vägra mig din tillgift, då du dessutom själv vållat vår
fiendskap. -- Förklara dig! svarar han. -- Det kan
jag icke utan att anklaga en tredje, och du skulle
varken tro vad jag sade och icke heller förlåta mig denna
nya anklagelse. -- Tala ut! -- Nej, det vill jag inte,
men ditt hat är byggt på en osanning. Jag har aldrig
kränkt dig. -- Hur var det då? -- Det kan jag inte
säga, rnen det var oskyldigt... -- På det sättet blevo
vi stående i ett evighetsgräl, som hedningen Plato
ställt till, och jag såg intet slut. Men så kom jag att
tänka oss som kristna människor. Båten tar i land;
vi räcka varandra handen och han hjälper mig i land;
vi omfamnas och tala om annat. Det andra mindes
ingen av oss, eller sågo vi det i en ny belysning.
</chapter>

<chapter name="Kan icke utredas">
<h3>KAN  ICKE  UTREDAS.</h3>

Läraren fortfor: Om vi skulle på andra sidan
graven råka en domare Rhadamanthus, som ville söka
utreda mänskornas mellanhavande, så toge det aldrig
en ända; ty livet är en sådan väv av lögner, misstag,
missförstånd, av skulder och fordringar, att ett
bokslut är omöjligt. Jag vet mänskor som gått beljugna
hela sitt liv; jag vet en som gått prickad hela sitt liv
i egenskap av förförare fastän han aldrig förfört, utan
varit förförd; jag vet en ovanligt sannfärdig människa
som burit på ryktet vara lögnare; jag vet en
hederlig, vilken ansågs vara tjuv; jag känner en man,
vilken var gift tre gånger och hade barn i alla tre
giftena, men som fick ryktet icke vara man, därför att
han som man icke ville vara träl åt sin kvinna; jag
vet många uppriktigt religiösa som kallas hycklare,
ehuruväl religiös just är att vara uppriktig; men jag
vet hedningar som hycklat ateister, fastän de sjöngo
botpsalmer på sin kammare, då de blevo mörkrädda
och fruktade följderna av sina brott; de voro så fega
att de icke vågade misstänkas för religiositet, under det
de skröto med sitt mod och sin karaktärsfasthet. De
ville icke svika fanan, den svarta, och de ville icke
överge sin ungdoms ideal som hette gudlöshet, den
skurkaktiges rätt och den godhjärtades dumhet.
Rhadamanthus skulle icke kunna utreda det, men den
Korsfäste kunde det med ett enda ord till den
botfärdige rövaren: I dag skall du vara med mig i
paradiset.
</chapter>

<chapter name="Spökbilder">
<h3>SPÖKBILDER.</h3>

Läraren talade: När förståndet och eftertanken
mognat och man reflekterar över mänskorna, så börja
deras konturer upplösa sig och bli till spöken. Man
känner ju aldrig en människa; man känner endast sina
och andras föreställningar om henne, men enär dessa
föreställningar växla, så blir bilden oskarp och
behäftad med slöja. En person, man aldrig sett,
föreställer man sig efter andras skildringar. Sålunda fick
jag en berömd målares personlighet framställd av en
författare; efter två år hade författaren fått en ny
uppfattning av målaren och delgav mig densamma, då jag
fick ändra min bild; men så kommer en andra
skildrare och ger mig en helt ny uppfattning av målaren;
så kommer en tredje och fjärde. Därpå såg jag
målarens tavlor och förstod ej hur han kunnat måla på det
sättet. Målaren själv fick jag aldrig se, och han är
för mig numera ett spöke, utan fasta linjer,
sammansatt av olikfärgade glasbitar som icke passa ihop, och
varierande efter mitt lynne. Jag antager, att om jag
råkade honom, han icke alls skulle likna min målare,
och följaktligen verka som en spökbild av sig själv.
</chapter>
<chapter name="Hägringar">
<h3>HÄGRINGAR.</h3>

Läraren fortfor: När jag en tid levat i
ensamheten, så börja mina bekanta att hägra. Somliga
vinna på avstånd och förnimmas endast vänligt,
framstå i ljus och frid. Andra, som jag egentligen tycker
om i närheten, förlora och kännas fientliga; jag kan
sålunda gå och hata en umgängesvän i hans frånvaro,
se honom fult och fientligt; men bara han infinner sig,
inträder vänlig kontakt. Det finns en kvinna vars
närhet jag icke tål, men vilken är mig kär på avstånd;
vi skriva brev, alltid aktningsfulla och vänliga; när vi
längtat efter varann en tid och måste råkas, så komma
vi strax i gräl, bli simpla och osympatiska; skiljas i
vrede. Vi hålla av varandra på ett högre plan men
kunna icke vara i samma rum, och vi drömma om
ett återseende, dematerialiserade, på en grönskande ö,
där endast vi två få finnas och på sin höjd vårt barn.
Jag minns en halvtimme, då vi tre verkligen gingo
hand i hand på en grönskande ö i havsstranden, och
då fick jag intrycket att det var himlen. Så ringde
middagsklockan, och vi voro åter på jorden och strax
därpå i helvetet.
</chapter>

<chapter name="Nya ljudvågor">
<h3>NYA  LJUDVÅGOR.</h3>

Lärjungen tog nu ordet: Jag har nu hört och
jämfört; vill du nu höra mina iakttagelser ur det
fördolda eller oförklarliga, så får du tillfälle att
jämföra. -- Naturlagarne, sådana vi lära dem i skolan
och vid universitetet, kunna vara nog så riktigt 
tolkade för populus, men det finnes bakom dem andra
sakförhållanden som äro mindre väl utforskade.
Sålunda till exempel säger fysiken att ljuset fortplantas
eller verkar i etern, men ljudet i luften; och ljudet
skall fortplantas bättre i fasta kroppar än i vätskor
och luft. Detta senare synes icke vara exakt, ty
om man stänger dörrn till musikrummet, så hör man
sämre, än om dörrn står öppen. Nu vill jag omtala
att jag fått anledning tro på tillvaron av ljudvågor i
etern, vilka äro likasom ekon av de utspelade
ljudvågorna, eller fortsättningar. Länge hade jag förvånat
mig över att så mycket lögnhistorier äro i omlopp, och
trodde att lyssnare på telefonstationen snappade opp
spridda ord, hörde galet och sände ut förvrängda
fakta. Men man upplyste mig att tiden icke tillät
lyssnande på längre intima samtal. En händelse
inträffade strax därpå, som gav mig anledning tro att
man under vissa förhållanden kan »höra samtal på
avstånd». Missnöjd med min ordinarie bokbindare gick
jag till en annan okänd, i en avlägsen stadsdel. När
jag varit hemma i två timmar kom min gamla
bokbindare, och nu talade han alldeles som om han
hört vad jag sagt åt konkurrenten, gav detaljer, så
att jag trodde den andra skvallrat, men vid
efterforskning befanns, att ingen slags kommunikation ägt rum
mellan de två, som icke kände varann ens.
</chapter>

<chapter name="Trådlös telefon">
<h3>TRÅDLÖS  TELEFON.</h3>

Lärjungen fortfor: Nu började jag observera och
samla, och härmed några fakta ur min dagbok. En
afton i ensamheten erfor jag, utan propos, såsom en
frånvarande vän vore i livsfara och ångest. Min
beklämning steg, och jag sände honom en välönskan
till hans fjärran. Följande morgon läser jag i tidningen
att en bekant skjutit sig i ett grannland. Och en viss
likhet förefanns mellan hans namn och den vännens
som jag tänkt på. Då frågade jag mig: Har jag »hört»
om aftonen det ivriga telefonerandet till tidningarne
om självmordet och uppfattat namnet orätt, då en
omkastning av bokstäverna lätt kunnat äga rum, när
ljudvågorna ekade ut i etern? Att jag hörde otydligt
och fick orätt namn, är desto mera intressant som
ren och oförfalskad telepati är mycket vanlig och icke
kunnat förklaras. Här är dock början till en
förklaring. -- Ett annat fall! -- Vid middagstiden en dag
bad jag en yrkesbroder komma till kvälln och
samtala om affärer. Efter middagssömnen förnam jag
såsom ett förestående obehag, i det jag fruktade att
min kollega skulle medföra till aftonen en mig
osympatisk person. Detta blev mig slutligen som en
förestående verklighet, och jag började reagera; jag läste
över vad jag skulle säga vid dörren, när den
osympatiske utvisades, ty jag hade beslutat utvisa honom,
och jag repeterade scenen flera gånger. Kollegan
kom -- ensam; vi talade, åto kväll, fyra timmar hade
gått; så kom det! Min gäst berättade att han ämnat
medföra... Här insköt jag namnet. -- Hur kunde
du veta det? -- Jag hörde det, och hade redan läst
över scenen med utvisningen!
</chapter>
<chapter name="Universell rapport">
<h3>UNIVERSELL RAPPORT.</h3>

Lärjungen fortfor: Nu är jag så van vid att stå
i rapport med mitt umgänge, att om någon kommer
och berättar nytt, så tycker jag mig ha hört det förut.
Jag har svårt att känna överraskning, ty allt nytt
är så väl förberett. När en kamrat som jag icke
sett på 36 år, kom resande från Kalifornien, så visste
jag det förut, hade drömt om honom, väntade honom,
tog mot honom vid dörren som om vi skiljts i går. --
När jag läser morgontidningen eller posten, så
förefaller det bekant, och jag undrar ofta, om jag i någon
form är nere på postkontoret eller på tidningstryckeriet
om natten. Genom vilket organ skulle medvetandet
då kunna mottaga intryck när hjärnan sover? frågar
man. Behövs något organ för det ändamålet? Hela
kroppen är ju själens underlag, men medvetandet och
förnimmelserna operera väl medelst nervsystemet som
enligt Swedenborg förer det finaste fluidum, vilket
han identifierar med världsetern, varigenom vi både
stå i förbindelse med kosmos och tellus. Människor
med förfinat intellekt stå därigenom i mer eller mindre
utbildad rapport med hela mänskligheten, mest och
tydligast med sina närmaste köttsliga fränder och
själsfränder.
</chapter>

<chapter name="Lek icke med kärleken">
<h3>LEK   ICKE   MED   KÄRLEKEN.</h3>

Lärjungen fortfor: När en man och en kvinna
förenat sig i kärleken, uppstår ett enda väsen, vars
tillvaro är i sig självt ett positivt behag, så länge
harmoni råder. Men detta väsen är en ytterst
känslig mottagningsapparat, koherer, att den kan utsättas
för störingar av andras strömmar på alla avstånd, en
olägenhet som den delar med den trådlösa telegrafen.
Därför är ett stört förhållande mellan makar det
största lidande som existerar, och otrohet är ett kosmiskt
brott, som leder in den ena eller andra parten i
perverst förhållande till sitt eget kön. Om maken kastar
sina känslor på en annan kvinna, så utsättes makan
för fruktansvärda växelströmmar, så att hon
ömsevis hatar, ömsevis älskar den kvinna som är hennes
rival. Ofta kan hon bli väninna med mannens
älskarinna, men oftare blir hon hennes haterska. Och den
som går emellan två älskande, gör detta icke ostraffat,
ty hatet han väcker är så fruktansvärt att han kan
förlamas av urladdningarne, förlora verksamhetslust
och viljan att leva. Därför heter det också: Lek
icke med kärleken.
</chapter>

<chapter name="Det går an">
<h3>DET GÅR AN.</h3>

Lärjungen: När buddhismen <footnote>Hoprörd   med   vedantismen.</footnote> blev på modet 1890,
störtade alla renegater till och sökte fylla sin religiösa
tomhet. Sex tusen nya gudar acklamerades genast;
den nya treenigheten, Brama--Vishnu--Siva mötte
inga invändningar; andar, spöken, genier, féer vordo
naturliga företeelser; Gautamas helveten och himlar
följde med i köpet; lite asketism hörde till pjäsen. De
som nyss förnekat uppståndelsen, funno
reinkarnationen självklar. Men favoriten blev dock Krishna.
Denna var guden Vishnu nedstigen på jorden, född
av jordiska föräldrar för att rädda det sjunkna
mänskosläktet. Hans ankomst var profeterad och fruktad
så att ett betlehemitiskt barnamord anställdes på de
nyfödda, dock utan framgång. Krishna fyllde sin
mission och bekämpade de onda makterna, samt led
frivilligt döden.                                                             

Det gick an! Treenigheten Brama--Vishnu--
Siva, det gick an, men Fadren--Sonen--Den Helige
Ande gick icke an ! Krishna gick också an, men Kristus
icke!

Det var kostligt!
</chapter>

<chapter name="Egocentrisk-människa">
<h3>EGOCENTRISK-MÄNNISKA.</h3>

Lärjungen: Varje människa har sitt himlavalv,
som hon för med sig vart hon går, och i vilket hon
är medelpunkt. På samma sätt har hon sin horisont,
sin regnbåge. Men både valvet, horisonten och
regnbågen äro subjektiva förnimmelser eller villor; så är
det även med egoismen, satt i princip. Den som på
havet ville segla till horisonten och aldrig nådde den,
utan jämt fann en ny, liknar egoisten, som alltid är
skenbar medelpunkt, men aldrig når sin gräns, som
också är skenbar.

Nådde han blott en punkt på radien eller på
periferin, då kunde han lyfta jorden, som Arkimedes.
Men då skall han ut ur sin egoistiska medelpunkt
och söka det enda verkliga som är osynligt,
ojordiskt; han skall lämna villorna hemma och sin
falska horisont, söka sig ut ur cirkeln och bli
tangenten som sträcker sig ut i det oändliga. Det
oändliga tecknas som bekant med kroklinjen [math: infin] eller
Cassinis kurva. Den har ingen medelpunkt, men den
har brännpunkter som äro fasta, och drar man sina
linjer genom dessa på ett särskilt sätt, så finner man
något konstant, oföränderligt, bestående, som kan
behövas i denna värld av villor, vacklande och
obeständighet.
</chapter>

<chapter name="O Land! Land!">
<h3>O  LAND!  LAND!</h3>

Lärjungen: Det var icke roligt, en gång i
forntiden, att födas i Abdera, av kända orsaker. I nutid
heter en falskspelare <sp>un Grec</sp> (på franska), och att
vara borgare i Tarascon anses icke medföra någon
ära. Det finns ett folk, som tror sig äga den vackraste
historien och vara mycket framstående; men Tacitus'
Germaner hysa en annan mening och ha givit den
berömda nationen ett fult namn, som påminner om
Beotiens. Beotierna voro icke kvicka. När Tebe,
Beotiernas huvudstad, förlorat överväldet över Städernas
Förbund, så firar Beotierna nederlaget såsom en
seger, och på borgen Kadmeia höll det största levande
dumhuvudet ett festtal vid triumfen. -- Vi skötte oss
bra! slutade han sitt tal och hela nationen jublade:
Ya, Ya, Ya, Ya! Sedan dess firades årligen en
åsnefest till ära för »Tebes förstörare». Men en gång
skulle Tebanerna fira sekularfest till firandet av
Aristoteles' minne såsom den store naturforskaren.
Därvid bekransades till Magister artium de tre
okunnigaste, vilka notoriskt inga naturforskare voro, och
den fjärde som verkligen kunde något, han var
Aristoteles' värste häcklare. Vid offret som hölls, stod den
som var mest <sp>rudis</sp> och skröt med att han ingen
kemi kunde, varpå han utnämndes till jubelmagister i
kemi.

Detta var i Beotien!
</chapter>

<chapter name="Dödade reverser">
<h3>DÖDADE   REVERSER.</h3>

Lärjungen: Det brukar stå i tidningarne annonser
om reverser som dödas i vars mans hand de må
befinnas.

Nu givas vampyrer, folktjuvar som antingen med
fingerade tjänster binda tacksamma mänskor; eller för
obetydliga välgärningar taga för hög ränta, provision,
bokföringsavgift o. d. Första fallet kan liknas vid
ackomodationsväxeln, där intet reellt värde opererar
utan endast ett fingerat; sådana papper äro tolererade
men olagliga.

Nu frågas: kan icke en tacksamhetsskuld betalas?
Jo, antingen med kontant tacksamhet genast såsom
gengåvor. Evig tacksamhet är för mycket begärt även
av ockerkarlen. Men tacksamhetsskulden kan
annulleras, om den oädle givaren missbrukar sin ställning
och gör mottagaren till gåvoträl, eller tar betalt med
förödmjukelser, då skulden snart är amorterad. Eller
om givaren ger l och tar igen 40.

Sådana strypare har jag råkat många. De äro
alltid utrustade med dokumentskåp, där
tacksamhetsreverserna förvaras, ehuru de bort återlämnas. Men
när de icke återlämnas, så måste jag annonsera om
deras dödande:

»Reverserna Stenkåhl och Cinnober såsom
varande fingerade eller betalta, dödas härmed i vars
mans hand de vara må.»

Obs.!   Fingerade = Falska.
</chapter>
<chapter name="Tesla-strömmar">
<h3>TESLA-STRÖMMAR.</h3>

Lärjungen fortfor: Två älskande alstra strömmar
av »hög frekvens», Tesla-strömmar, och för dem finnas
inga avstånd. Älskande behöva slutligen varken tala
eller skriva till varandra. Äro de boende långt från
varandra, så har det avgående brevet redan »mottagits»
av andra parten och gjort sin verkan samt även blivit
besvarat i tankarna. Därför komma alla sådana brev
för sent, och svara icke på tal; och allmänna
erfarenheten lärer att ett kärleksförhållande icke kan
underhållas per post, emedan breven korsa varandra.
Ogrundad eller sjuklig misstänksamhet mellan älskande beror
oftast på felaktig överföring, men den sunda
svartsjukan känner i luften, när störingar av främmande
inflytande uppträda, och om den kan misstaga sig på
fakta, har den dock tagit rätt på den andras tankar,
ofullgångna avsikter; den har tagit den flyktige i
förskott, och därmed avvärjt faran. Älskande kunna bryta
men icke bedraga varann, ty mellan dem finnas inga
hemligheter. Liksom telegrafisten kan sitta hemma
på stationen och på galvanometern läsa ut var tråden
brustit, så känner den älskande var och när avbrott
på linjen hotar. Då har han antingen att stänga av
strömmen, då hans älskade tvinar eller söker ny
kontakt, eller också får han öka sin strömstyrka för att
mota den främmande.
</chapter>

<chapter name="Det sjätte sinnet">
<h3>DET   SJÄTTE   SINNET.</h3>

Lärjungen fortfor: Det materiella ögat kan spegla
bilder, det inre ögat kan uppfatta dem.   Det gives 
således två slags syn, yttre och inre. Av sinnena anses
lukten vara den mest omedelbara vid att överföra
intryck; men det synes som om även två slags
luktförnimmelser förefunnos. Swedenborg säger att en
falsk människa luktar sur magsaft, men endast för
dig, mot vilken han är falsk. Detta är således en
subjektiv luktförnimmelse, men av stort objektivt värde
vid bedömandet av människor. I detta fall synes
luktorganet operera med etervågor; men som allt har sin
motsvarighet, så sprida goda människor vällukt och
onda människor as-stank; giriga lukta som råttor
o. s. v. (Swedenborg). Helgonlegender berätta att
lik av mänskor som hållit kropp och själ rena, vid
upplösningen spritt en doft som av ljuvliga blomster. Nog
av, själen har sin doft olika efter olika beskaffenhet,
vilket sjätte sinne ju yllereformatorn Jæger trodde sig
ha upptäckt, efter att han börjat vårda och träna sin
yttre och inre människa. Nu skall jag tala om mina
erfarenheter, vilka dock börja först sedan jag
genomgått den stora skärselden som brände soporna i min
själ, och efter att jag medelst självbestraffning och
askes kravlat mig ur den värsta gyttjan. Råsilket
brukar »degommeras» genom kokning, innan det spinnes;
på samma sätt synas mina nervtrådar genom livets
eklut slutligen ha »skalats» och undergått den procedur
som kallas silkets »sköning».
</chapter>

<chapter name="Exterioserad sensibilitet">
<h3>EXTERIORISERAD  SENSIBILITET.</h3>

Lärjungen fortfor: Det har kommit för mig en
gång, när jag såg en spindel i sitt nät, att han
exterioriserat sin sensibilitet, eller med andra ord hasplat ur
sig nervsubstans, med vilken han stannar i beröring,
och medelst vilken han känner både när flugan
kommer och när väderleken skall ändra sig. Raspail som
i sina härliga arbeten har många djupblickar bakom
naturens förlåtar, filosoferar även på ett ställe om
spindelns nät, och jag har i andra arbeten av
transcendent naturvetenskap sett framkastas tvivel om
spindelnätets enbara ändamål som fångstredskap. Själv
har jag en gång räknat 24 radier i korsspindelns nät,
som liknar en timcirkel, och därvid undrat om nätet
även är ett slags ur, på samma gång det är en
barometer och ett fångstnät.

Emellertid synes det som om jag hade på samma
sätt exterioriserat min sensibilitet. Jag känner på
avstånd, när någon rör vid mitt öde, när fiender hota
min tillvaro såsom person, men även när man talar
väl om mig, eller önskar mig gott; jag känner, på
gatan, om jag råkar vän eller fiende, jag har
genomlidit en tämligen likgiltig persons operation; jag har
två gånger utstått andras dödskamp med åtföljande
fysiska och psykiska lidanden; sista gången gick jag
igenom tre sjukdomar på sex timmar, och steg frisk
upp, när den frånvarande var befriad genom döden.
Detta gör livet pinsamt, men rikt och intressant.
</chapter>

<chapter name="Fjärr-förnimmelser">
<h3>FJÄRR-FÖRNIMMELSER.</h3>

Lärjungen fortfor: Under intimaste samliv med
en kvinna kom jag att liksom Gustav Jæger
»upptäcka själen». Jag stod alltid i rapport med henne,
ofta endast genom otydlig förnimmelse, men oftast
genom luktsensationer, som dock voro subjektiva, 
emedän andra icke kunde uppfatta dem. När hon var
ute och reste, kände jag om hon var på ångbåt eller
tåg; jag kunde skilja propellerns slag från
järnvägsvagnens dunkande med pufferterna. Det fanns en
viss timme på dygnet, då hon närmade sig mig. Det
var klockan 5 om morgnarna. När hon en gång befann
sig i Paris, ändrades detta besök till ungefär klockan
4. När jag slog i tidsskillnadstabellen, fann jag att
klockan var omkring 4 i Paris när hon var 5 på min
ort. En annan gång var hon i Petersburg, och då
inträffade mötet omkring en rimme senare, vilket
stämmer. När hon hatade mig, erfor jag en lukt och smak
som av mortalin, och en natt så häftigt att jag måste
upp och öppna fönstret. Då hon tänkte på mig
välvilligt, erfor jag liksom doften av rökelse, stundom
jasmin, men dessa dofter kunde förvandlas till
smakförnimmelser. När hon var ute på bjudningar utan
mig, förnam jag henne vara borta, såvida icke
samtalet fördes på mig, och då kände jag om det talades
väl eller illa om min person.
</chapter>

<chapter name="Mera telepati">
<h3>MERA TELEPATI.</h3>

Lärjungen fortfor: Jag tillbragte en afton
ensam hemma, och visste icke var hon befann sig, men
jag kände att hon var borta från mig. Som klockan
blir 10 och 40 slår en kort doft emot mig. Då sade
jag mig: Hon har varit på teatern; men vilken? Jag
tog dagens tidning, läste teatrarnas annonser, och
fann att en av dem slutade kl. 10 och 40. Vid kontroll
visade sig detta vara riktigt. -- I ett sällskap där jag
befann mig, och i ett livligt samtal, avbröt jag mig
med ett leende. -- Vad ler du åt? frågade någon. --
Jo, nu gick södra tåget in på centralen. -- En annan
gång, på liknande sätt, och jag sade: nu föll ridån
för sista akten i Hälsingfors! -- Och jag hörde
applåderna, efter min premiär; folkets tal på restaurangerna
efter spektaklets slut yttrade sig som ringningar i
öronen. Detta kan jag höra ända från Tyskland, när
jag har premiär, och dock icke vet på förhand att jag
spelas.

En kväll hade jag lagt mig kl. <sup>1</sup>/<sub>2</sub>10; vaknade
<sup>1</sup>/<sub>2</sub>12 vid en doft av punsch och tobak, och en
sensation att två bekanta talade om mig på ett kafé. Jag
har all anledning tro det jag varit närvarande på något
sätt, men var så van vid dessa fenomen att jag icke
brydde mig om att kontrollera. Flammarion har ju
i boken <sp>Det okända</sp> samlat hundratals liknande
fall.
</chapter>

<chapter name="Nisus formativus eller omedveten bilddrift">
<h3>NISUS FORMATIVUS ELLER OMEDVETEN
BILDDRIFT.</h3>

Lärjungen fortfor: Jag underskrev en gång ett
kontrakt med en köpman. När jag sovit om natten,
märkte jag att han gjort mig orätt. I vreda tankar
gick jag ut att vandra. Hemkommen skulle jag byta
kläder; kastade min näsduk på bordet. När jag var
omklädd, märkte jag att näsduken av mycket nervöst
tummande var tillknycklad och nu bildade, där den låg,
en avgjutning av köpmannens huvud, lik en
gipsbyst. Frågas: hade min hand omedvetet givit en
bild av mina tankar? Linne och lärft äro mycket
bildbara stoff, och man finner ofta på näsdukar, lakan
och örngått förträffliga skulpturer. När en gift man
kommer hem från en bal med sin fru, skulle han
betrakta hennes näsduk, som hon tummat hela aftonen,
och han finge nog se, vem hon hälst dansat med. I
Indien berättas Buddhaprästen framställa Vishnus 208
reinkarnationer på det sätt, att han sticker in
handen i en lärftspåse och inifrån i en hast formar en
elefant, en sköldpadda o. s. v., utav påsens lärft.

När Veronicas svettduk återgav Kristi ansikte,
så är det icke mera osannolikt än att min
huvudkudde på morgonen visar ansikten som <sp>icke</sp> äro lika
mitt.

Jag har läst om indiska vaser som äro så
modellerade, att man först ser ett kaos liknande moln,
tarmar eller hjärna. Sedan ögat vant sig, börjar
utredningen, och alla skapade ting: växter och djur
träda fram, tagande form. Om alla åskådare se lika,
vet jag icke. Men jag tror att skulptören arbetat
utan avsikt, omedvetet, planlöst.
</chapter>

<chapter name="Projektioner">
<h3>PROJEKTIONER.</h3>

Lärjungen fortfor: Men det finns projektioner
också, dem jag icke kan förklara. Möjligt är att
diktare och artister ensamma äga denna förmågan
att i vardagslag projiciera sina inre bilder till ett slags
halv verklighet. Det är ju ett mycket vanligt fall att
döende visa sin hamn för frånvarande, och även
levande personer kunna uppträda i synlig måtto men
endast för dem, som bära dem i sina tankar. Mina
initierade vänner brukade jag på gatan visa på detta
fenomen. -- Jag observerade någon obekant som 
liknade en frånvarande bekant; strax därpå
kompletterade mitt öga bilden, utraderande det olika. -- Se där
går X, sade jag! -- Vännerna sågo likheten, förstodo
att det icke var X, fattande huru jag menade, och
instämde utan reflexioner. Om vi strax därpå råkade
X, så blevo vi förvånade och försökte inga förklaringar
inför det oförklarliga i fenomenets senare del. Men
en dag gick jag på gatan och »såg» vid fullt dagsljus
min vän doktor Y, som bodde 50 mil ifrån min ort.
Det var han; men det var icke han; den lilla gestalten
var densamma ehuru något vacklande, osäker;
ansiktet även, med dess grågula ton, ehuru nästan
spöklikt, med djupa fåror följande ansiktets ovallinjer, och
med ett grämelsens tvungna skratt. Hemkommen läste
jag i tidningen att mannen var död.
</chapter>

<chapter name="Fixeringsbilder">
<h3>FIXERINGSBILDER.</h3>

Lärjungen fortfor: En afton gick jag förbi en
känd teater under pågående föreställning, då det var
folktomt utanför. På trottoaren stod spejande en
skådespelare som avlidit för trettio år sen, sedan han
först blivit vansinnig av harm att icke ha lyckats
komma fram vid just denna teater. Hans ansikte
var fårat av samma parallella rynkor från tinningen
till käken som min avlidne doktors. Var det han eller
icke han? frågade jag mig, och lät frågan stå öppen.
-- En annan gång åkte jag i främmande land på ett
tåg. Vi stannade 3 minuter på en station. På
perrongen, mitt på ljusa dagen, gick en man med ett
färgschatull i handen, nervös, lidande, illa klädd. »Det
är han,» tänkte jag; »hur har han kommit hit? Hur
har han så förfallit?» -- Dessa 3 minuter genomled
jag alla ovisshetens och onda samvetets kval, ty jag
hade en viss skuld i hans olycka och hans förfall.
Tåget gick, och jag fick aldrig utrett om det var
»han», men osannolikt var det. -- En annan gång
åkte jag också på tåg. In i kupén, på en enslig
station kom en man och satte sig mitt emot mig. Jag
fixerade honom såsom bekant, men han såg mig
främmande i ögonen. Då drog jag in mina blickar, men
strax började han betrakta mig med ett ironiskt
leende, som jag kände igen. -- »Det var han,» men han
ville icke hälsa på mig. Så pinades jag i ett par
timmar, under vilka mitt samvete genomgick allt vad
jag skyllde den mannen. Om det verkligen var han,
det vet jag inte, men det hade samma verkan.
</chapter>

<chapter name="Det omedvetnas framträdande">
<h3>DET OMEDVETNAS FRAMTRÄDANDE.</h3>

Lärjungen fortfor: »Var är katten?» är en
bekant lek med linjer, där bland annat katten
förekommer. Men denna bild är medvetet interfolierad i
linjespelet och är avsedd att roa bönorna, samt att på ett
enkelt sätt lugna deras sinnen som haft anledning tro
på spöken. »Så enkelt är det, och så här går det till att
göra visioner»; och så äro Böhme, Swedenborg,
Baader, Kerner, förklarade i en handvändning.
Lionardo brukade låta sina elever teckna de ansikten,
de sågo, på halvt genomskinlig lärft, och som alla
kunna se på sina blåa rullgardiner. Kerner uppfann
ett sätt att teckna, som han kallade kleksografi. Han
vek ett papper i två hälfter, öppnade det och placerade
en stor bläckplump i vecket; pressade sedan bläcket
mellan pappershalvorna, då en figur uppstod, som
ofta erbjöd vissa överraskningar såsom projicierande
operatorns allra innersta omedvetna tankar, till och
med sådana som han icke ville erkänna som sina, men
dock måste. Häri ligger kanske en förklaring till de
enklare spådomskonsterna, vilka än i dag praktiseras,
och ofta med framgång, vilken dock synes beroende
av en rådande harmoni mellan den som spås och den
som spådde.
</chapter>

<chapter name="Händelsens oförklarliga logik">
<h3>HÄNDELSENS  OFÖRKLARLIGA  LOGIK.</h3>

Lärjungen fortfor: När vi nu sett huru mänskors
själar kunna påverka varandra omedvetet utan att
avsändaren känner sin kraft och mottagaren vet av
sin förmåga, vill jag relatera några fall av influens,
utan att förklara sammanhanget. Men då ett
sammanhang finnes mellan skenbart isolerade händelser,
synes ju slumpen vara utesluten. -- Jag brukade om
morgnarne möta en ryttare åtföljd av en ridknekt. Han
var en mäktig man, och jag tyckte mig av hans blickar
förnimma att han hatade mig, dödligt till och med:
orsaken visste jag. Jag undvek gärna ryttaralléerna,
ty han behövde bara med tygel och skänkel arrangera
ett olycksfall, så låge jag ogild. Nåväl, en morgon
kom jag gående i stranden. I ett ögonblick såg jag
denna scen: en främmande ryttare kom emot mig; två
fruntimmer med en hund likaså; fruntimren skrattade,
hunden rusade efter ryttaren, men utan att skälla.
Jag såg att hästen skulle kasta, när hunden gav skall,
och då måste jag bli massakrerad, om jag icke höll
åt rätt sida; med bergvägg på ena och sjö på andra
sidan höll jag på måfå åt sjön. Hunden gav skall,
just när hästen passerade mig; jag hade valt rätta
sidan, och var räddad. En tid efteråt tog jag denna
händelse som motiv i en berättelse och broderade ut.
När detta var nedskrivet, läste jag i morgontidningen,
att den mäktige ryttaren som hatade mig (icke den
främmande) blivit skadad av en ridhäst som kastat
åt sidan, ungefär på angivet ställe. När jag sedan
mötte den ensamme ridknekten, tyckte jag han
betraktade mig med vreda blickar, som om jag vållat
hans herres skada, eller, som om...
</chapter>

<chapter name="Tankesynd, viljesynd, önskesynd">
<h3>TANKESYND,   VILJESYND,   ÖNSKESYND.</h3>

Lärjungen fortfor: Jag tyckte mig även läsa
missräkningens vrede i stallknektens blickar, och jag hade
ju rätt att fantisera över temat, såsom varande
diktare. Tänkte alltså: hade den mäktige ryttaren
verkligen hyst den avsikten att rida ner mig, och blev han
offer för sin onda viljas bakslag? Men jag saknar
faktorer; jag behövde veta vem den främmande
ryttaren var, och vilka de skrattande fruntimren voro.
Dock är icke säkert att dessa fakta hjälpt mig, ty jag
kände icke fiendens känslor gentemot mig, och de
aktiva personerna kanske bara voro omedvetna
mellanhänder. Att det finns ett inre sammanhang i den
komplicerade historien är säkert; och att mina tankar
både skrivna och oskrivna ingrepo i händelserna är jag
viss på. Men ville någon forska ut min fiendes roll
och fråga honom om han hatade mig, skulle han
säkert förneka det, ty människor anse sig icke vara
ansvariga för sitt tankelivs innersta. Det är detta
dubbelspel vi föra, och det dröjer länge innan man
upptäcker att tankarna äro sinnets handlingar, och
att orden äro energiformer med oerhörd kraft.
Folkföreställningen har bibehållit uttrycken: tankesynd,
viljesynd, önskesynd. Goethe har i
Wahlverwandtschaften vidrört dessa frågor och skildrat olovliga
förbindelser, som försiggått enbart i fantasien. Och jag
har anledning tro, att ynglingen och flickan i sina
störda drömmar mera anfallas av andras fantasier
än sina egna. Det är betydelsen av orden Incubus
och Succubus, som författaren till medeltidens magi
aldrig begripit.
</chapter>

<chapter name="Livet i det fördolda">
<h3>LIVET I DET FÖRDOLDA.</h3>

Lärjungen fortfor: Alla dessa oförklarliga
fiendskaper, antipatier, skiljsmässor, svartsjukedramer,
hemlighetsfulla mordhistorier hava alla sina rötter i
människans fördolda tankeliv. Den trogna maken kan
svära på sin trohet, medan han i tankarna levat intimt
med en annan kvinna. Hans hustru känner det på
sig och börjar plågas av »omotiverad» svartsjuka.
Tjuven blir ertappad, men upphovsmannen till
stölden går fri. Mor och son bo tillsammans ensamma;
deras tankar börja leka; den ena suggererar den andra,
och när brottet sker, är det så väl förberett att det
endast uppträder som en sista formalitet. Men när
det uppdagas, skylla båda på varandra, och de ha
rätt; ingen vet hur det gått till, och de ha rätt; och
domaren har endast realia och skematiska
lagbestämmelser att följa. Vem vet i denna dag hur det
bekanta brodermordet uppkom? Mördaren själv har
avgivit sex olika bekännelser, vilka alla kanske äro
riktiga, såvida de icke voro avsedda att dölja
huvudmotivet, som den brottslige icke kunde tillstå ens för
sig själv. -- Jag vet en man som efter en lång så kallad
vänskap, utan synbart motiv fattade ett osläckligt hat
till vännen. Mänskorna dömde den otacksamme
hårt. Men jag ensam vet motivet till hans hat. Han
tyckte sig förföljd av vännens orena begär, och
därför reagerade han eller renade sig med ett sunt
kraftigt hat, som han måste sätta upp som en skärm
mellan sig och den perverse. Det kunde han ju
aldrig tala om, ty han hade inga »bevis».
</chapter>

<chapter name="Överföringar">
<h3>ÖVERFÖRINGAR.</h3>

Lärjungen fortfor: Ett annat fall: Mina tankar
började en gång röra sig kring byggandet av egen
stuga, och jag hade prickat ut platsen utan att känna
trakten. Den skulle ligga på ett högt berg som jag
såg varje morgon; men jag hade aldrig varit på berget
och visste inte hur jag skulle komma dit. Strax därpå
utbröt en stor eldsvåda nedanför berget; därpå läste
jag i tidningen om projekt till järnväg och färja från
samma berg; och i min bekantskapskrets upptäckte
jag en arkitekt som ägde villa nedanför det okända
berget; och slutligen fick jag veta att tomten till min
projekterade stuga ägdes av en skolkamrat till mig.
Med ett ord berget rörde på sig, många människors
tankar hade satts i rörelse genom eldsvådan och
järnvägen; detta energi-centrum hade influerat mig på
avstånd, så tänker jag mig förloppet; men det är
möjligt att andra okända faktorer finnas. I en onämnd
berättelse vidrörde jag en grannfamiljs gravtysta liv
och stilla väsen. Dagen efter sen detta var nedskrivet,
höll familjen en bal, i våningen under mig, och där
fördes ett högst muntert liv intill morgonen. Det var
som om de läst mitt manuskript och ville visa att jag
misstagit mig. Men det var nog icke så. Hur det var,
det vet jag inte, men överföring synes ha ägt rum
från ena eller andra parten.
</chapter>

<chapter name="Reaktionstypen">
<h3>REAKTIONSTYPEN.</h3>

Läraren tog ordet: Mänskorna tyckas reagera mot
sig själva och sina onda egenskaper då de fordra av
andra, vad de icke själva kunna prestera. En hatfull
människa begär att bli älskad; en trolös bedragare kom
häromdagen till mig och slutade sitt intrigspel så här:
»Jag begär bara att ni skall tro på mig!» Bara! För
att han skulle få lura mig. Men han kanske trodde
bättre om mig än om sig själv; kände sig icke, men
anade sig, kanske förnam det som om min tro skulle
stärka och lyfta honom, och möjligen neutralisera
hans trolöshet. Det lät åtminstone mycket naivt, och
jag fann mig hedrad av berömmet. En slösare utan
egen förmögenhet uppmanade mig alltid vara
sparsam; han gav lysande gästabud, men hos mig fick
han sill och potatis, och ändå tyckte han det var för
mycket till mig. En gång hade jag köpt 200 gram
nickelsulfat för mina kemiska försök; det kostade 52
öre. Slösaren kom på besök, fick se sulfatet, och
utbrast: »Har du råd med det? Nickelsulfat som är så
dyrt.» 52 öre! Därpå bjöd han på kalesch och diner,
vilket kostade 52 kronor, för ett alldeles improduktivt

ändamål; men när han skulle betala räkningen, så led
han kval. Han kanske var en sparsam gnidare, som
låg under för slösarmanien och reagerade mot den.
Då han icke kunde övervinna den hos sig själv, övade
han sig gentemot andra. Så försökte jag förklara
honom, en gång, då jag principiellt ville tänka gott
om människorna.
</chapter>

<chapter name="De tommes hat">
<h3>DE TOMMES  HAT.</h3>

Läraren fortfor: Det finns människor så
andligt tomma, att de bara leva på andra. Jag har ett
umgänge (efter femti år begär man inga vänner) som
alltid söker mig, men aldrig säger något. Samvaron
består i att jag får tala ensam, och när jag lämnar
honom efter många timmar, känner jag mig som
åderlåten. Det är visserligen gott att få tala ur sig ibland,
dock man vill ha replik och få svar på sina frågor ibland,
men jag får aldrig något svar, icke ens på en direkt
fråga i hans ämne. Jag kan icke minnas mer än ett
yttrande av den mannen, och det var så sublimt
dumt. En person hade nämligen beljugit mig, och
»umgänget» hade trott varje ord, målat om min figur
med de falska färgerna. Jag lät honom hållas i tre
år; slutligen, en afton, försvarade jag mig, och
visade att bakdantaren var en defekt. -- »Usch så
cyniskt!» var hans avvisande svar. Vad betydde detta
svar nu? Först, att jag icke fick rentvå mig, ty han
ville ha mig smutsig; sedan, att han gjorde mig till
lögnare; vidare, att hans sympatier stodo på uslingens
sida. Korollarierna: Denna man hatade mig, och
därför sökte han mig; ty om han icke fick umgås med
mig, kunde han icke missbruka mina förtroenden och
tillfredsställa sitt hat. Hans bestod i att han ville leva
mitt liv, äta min själ, gnaga mina ben. Attraktionen
kallade han sympati, ehuru den var antipati. Det
finns många slags hat, och kvinnans »kärlek» till
mannen är en avart av hatet. Hon åtrår hans mannakraft
för att få bli man och göra honom till passiv --
kvinna.
</chapter>

<chapter name="Staden Tofet">
<h3>STADEN TOFET.</h3>

Då läraren vandrade, kom han till en stad som
hette Tofet, vilket invånarne översatte med ljus och
sanning. En eldsvåda hade nyss förstört stadens
fängelse och fångarne som blivit lösa, hade intagit
samhället. Som borgmästare satt en dubbelmördare,
och rådmännen voro valda bland kommunens
stortjuvar; stadsfiskalen var en växelförfalskare och
fogden var straffad för inbrott. Nu voro bankerna
översvämmade med falska växlar, men fastän alla visste
det, vågade ingen bank neka att diskontera dem.
En enda direktör tog slutligen mod till sig och lät
i stadens tidning avslöja bedragaren. Men då fick han
process, och som hans bevisning icke godkändes,
dömdes han till fängelse och böter. Rådmannen som
skrivit den falska växeln blev utnämnd till vice
borgmästare, uppvaktades med sång och fackeltåg, samt
fick en bankett. För att öka hans inkomster
förordnades han till bankinspektör, för att se efter »det
gick rätt till». Men när han började realisera
bankens valutor och samtidigt stängde poliskontoret
såsom hinderligt för utvecklingen, så kunde de andras
växlar icke diskonteras. Stadens hederliga invånare
utvandrade och skälmarne stannade. Men nu vågade
de icke sova om nätterna; och när de icke kunde lura
varandra och ingenting fanns att stjäla, så gingo de
omkring likt skuggor eller gömde sig i stadens kloaker,
där de sökte sin föda i halvmörkret. Och därför
var det som staden kallades Tofet.
</chapter>

<chapter name="Brev från en avliden">
<h3>BREV  FRÅN   EN  AVLIDEN.</h3>

Läraren talade: Det ser ut som om man kunde
leva en annans liv parallellt med sitt eget, eller som
om man kunde stå i rapport med en obekant på en
annan kontinent. En morgon fick jag ett brev på 20
kvartsidor från Amerika. Jag är rädd för långa brev;
de börja alltid med smicker och sluta alltid med
ovett. Jag läste emellertid, som vanligt, först namnet,
vilket var mig obekant. Därpå tittade jag här och
där och såg, att det var en sån där som ville
influera mig. Ett ord stack mig som en nål, och jag
rev sönder episteln i små bitar som jag deponerade
i papperskorgen. Natten därpå drömde jag: att den
märkliga man som ännu efter döden synes leda mina
steg, visade mig en gammal handskrift som jag icke
fann vidare förtjänt att läsa. Den gamle lärde höll
upp handskriften mot ljuset, och nu såg jag liksom
i vattenstämpel en annan skrift mellan raderna. Strax
därpå företeddes mig en avsliten tråd av bly, men
brottytan befanns vid närmare påseende bestå av guld.
När jag vaknade på morgonen förstod jag drömmen i
hela dess klara symbolik. Jag gick till papperskorgen,
samlade bitarne efter den okändes manuskript, 
tillbragte 6 timmar med att foga ihop dem; och så
började jag läsa. Förutskickar en anmärkning, att
skrivstilen liknade den avlidne vördade lärarens, så att
jag tyckte mig läsa ett brev från den döde.
</chapter>

<chapter name="Brev från helvetet">
<h3>BREV FRÅN HELVETET.</h3>

Läraren fortfor: Det var ett riktigt nålbrev; som
stack; men det Var så intressant att jag narrades undan
för undan att fortsätta ända till slutet. Brevskrivaren
börjar med att berätta, huru han fått första väckelsen
av en min skrift, utgiven på tryck. Sedan blir hans
20-åriga bana brokig; han går på dåliga vägar,
vilseledd av den rådande ap-moralen. På mitten av vägen
går det honom som Dante och flere andra, han
kommer i helvetet, men får en Virgilius, som leder
honom ut och fram till räddaren. Därmed börjar hans
eget liv; han tar itu med kritik över alla vetenskaper,
börjande med filosofien, slutande med kemin, och
finner att det består av idel konventionella
vetenskapslögner; redlös driver han nu omkring, tills han
finner ankarbotten i tron på Kristus, dämonbetvingaren,
den högsta visheten, Frälsaren som frälsar från tvivlet
och förtvivlan och vansinnet. Det var mig ibland som
om jag läste mitt eget liv, eller en satir på detsamma,
och sårad av detta brutala ingripande ville jag flera
gånger kasta brevet, men kunde icke, då drömmen
strax stod upp, och därjämte nya djärva tankar
gnistrade fram i ett kaos av motsägelser och paradoxer.
Nog av, brevet blev en vändpunkt i mitt liv; det
blottade mina fel och visade mig att jag hållit rätt kurs,
trots de många avdrifter och strömsättningar jag varit
ute för.
</chapter>
<chapter name="Medium utan att veta det">
<h3>MEDIUM UTAN ATT VETA DET.</h3>

Läraren fortfor: Nu några ord om den avlidne,
som redan i livstiden utövade stort inflytande på min
utveckling utan att han visste det och ville det. Jag
var ung, självklok och dum, opålitlig, mest därför att
jag ville bevara det personliga oberoendet, men även
därför att jag var gudlös, följaktligen omoralisk, utan
grundsatser andra än att komma fram. Han, min chef,
drog mig, trots det att jag var honom antipatisk för
det mesta. Jag skulle tjäna honom med hull och hår,
men jag ville även tjäna mina intressen. Han var
spiritist och Swedenborgare, men jag var materialist,
och det visste han, ty jag var brutalt uppriktig. Men
hur jag kämpade, kom jag under hans inflytande
och blev hans medium. Han hade dagar, då han var
liksom blind, så att han icke kunde läsa sina gamla
handskrifter under utgivning. En dag lade han fram
en medeltidskodex med svår stil, och halvt på skämt
bad han mig läsa. Jag läste genast, utan att ha
lärt på det. Då hade han upptäckt mig; men jag
opererade på egen hand, dock omedvetet. En dag stack
jag handen i en trave gamla avhandlingar och fick
upp ett årtal som han sökt i tjugo år. En annan gång
hittade jag en historisk detalj av största vikt, och
vilken ändrade uppfattningen av vår förhistoria.

Så skildes  en  dag våra vägar.
</chapter>
<chapter name="Gengångaren">
<h3>GENGÅNGAREN.</h3>

Läraren fortfor: Åren gingo; jag levde i
utlandet, men mina tankar sprungo ofta tillbaka till den
lärde, som haft stort inflytande på mitt liv. Ibland
kunde jag utan bestämd anledning tala om honom
i timmar, icke alltid med den vördnad jag skyllde,
ty jag var ännu en sapör, för vilken intet är heligt,
varken föräldrar eller lärare. Så får jag läsa en dag
att den gamle var död. Åtta dagar senare innehöll
tidningen följande mystiska historia. En intim vän till
den avlidne erhöll 8 dagar efter dödsfallet ett brev på
posten från den redan jordade. Tidningen ansåg det
vara en skämtsam mystifikation av den döde
spiritisten som älskade upptåg. Jag gissade ut
överbringaren av brevet, men förvånades över en döendes
skämtlusta, i synnerhet med saker som han tagit så
allvarligt. När jag två år sedan kom in på det
planet som kallas Inferno, tyckte jag mig stå i rapport
med den avlidne läraren. Jag fann vissa spjuvaktiga
drag som påminde om honom; och en natt minns jag
att jag frågade ut i mörkret: Är det XXX? -- Ty
hela upptåget var i hans stil; kitsligt i formen, dock
välmenande till avsikten. Jag fick ju intet svar,
men intrycket kvarstod; en blandning av fruktansvärt
förtvivlat allvar, och mitt uti ett vänligt leende,
tröstande, förlåtande, skyddande, alldeles som i livstiden,
då han översåg med mina lymmelaktigheter.
</chapter>
<chapter name="Återseende i klostret">
<h3>ÅTERSEENDE  I   KLOSTRET.</h3>

Läraren fortfor: Under mina vandringar föll mig
en gång in att besöka ett kloster. Jag fick en
ledsagare och vi sökte klostret i en avkrok av Europa.
Jag må bekänna, att biblioteket intresserade mig icke
minst, och jag hade ett gammalt slag efter Ansgarii
dagbok. Efter att om natten ha sovit i en cell som
var signerad B Victor III P. P., till åminnelse av
Påven Victor III, »vilken förföljde kättare som
förnekat Kristi guddom», fördes jag till biblioteket. Det
första man bjöd mig på var några latinska
medeltidshymner från vårt land, utgivna av min då avlidne
lärare. På insidan av titeln var boken signerad med
utgivarens oefterhärmliga handstil. Jag frågade
Benediktinern vem som skrivit signaturen. Han svarade:
Det har klostrets bibliotekarie. -- Säkert? --
Alldeles säkert! -- Detta, att efter så många år återfinna
<sp>hans</sp> alldeles originella handstil, som jag aldrig
återfunnit hos någon annan, gjorde sitt intryck, och jag
undrade om munken kunnat mediumnatiskt återgiva
deri avlidnes piktur, utgivarens av boken.
Emellertid, efter en förmiddags arbete fick jag den dyrbara
upplysningen, att Ansgarii dagbok blivit förd av
Abboten Thymo från Corvey till Rom år 1261; att den
sedan varit försvunnen är bekant, men nu var ett
spår funnet. Mig var det emellertid som om den
avlidne lett mig hit till klostret för att få språka om
Ansgarii dagbok, om vars öde vi förr anställt
gissningar och forskningar.
</chapter>
<chapter name="Motsvarigheter">
<h3>MOTSVARIGHETER.</h3>

Läraren talade: Det förefaller som om Swedenborgs 
korrespondenser eller motsvarigheter skulle
återfinnas på alla områden, och som om naturlagarne
sublimerade ägde tillämpning på människans själsliv. 
Om ett föremål kommer för nära förstoringsglaset, 
så blir det otydligt; på samma sätt kan man
förlora synen på sin käraste, om hon kommer för
nära; hon blir liten och otydlig, förlorar konturen och
färgen; avlägsnas hon åt brännpunkten förstoras hon
och blir klar. Det är historien om fursten och
kammartjänaren. -- Men det gives undantagsregler också.
Somliga vänner vinna på närmandet; man måste ofta
se dem, eljes börja de ändra form, bli spöklika och
injaga fruktan; andra åter ta sig bättre ut på avstånd,
och var gång man råkar dem, går en illusion bort.
Attraktionen mellan älskande kan ökas som kvadraten
på avståndet, alltså omvänt proportionellt: ju längre
avstånd, dess starkare, dess större saknadens smärta.
Även fysikens elektricitetslära synes ha sin tillämpning 
på det psykiska. Flädermärgskulorna attrahera 
varann så länge de äro av motsatt polaritet;
men när de mättat eller övermättat varandra stöta
de ifrån; men repulsion uppstår även om en tredje
kropp, en främmande införes mellan de två, ty då
uppstår influens som slår ut åt sidorna.
</chapter>

<chapter name="Den ömma mörderskan">
<h3>DEN ÖMMA MÖRDERSKAN.</h3>

Läraren talade: När en man på goda grunder,
för att rädda sin ära, sitt liv och sitt förstånd flyr 
från en kvinna, så säger hon, av hämnd, att han
övergivit henne. Därmed är möderskan martyr. Men
tomrummet och skammen förläna henne även ett drag
av lidande, missräkningen att se honom gå levande ur
hennes händer alstrar ju en viss smärta, och den som
lider väcker medlidande. Det är världen nog för att
mannen skall bli en skurk. -- Han ville inte låta mörda
sig, den skurken! -- Fattas han själv av medlidande
och upptager den förkrossade som ligger vid hans
fötter, då, ve honom! Då hämnas hon de saknadens
lidanden hon själv ådrog sig, och inom kort är han åter
i helvetet. Hon lider av att icke få göra ont, hon
tvinar om offret kan fly, hon vill icke leva, om hon
icke får pina honom. Det onda för det ondas skull,
det onda som livgivande princip, det onda som
urkällan till glädje och levnadslust. Jag såg en
sådan mörderska, som väckte alla rättänkandes
sympati; de talade om hennes ömhet för mannen (det är
rena sanningen!), och om hans otacksamhet, om hans
trolöshet! O värld, vad du är ond och dum!
</chapter>

<chapter name="Två göra icke ett par">
<h3>TVÅ GÖRA ICKE ETT PAR.</h3>

Läraren fortfor: Mannen säger: »och likafullt är
kvinnan och hemmet det enda bästa.» Men när kvinnan 
också säger: »likafullt är mannen och hemmet det
enda», så är det väl ömsesidigt, och det är icke
kvinnan som gör livet drägligt, utan mannen gör
ju också det. Men mannen är tacksam av naturen,
och därför sjunger han hennes lov, under det hon...
ja, du vet ju... vad hon gör, emot bättre vetande
eftersom hon inom sig erkänner att mannen och 
hemmet... I alla fall, kvinnan och hemmet det bästa! Hur
skall det andra vara då? I stil med! -- Plato säger
att man och kvinna äro två hälfter som leta varann
för att bilda ett helt. Men de måtte inte vara hälfter
efter det aldrig blir något helt. Det syns som om
<sup>2</sup>/<sub>3</sub> sökte sin <sup>1</sup>/<sub>3</sub> vilket är svårare, eller som om de
voro delar av heterogena storheter. <sup>2</sup>/<sub>3</sub> av ett äpple
tillsammans med <sup>1</sup>/<sub>3</sub> av ett päron bli icke något helt.
Två vänsterhandskar göra icke ett par, två
högerhandskar icke heller; där var likheten för stor. Det
skall således vara olika, men på ett visst sätt. På vilket
sätt, är icke utfunnet än, och medan man grubblar
på det, går man och gifter sig.
</chapter>

<chapter name="Straff och bättring">
<h3>STRAFF OCH BÄTTRING.</h3>

Läraren talade: Om fängelserna verkligen skola
vara förbättringsanstalter, tänker jag mig att till
exempel tjuven skulle undervisas om det obehagliga i att
bli bestulen. Därtill fordras även praktiska
övningar som illustrerade moralbudet. Tjuven kunde ju
tillåtas medföra i cellen de saker han mest
värderade; medan han så var ute och promenerade på
gården, kunde fångvaktaren bortsnappa
värdesakerna, om det så bara vore tobaken eller
brännvinet. När fången sedan känt hela saknaden och
grämelsen, samt vågade klaga, skulle han hånas
inför kollegiet, och därpå uppmanas icke glömma det
obehagliga intrycket, som nu kunde ge honom en
levande föreställning om den bestulnes känslor. --
Du invänder: icke får man stjäla av tjuven! -- Men
man får mörda mördaren! -- Nu finns det 
visserligen många slags tjuvar: klåfingriga, improvisatörer
som falla för ögonblickets ingivelse när tillfället
erbjuder sig; samlare, som stjäla ett frimärke, ett sigill,
ett mynt för att fullständiga samlingen. Men det
måtte finnas ockulta tjuvar, vilka synas ha lov att
stjäla. Flyttningskarlar, som ju äro arbetare, ha
alltid stulit mina verktyg, hyveln, sågen, centrumborren
etc. Jag tror numera att jag icke får beröva arbetaren
hans utkomst genom att fuska i hans yrke. Men
jag har även anledning tro att många saker som
»komma bort» icke äro stulna, utan rent av förkomna.
</chapter>

<chapter name="Självsvek">
<h3>SJÄLVSVEK.</h3>

Läraren talade: Hela livet är förfalskat av falska
ursprungsbeteckningar; och människorna ge varandra
och sig själva öknamn. Alla vilja ha frihet, men
binda sig medelst märkta halsband eller i nödfall med
fårmärken i öronen. Därför denna självsöndring,
denna ofrihet i viljan, denna falskhet i sannsträvet.
De folklige gå och tro, att de arbeta för jämlikhet och
frihet men upptäcka sig slutligen vara tyranner
och chefsämnen som icke kunna lida någon över sig,
knappast vid sidan, och när de komma till makten,
trivas de så gott däruppe i de gamla formerna att de
gå med burr i hatten och brokiga band under kragen:
de kallas då av de kvarlåtne för bedragare men äro
bara självbedragare. När de så störtas eller vakna
till medvetande, förlora de kraften till att lura sig;
nya stiga upp och gå samma väg; självilluderingen
pågår evigt, oföränderligt; bubblor från botten lyftas
av gaser, komma i ytan och brista; lämna först några
krusningar, och sen ligger allt lika jämnt och lugnt
som förut, tills en ny bubbla stiger upp.

Men varje gång någon upptäcker sitt självsvek,
går en själ sönder och då jubla alla de andra åt
förstörelsen, ty där blir en plats ledig.
</chapter>

<chapter name="Poesin och korrespondensläran">
<h3>POESIEN   OCH   KORRESPONDENSLÄRAN.</h3>

Läraren talade: Poesiens väsen skall bestå i att
finna motsvarigheter på olika plan (Swedenborgs
korrespondenser); därför är bilden, metaforen, liknelsen
av största betydelse, och därför är Tegnér störst,
särskilt större än Runeberg. Men liksom i rytmen
det gives en arsis och tesis, höjning och sänkning,
så även i bildverket. Om jag liknar en blå sjö vid
himlen så har jag höjt sjön från fysikalplanet utan
att dra ner himlen; men kallar jag himlen en blåmålad
dörr, så drar jag ner himlen utan att lyfta dörren.
Återfinner jag i den mikrokosm, som kallas kvinnan,
alla de linjer varmed kosmos är byggt, ljuskäglans
koniska sektioner, planetbanans ellips, kometens
kaustika i länden, vadens logaritmiska spiral, skötets
sfäriska triangel, barmens halvklot, och påvisar jag
de olika partiernas härledning ur sten-, växt- och
djurriket; liknar jag ögat med en ädelsten infattad i skalet
av en duvas ägg, ser jag musslan i örat, vinrankans
klänglinje i näsborren, fiskens fjäll i nageln; erinrar
hårskruden om pampasgräset eller purpursnäckans
byssus, så har jag gjort mer än liknelser, jag har
skådat naturen i dess skönaste kompendium, givit
kvinnans ekvation härledd ur det oändliga alltet, 
förklarat hennes kaos, och upphöjt henne till dignitet
-- dock utan att förguda henne, jordanden med
reminiscenser från universum.
</chapter>

<chapter name="Järtecken">
<h3>JÄRTECKEN.</h3>

Läraren fortfor: I samma stund jag tror på en
allsmäktig Gud, som kan suspendera de få naturlagar
vi känna, och tillämpa de oändligt många vi icke känna,
så måste vi tro på underverk. Det finns inga som
Swedenborg så misshandlar och ömkar som de åsnor,
vilka dyrka det skapade och naturlagarna, utan att tro
på skaparen och lagstiftaren. De gå med näsan i
jorden, och händer något ovanligt uppe »i luften»
(de kallar), så är det för dem ett luftfenomen, som
har de och de naturliga orsakerna och som
inregistreras på byråer, utan att de ana något bakom
fenomenet, som strax därpå är glömt. Vi skola emellertid
nu erinra de sista årens händelser och jämföra dem
med vissa naturfenomen som kunna antyda tillvaron
av varnande makter, straffande också.

Den 7:e juni 1905 skiljdes Sverige och Norge.
Året förut uppstod en jordbävning från ett centrum
i Kattegat; den ena strålen gick upp till Kristiania
och väckte en fasans panik i kyrkorna, så att
mänskor trampade ihjäl varandra eller förlorade
förståndet. Den andra strålen gick upp till
Stockholm och väckte oro, men mindre; bland de oroade
var en prins med högt militärbefäl. I januari 1905
gick en orkan över Kristiania, rev taket av kungliga
slottet och ramponerade Akershus fästning; samma
orkan gick ostlig till Stockholm och rev taket av
Svea Gardes kasern samt kastade det ut på gärdet.
Uppgifterna kunna kontrolleras av tidningar.  Frågas:
är detta järtecken eller vad? Symboliska
naturfenomen = Järtecken?
</chapter>

<chapter name="Svårigheten att ljuga">
<h3>SVÅRIGHETEN  ATT  LJUGA.</h3>

Läraren talade: När mänskor ljuga medvetet,
i avsikt vanligen att vinna, så har ofta hänt mig att
jag icke hört vad de säga. Det kom en dag en
snickare till mig och började beklaga sig: jag hörde
på honom och halp honom. Dagen därpå kom han
igen för att göra ett arbete; därvid fällde han
följande ord bland annat: -- I dag är hon Gud vare
lov bättre. -- Vem? frågade jag. -- Jag berättade
ju i går att mitt barn fallit utför trappan. -- Då
skämdes jag att jag så litet intresserade mig för hans
lidanden och mumlade ett deltagande. -- Men när
han gått, reflekterade jag över händelsen, förvånades
att jag som hör så väl, åhör så väl, icke
uppmärksammat hans lidandehistoria, och fann ingen förklaring.
En tid efteråt, ett par månar hade gått, fattade jag
misstro mot mannen, och erinrande mig ordstävet:
Ein Lügner muss ein gutes Gedächtniss haben,
beslöt jag att pröva honom. Därför sade jag helt apropå
ingenting: Nåå, sommaren var ju bra för er? --
Utmärkt svarade han. -- Och hustrun mår gott? --
Förträffligt! -- Barnet med? -- Aldrig har hon haft
det så gott som denna sommar... Efteråt tänkte
jag: Han ljög alltså att flickan skadat sig, och sen
har han glömt det. Det overkliga kunde icke lämna
något intryck efter sig; och jag fann det intressant som
observation. Erinrade i sammanhang därmed att en
skådespelare, en svart man, hopplös, förtvivlad, skulle
spela en troende positiv natur. Den aftonen hörde
publiken knappast ett ord av vad han sade. Jag
förvånades då, men nu förstår jag att han ljög.
</chapter>

<chapter name="Religiös intuition och vetenskaplig">
<h3>RELIGIÖS  INTUITION  OCH  VETENSKAPLIG.</h3>

Lärjungen talade: Den eviga striden om tro eller
vetande kunde ha kvävts i lindan, om något
slughuvud i god tid hade upptäckt att frågan var orätt
uppställd, då de båda begreppen icke äro motsatta.
Det jag vet tror jag, följaktligen förutsätter tron
vetande; följaktligen subsumeras vetandet under tron.
Men tron har fått andra betydelser också; i
religionen betyder ordet mottag eller absorption.
Vetenskapen erkänner intuition eller snabbslutning,
gåvan att nå visshet utan tillräcklig grund, utan
fullständig bevisningskedja; detta är vetenskaplig tro,
och denna är fullständigt analog med religiös tro.

När en människa på intuitionens väg kommer
till kunskap om Gud och hans lagar, och då hon
sedan prövar denna kunskap med observation på
erfarenheter samt finner dessa bekräftas, då är tron
slutresultatet av hennes forskning; tron är den fulla
objektiva vissheten, men på ett högre plan, så att
allt vetenskapligt snack om vetandet såsom det högre
blir idel nonsens, då med vetandet här mest menas
vetande om stenar, växter och djur, eller om
utgivningsåret på böcker, eller om när Goethe låg i
Strassburg, eller om Rebecka Ost verkligen hette Popoffski
eller eventuellt Johanna Hagelström, eller om en
apostlamugg   är   äkta   eller   restaurerad  med   tuggat
papper.

Striden om tron <sp>eller</sp> vetandet är den dummaste
ordstrid som är förd och är en skam för
mänskligheten.
</chapter>

<chapter name="Den befriade tänkaren">
<h3>DEN  BEFRIADE TÄNKAREN.</h3>

Läraren talade: För att kunna tänka lagbundet,
riktigt, måste jag befria mitt förnuft från
bondförståndets bojor, från intressen, från passioner, från
konventionella hänsyn. Man måste gå ut i den stora
ensamheten, icke frukta bli allena, övergiven av alla;
man måste framför allt icke tillhöra något parti som
reglementerar, besiktigar och prostituerar. För att
våga överge människornas svaga och bindande stöd,
måste man kunna lita på sin Gud; och för att töras
det, får man lov att hålla sitt samvete så pass rent
man förmår, hata det onda, sträva till det rätta och
goda, tåla allt utom förnedring, öva barmhärtighet
och mottaga prövningarna som sådana, icke som
elakheter.

Elektriska uret har kontakt och ledning med
kronometern, som icke går orätt; så kan mitt förnuft
då först tänka logiskt när jag öppnat ledning från
Logos och jag icke sänder ut det sterila förnekandets
eller tvivlets motströmmar. Endast i livet med Gud
gives tankefrihet, frihet från orena impulser,
matnyttiga och äregiriga intressen, från begäret att stå väl
med hopen. Det är den frie tänkaren, i motsats mot
fritänkaren, som lämnat sitt spår och släppt
luftledning, så att han krossas i nästa gathörn och icke
mer kan brukas i samtrafiken.
</chapter>
<chapter name="Primus inter pares">
<h3>PRIMUS  INTER  PARES.</h3>

Lärjungen fortfor: Religioner synas vara
regioner liksom nationaliteter. Swedenborg antyder också
något sådant, eller att man har den religion man skall
ha. De som ingen religion äga, de äro luffare och
strykare, parias, zigenare, tattare och skojare; de tro
sig hemma överallt men äro det ingenstädes annat än
på landsvägen, på marknadsplatsen, bakom
cirkusstallet, utanför bykrogen.

När Lessing förkunnar i Nathan att alla religioner
äro lika bra, så har han icke förstått kristendomen,
vilken är världshistoriens början och slut.
Muhammedanen är visserligen religiös, mera religiös än de
kristna, och bland Islams bekännare finnas sekter, men
inga gudlösa; alla iakttaga dygnets bönetimmar,
fastor, tvagningar; och Muhammed var ingen
Kristushatare; men de tillhöra icke våra regioner. Likafullt
ha vi att lära av dem; de skämmas icke att visa sin
religion, under det vi gå och smussla; de äro icke bara
om söndagen religiösa utan alla dagar och hela dagen.
Men finge man höra att en kristen övergått till Islam,
så bleve det ansett som ett fall, nedåt, uppifrån, under
det att en muhammedans omvändelse till kristendomen
hälsades som ett stigande, uppåt. Saladin var nog ädel
och Nathan vis, men den förres ädelmod nog
poserande, och den senares visdom av Voltaires tarvliga
sort; Gottfrid av Bouillon tog dock törnekronan i
stället för konungakronan, och Ludvig den Helige gav
sitt liv för den visdom som övergår allt förstånd.
</chapter>
<chapter name="Hedniska inbillningar">
<h3>HEDNISKA INBILLNINGAR.</h3>

Läraren talade: Religioner äro regioner,
begränsade områden, territorier, ringar, syndsäckar, där var
och en anser sig som medelpunkt. Nyhedningarne
sitta i sin lilla säck, som har en förmåga att synas
dock, och när de icke se annat än hedningar, inbilla
de sig att kristendomen är på upphällningen eller
redan slut. Och likafullt står den i flor som aldrig
förr, och allting tjänar evangelium, med eller mot
sin vilja. Hedningarne dra fram nya vapen ur
ruinhögar och tempelbibliotek, de stänga kyrkorna och
därmed föra de kristendomen ut i livet in i familjerna,
och när de göra livet bittert för de kristna, vända dessa
sig ifrån det sura och söka det friska. Missionärerna,
som nyss betraktades med löje, upptäckas nu av de
stora upptäcktsresande överallt i öknar och
ödemarker, där de stiftat oaser av mänsklighet och
barmhärtighet, där den utplundrade vandraren kan
vila sitt uttröttade huvud i ro, säker på att ha råkat en
hederlig människa. Den som vill veta hur
kristendomen verkar på en avgudadyrkare bör läsa »Ur en
japans dagbok», eller »Huru jag blev kristen» av Kanso
Utschimura. De som predika den glada hedendomen
kunna där få se hur söndersliten en polyteist lever i
tvivel och kval, kastad mellan de många gudarnes
motsägande bud, 80 millioner gudars.
</chapter>

<chapter name="Det onda musikaliska representant">
<h3>DET ONDAS MUSIKALISKA  REPRESENTANT.</h3>

Lärjungen talade: När Wagner först inträdde i
min erfarenhetssfär, visste jag icke var jag skulle
sätta honom. Hans musik var ful, tråkig och
talanglös. Recitativet, som i operan endast fick begagnas
i anmälningsroller, blev nu första partiernas, sedan
blev hela hans opera recitativ; svagheten blev hans
styrka, felen förtjänster; fula dissonanser blevo välljud.
Sedan han kastats mellan partierna, upptogs han vid
sekelslutet av äfflingarne, som upptäckte hos honom
det perversa eller bakvända. Äfflingarnes bönor
utnämnde sig till Wagnerianer, och jag märkte straxt att
alla omusikaliska voro Wagnerianer. Men de måtte
haft någon känsla av Satanismen, ty de förföljde alla
som icke ville dyrka. De snokade reda på om man
var rättrogen, och om man icke var, så förföljdes man.
Och vågade man föredra en vacker melodi framför
dessa katzenjammer-disharmonier, så förklarades man
vara omusikalisk. Många tvungos då för husfredens
skull röka åt Baal, och därför ökades det imaginära
partiet. Men mitt i detta larm av Wagners
kavallerimusik (trumpeter och pukor) kom Glucks Orfeus upp,
och den musikaliska mänskligheten andades;
Beethoven blev på modet. Och vi vågade åter glädjas åt
Mendelsohns Midsommarnattsdröm, Mendelsohn, som
äfflingarne spottat ner och kallat musikens förstörare!
-- Jag förstår det gränslösa hatet mot Wagner; det
sunda hatet mot det onda.
</chapter>

<chapter name="Den lagbundna tanken">
<h3>DEN LAGBUNDNA TANKEN.</h3>

Läraren talade: Om en ung man kommer och
säger att han är fritänkare, så svara honom: det ljuger
du! ty du tänker med din buk, din strupe, ditt
hemliga; med dina passioner och intressen, ditt hat och
dina sympatier. Men i din ungdoms omogenhet
tänker du inte alls; du dräglar ännu; allt vad andra
trattat i dig, ger du över, och när du önskar, tror
du att du tänker. Att tänka fritt är för övrigt en
självmotsägelse, ty tanken går efter lagar, liksom
ljudet och ljuset, liksom den kemiska föreningen.
Tanken är bunden, lagbunden, så att om du säger: Det
finns ingen Gud, så är detta icke tänkt; ty »icke
finnes» och »Gud» äro två begrepp som sakna affinitet,
som icke kunna sammanställas, följaktligen är en
orimlighet, ett ologiskt förvirrat sinnes sekret eller exkret.
Om du däremot säger »det finns ingen Gud för mig!»
så ligger något sannolikt i det, men det skulle du
skämmas tala om, ty det betyder bara, att du är en
gudlös hund, en pervers äffling, en samvetslös
bedragare och tjuv, som mänskor fly, och som borde
bevakas av detektiver. Lyckligtvis är gudlösheten en
tvångsföreställning pålagd som straff på alla
högfärdiga dumhuven, och när »fritänkaren» en dag
upptäcker hur dum han är, då är han befriad, och det
är en nåd!
</chapter>

<chapter name="Credo quia (etsi) absurdum">
<h3>CREDO  QUIA  (ETSI)  ABSURDUM.</h3>

Läraren talade: När jag kallar mig kristen, så
är det därför att jag bekänner Kristus såsom en makt,
en kraftkälla, ur vilken jag genom bönen hämtar styrka
att tämligen bära livets vedermödor. Men på samma
gång tillstår jag, att jag icke kan fatta eller förklara
försoningsläran med offerdöden; detta är icke ett fel
i läran utan en brist hos mig, och jag har icke rätt
att förneka faktum därför att jag icke förstår det.
En jämförelse: om jag mångfaldigar talet 2 med 2, så
har jag nått en ökning till fyra; men om jag
mångfaldigar <sup>1</sup>/<sub>2</sub> med <sup>1</sup>/<sub>2</sub> så får jag en minskning med
hälften eller ned till <sup>1</sup>/<sub>4</sub>. Häri ligger en ofattlig
motsägelse, då ett mångfaldigande ju icke kan medföra
en minskning, men det är likafullt formellt riktigt
då 2 x 2 är dubbla eller 4, men <sup>1</sup>/<sub>2</sub> x <sup>1</sup>/<sub>2</sub> är hälften
eller <sup>1</sup>/<sub>4</sub>. Mitt förstånd vill förneka det, men jag måste
tro det, och därmed går mig väl, ty eljes vore hela
matematiken obrukbar, vilket vore en stor förlust.
Credo quia absurdum, det är uttytt: jag måste tro
(ett faktum) just därför att det är för mig ofattligt =
orimligt, (för mig, men icke för andra). Kunde jag
fatta det, så behövdes icke nödfallsutvägen eller
genvägen tron.

Detta är offret, icke av mitt förnuft, utan av mitt
bondförstånd och min högfärd.
</chapter>

<chapter name="Äfflingarnes ättartal">
<h3>ÄFFLINGARNES  ÄTTARTAL.</h3>

Läraren fortfor: Om äfflingarne mena att själen
(anden) är ett körtelsekret, så kan de ha rätt för sitt
vidkommande, men det som gäller om det partikulära,
gäller icke om det universella. Jag motsäger
därför icke dessa herrar, ty jag vet att de kunna tänka
med magsäcken, med genitalierna, med strupen, och
alla deras omdömen äro dikterade av intressen, deras
slutledningar av bukfyllan. De ha i 40 års
ökenvandring letat sin stamfar i urskogar och
kökkenmöddingar, men varje gång de fått upp urfadren, har spåret
strax blivit utplånat. Och sorgen var stor!
Lanz-Liebenfelz har i sin Theo-Zoologie bevisat att 
äfflingarnes ättartavlor existera, och apkungen Hanuman,
Ramas stridskamrat, är en av stamfädren, vilken med
en aparmé följer sin vän i kriget som skildras i
Ramajana. Esau, den hårige, hör också till fårahuset;
bärsärkar och varulvar voro av samma ull;
främlingen, <sp>Alienus</sp>, hos de gamle var en bastard av
äfflingar; Fauner med bockfötter och sirener,
Fettsteiss (»höfter») voro tidelagsprodukter och ha
existerat; våra alpkretiner äro icke sjuklingar utan en
rotras, liksom mikrocefaler. Det var frukten av
sodomsynden, och hunnerna voro avkomlingar; tempelherrar
och albigenser hörde hit, hexorna i hexprocesserna
övade samma synd fastän protokollen av skamkänsla
förtiga det. Krafft-Ebing förtäljer att än i dag
umgänge mellan fina kvinnor och hundar är vanligt, och
jag vet en avliden man som fick två hustrur
»förgiftade» genom att kyssa favorithundar.
</chapter>

<chapter name="Att närma två avlägsna föreställningar">
<h3>ATT NÄRMA TVÅ AVLÄGSNA
FÖRESTÄLLNINGAR.</h3>

Lärjungen tog ordet: Vi talade flera gånger om
Swedenborgs korrespondenser, om enheten i
universum, om formers upprepande i olika naturens riken.
Nu är det mänskliga sinnet så begränsat i sin tröghet
att det hälst kryper från den ena föreställningen till
den andra; äro föreställningarne avlägsna, så ryggar
tanken för att göra språnget, och blir stående
försagd. När således man sökte upphäva den stränga
skillnaden mellan ljus och elektricitet, magnetism och
elektricitet, kemisk frändskap och gravitation, så
ryggade mången tränad vetenskapsman för ett halvsekel
sedan. Nu har tanken vänt sig, krafternas enhet liksom
materiens är allmänt erkänd och har gått ner i
läroböckerna. Men konsekvenserna av dess upptäckter
har man icke vågat utdraga utan ryggar fortfarande,
när någon vill se sammanhang mellan fjärmare
begrepp, glömmande därvid att först borde utrönas vad
som är nära och vad som är fjärran. »Att se likheter
över allt» kallas, avvärjande, mystik; men finnes enhet
i allt, så skall det finnas likheter eller analogier
överallt. Växter och djur ha en gång blivit strängt
åtskilda; men växterna äga liksom djuren samma
vävnader och kärl; växten har släta muskler och streckade,
mikroskopiska artärer och vener, trakéer, nerver med
skida och förträngning samt anex-cell (Silrören);
blomman har uterus och äggstockar, och sperma; fröet
är ett ägg eller ägget ett frö; lungsäcken och
diafragmat ha klyvöppningar lika växtens blad, och så
vidare. Nu när vi ha närmat växter och djur, ha vi
rättighet sträcka ut analogierna, och jag vill därför
jämföra två så skilda föremål som Hjärnan och
Valnöten.
</chapter>

<chapter name="Hjärnan och valnöten">
<h3>HJÄRNAN  OCH  VALNÖTEN.</h3>

Lärjungen fortfor: Om man först ytligt betraktar
en öppnad valnöt, så finner man att den liknar två
hjärnor. Tågom den ena; den är liksom hjärnan kluven
långsefter och mellan båda halvorna skjuter upp en
benhård hinna motsvarande falx cerebri; följer jag
denna membran nedåt, på valnöten, bildar den
precis samma figur som hjärnbalken (corpus callosum)
och vilken form är så karaktäristisk att man endast
återfinner den här. Kastar jag nu en ytlig blick på
innehållet i det kranieliknande valnötsskalet, så
finner jag vindlingar, fåror och lober, alldeles som hos
däggdjuren. Jag kan åtminstone i frövitan se
frontal-och parietal-vindlingarne och Sylvii fåra, och längst
bakut en trigon som måtte föreställa lilla hjärnan,
emedan dess vävnader äga en slätare struktur,
skiljaktig från hemisfärernas. Men ini valnötens skal
finner jag en hård hinna motsvarande dura mater, och
själva hemisfärerna äro omgivna av en hinna, som i
mikroskopet visar liknande struktur med hjärnans
bark, med frånvaro dock av de multipolära
ganglierna, dem jag icke funnit i mikroskopet fastän viljan
varit god. Anmärker jag därtill att valnötens falx är
fortsättning av dess dura mater på insidan av skalet,
så är analogien i det morfologiska lika med identitet.
Additamentum 1:o, valnötens trigon liknar dock icke
däggdjurs lilla hjärna, utan endast fiskars och
reptilers, 2:o, lägger jag en valnöt att torka, så brister
den på undersidan och visar två ventriklar.
</chapter>

<chapter name="Hjärnan och valnöten">
<h3>HJÄRNAN  OCH  VALNÖTEN.</h3>

Lärjungen fortfor: Om man gör ett vertikalsnitt
igenom lilla hjärnan, så ser man som bekant en
vegetativ form, ett parbladigt blad kallat sedan
gammalt arbor vitæ, eller livsens träd. Om det
nu liknar rönn, eller ask, eller valnötsträdets
parbladiga blad det beror nog på betraktarens öga,
men att det vegetativa uppträder just i den punkten
bör fasthållas. Låta vi så en valnöt gro, så klyva
sig hemisfärerna ända ner till det jag kallar trigonen,
varifrån roten går nedåt och stamknoppen uppåt. Men
hemisfärerna eller själva nötens kärna som skola vara
hjärtbladen eller kotyledonerna, utveckla sig icke
vidare och tjänstgöra icke heller som ammor, ty de
krympa icke utan hållas vid status quo; de äro icke
heller kemiskt förändrade, röja ingen särskild lukt.
Detta i fallet att nöten lägges oöppnad i jorden.
Lägges den däremot med skalen öppnade, så ruttna
kotyledonerna och lukta sur magsaft, varför jag undrat
om de fungera som lever eller pankreas.

Emellertid, rycker jag upp en grodd planta, så
ser jag upptill de båda hjärnorna, därpå förlängda
märgen (rothalsen) och slutligen roten som med sina
vita birötter liknar ryggmärgen med alla dess
nervgrenar. Därvid synes en så bestämd skillnad mellan
stam och rot, såsom om två individer voro ympade
den ena på den andra, den överjordiska på den
underjordiska. Detta erinrar om Okens teori att människan
är en symbios av två: ett hjärndjur och ett könsdjur,
inskjutna i varandra som två rör, rören i en kikare.
</chapter>

<chapter name="Biologiska analogier">
<h3>BIOLOGISKA  ANALOGIER.</h3>

Lärjungen fortfor: Man vet ju att mellan hjärnan
och ryggmärgen ligger förlängda märgen, motsvarande
rothalsen hos växten; i denna sker en korsning på
så sätt att hjärnans gråa bark, som i hemisfärerna
ligger utanpå, drar sig in, och så att i ryggmärgen
den vita substansen ligger utanpå, under det den i
hjärnan låg innanför den gråa. Nu är även
förhållandet så, att stora hjärnan (det överjordiska) kan såras
utan att man dör, och på samma sätt med ryggmärgen
(det underjordiska), men sticker man eller skär i 
förlängda märgen (rothalsen), så dör djuret, vilket äger
rum då man slaktar gäss. Med växten är
förhållandet enahanda; de kärl, som gå ini rotens
centralpelare, draga sig i rothalsen utåt och följa sedan i
örtstammen överhuden åt, och omvänt, så att
stammens ytliga kärl i roten bli centrala. Likaså kan rot
och stam såras utan livsfara, men skär man av
rothalsen, så dör växten, vilket ju iakttages hos
tvååriga odlingsväxter, som första årets höst nedskäras,
men straxt ovan rothalsen. Varpå detta beror vet
ingen, men analogien mellan växter och djur är i
detta biologiska fenomen påfallande.
</chapter>

<chapter name="Kemiska beröringspunkter mellan hjärnsubstans och">
<h3>KEMISKA  BERÖRINGSPUNKTER MELLAN
HJÄRNSUBSTANS  OCH...</h3>

Lärjungen fortfor: Vad nu den kemiska
konsistensen i hjärnan och den numera icke så avlägsna
valnöten angår, så visar först en ytlig betraktelse på
likheter. Hjärnan består huvudsakligen av amyloid,
en stärkelse (dock kvävehaltig men med jodreaktion)
och fetter (glykosider); valnöten består även av
stärkelse och fetter (olja). I Amerika gör man mjölk av
nötterna från Juglans Nigra, och i Frankrike bereder
fattigt folk sin mjölk av riven hjärna. Vidare för
att gå litet på djupet: en av hjärnans beståndsdelar,
cerebrin, löser sig purpurfärgad i svavelsyra och blir
sedan brunsvart; jag kokade en valnöt i svavelsyra
och den blev djupt blodröd, sedan svart.

Hinnan på själva nöten blev gul av salpetersyra,
men kärlen i densamma blevo röda; gulfärgningen
angiver albumin, den röda färgens betydelse minns
jag icke nu. Men vid behandling med
överosmiumsyra och även med Golgis reaktiv erhöll jag reaktioner
på valnötens fröhinna motsvarande dem man får på
nervelement (svart och rött). Vidare: när jag brände
fröhinnan, förkolnade den med svårighet som
djurämnen, varvid lukt av indol och skatol jämte olja
uppstod.

En analogi till i kemiskt hänseende vill jag
anföra: hjärnan håller bland annat kolesterin, och denna
återfinnes i bönor och ärter; men valnötoljan liknar
hästolja och fisklevertran, står det i teknologien. (Se
vidare mina handskrivna anteckningar, förr kända
under namnet »Gröna Säcken»).
</chapter>

<chapter name="Hjärnan en körtel">
<h3>HJÄRNAN  EN  KÖRTEL.</h3>

Lärjungen fortfor: Emellertid, när jag ser en
avbildning av hjärnan med ryggmärgen, så tänker jag
numera alltid på den groende växten med roten ner
i materien, hjärtbladen oppe under valvet och
stamknappen, arbor vitæ, i växtaxeln.

Men hjärnan själv av ett ungt däggdjur liknar,
ytligt, småtarmarne, och kan vid ett visst tvärsnitt
påminna om njurens diagram.

Hjärnan uppges i anatomien vara en körtel av
mjältens konsistens, och äfflingarne <footnote>Härledes  av Affe = Apa.   Se:   Lanz-Liebenfelz.</footnote> tro att man
tänker med denna körtel. En körtel brukar nu ha en
materiell funktion, ofta delad i två: att upptaga och
avsöndra. Hjärnan skulle tillföra sinnesorganen det ur
blodet bearbetade stoffet, men även avlägsna det
förbrukade, eller det som vid varje sinnesintryck 
förbrännes. Och den tjänstgjorde sålunda verkligen som
bearbetande tarm och avförande njure. Njuren är
nämligen ingen sil eller något kolfiltrum för de intagna
dryckerna, ty dessa gå osmotiskt genom alla hinnor,
och blåsans membran är en dialysator som dränerar
hela kroppen, liksom i täckdikning. Njuren åter
<sp>avsöndrar</sp> de kvävehaltiga förbrukade substanserna
ur blod och vävnader, kanske mest ur hjärnan och
nerverna, vilka måste äga utförsgångar, något som
blir sannolikt då ökat hjärnarbete medför ökad
urinavsöndring.
</chapter>

<chapter name="Tendenslögner om hjärnan">
<h3>TENDENSLÖGNER OM  HJÄRNAN.</h3>

Lärjungen fortfor: Att hjärnan förmedlar
omsättningen vid sinnesintrycken är odisputabelt, men att
den vore organ för anden, tänkandet och intelligensen,
det är osant. En europeisk mans hjärna väger 1,300 gram
men en kulis 1,430, ungefär lika med matematikern
Gauss' (1,492). Vansinniga och idioter äga ofta mycket
tunga hjärnor. Den tyngsta, som man känner,
tillhörde en tegelslagare med 1,900 gram, under det
Schillers bara vägde 1,785 gram. Vindlingarnes djup
och antal betyder inte ett dyft, ty vid varje förlust
av vatten torkar eller skrumpnar hjärnan, och
vindlingarne framträda genast. För övrigt är elefantens
hjärna lika rik på vindlingar som människans. Vore
anden inrymd i hjärnan, så skulle denna vara så
ömtålig, att det minsta tryck åstadkomme en rubbning;
men nu kan man skära i den vita substansen, hugga
med kniv, slå in med butelj, och i krigstid skjuta in
en kula som stannar, utan att anden förlorar sin
energi. Att sinnena lida är ju en klar sak och att
själsfunktionerna därefter störas, det är en sekundär
verkan, liksom när jag förlorar medvetandet om jag
klämmer lillfingret i en dörr. Ingen tror väl därför
att anden sitter i lillfingret. Alla lokaliseringar av
själsförmögenheterna i vissa hjärntrakter som för 20
år sen voro antagna, äro numera slopade såsom rena
misstag eller orena tendenslögner.
</chapter>

<chapter name="Människor och människoliknande">
<h3>MÄNNISKOR OCH MÄNNISKOLIKNANDE.</h3>

Läraren tog ordet: Du har nu närmat två mycket
avlägsna föreställningar och visat att avståndet icke
var så stort. Men mellanlederna, sammanhanget
frågar du, då man ju nu för tiden vill se alla felande
länkar lagda i spritburkar! Frågar du en Darwinist, så
står han svarslös, fastän han icke kan förneka de
dräpande analogierna, och därmed har hans allvetande
vetenskap gjort bankrutt. Problemet hjärnan och
valnöten kan icke lösas med arternas härledning icke
heller med naturlig skapelsehistoria; jag tror icke
heller gammal visdom löser frågan, men den kanske
ställer upp ekvationen, och lämnar åt framtiden att
hyfsa den. Människans härledning synes vara
tvåfaldig, emedan det finnes två slags människor, vilka
alltid ligga i strid med varandra: de mänskoliknande
aporna, vilka i ett dunkelt medvetande om sin
härkomst förfäkta att deras urfäder varit apor.<footnote>Läs i Lanz-Liebenfelz: Theo-Zoologie, Wien--Leipzig
--Budapest. Moderner Verlag. 1906.</footnote> Om
dem talar jag icke, utan om de andra som bära i
medvetandet ett minne av att vara skapade av Gud.
En allvetande, allkunnig Gud, roar sig i konstnärlig
lek att dana ett släkte efter sin avbild, och därtill
begagnar han urtidskonstnärerna. Minnet härom lever
i myterna, vilka man stundom får taga efter orden,
stundom behandla som allegorier eller symboler.
</chapter>

<chapter name="Äggskalens vittnesbörd">
<h3>ÄGGSKALENS VITTNESBÖRD.</h3>

Lärjungen: När man finner hussvalans och
ladusvalans bon bredvid varandra i häcktiden, förvånas
man över att äggen äro olika. Hussvalan,
backsvalan och tornsvalan hava alla vita ägg, men
ladusvalan har brunfläckade på svagt grön botten. Detta
 skall väl ha någon orsak, som icke kan bero på några
skyddsåtgärder, då boen äro tämligen lika och
hussvalan också bygger så att hon äger skydd uppifrån.
Det måste således bero på något annat. Fågelns egen
färg ger ingen ledning, såvida icke pigmentet på den
rödbruna strupen meddelat sitt bruna åt äggen. Nu
liknar ladusvalan en rovfågel mer än andra svalor,
en liten falk eller glada kanske. Och nu liknar
ladusvalans ägg verkligen gladans i färg och teckning,
och hennes stjärt är kluven som gladans. Här skulle
således äggskalet ge ett spår till härledning. Ett
annat exempel. Örnen, fiskljusen, gladan och
sparvhöken hava i kaffebrunt skäckiga ägg, men duvhöken
har vita, enfärgade som ugglorna. Duvhöken äger
också ugglans egendomliga rostfärgade, stänkta
fjädrar; och duvhökens ögon ligga i fjäderhålor som
ugglans.

Vidare: Trastarnes ägg likna kråkors, skators och
kajors,  med vilka  de förra äro släkt.   Vadarne hava
nästan alla snurrformiga (kreiselformig) eller
päronlika ägg; men morkullans liknar i formen mera orrens,
och morkullan är ingen riktig vadare utan till sin natur
en skogsfågel ehuru hans morfologi pekar åt vadarne.

Fiskljusen, som icke får kallas örn, har dock
örnens ägg, men havsörnen har vita.
</chapter>

<chapter name="Fruktan för himmelen">
<h3>FRUKTAN   FÖR  HIMMELEN.</h3>

Lärjungen: Astronomernas astronomi eller läran
om himmeln har icke gjort något enda framsteg sedan
den blev gudlös. De ha upphört observera himmelen;
sitta bara och räkna, med det bestämda målet att
räkna bort Guds existens. Jag råkade för sju år
sedan en docent i astronomi, som icke visste att
himmelens ekvator gick igenom Orions bälte, och icke
kunde utpeka ekliptikan. Han skröt med att icke känna
stjärnbilderna; det var icke vetenskap att kunna dem.

Vår närmaste granne, månen, har man för länge
sedan glömt bort allt sen man dock år 1866 observerat
att där skedde förändringar, så att kratern Linné höll
på att försvinna. Däremot söker man signalera till
Mars.

Om den man, som nyss i sin dårskap trott sig ha
löst världsgåtan utan Gud, visste hur nära »gudarne»
äro oss, och om han förstode de signaler som de
dagligen och stundligen giva oss, skulle han som Petrus
gå ut och gråta bitterligen över sig själv, som förnekat
sin Herre, eller ignorerat honom.
</chapter>
<chapter name="Nya banor">
<h3>NYA BANOR.</h3>

Läraren talade: Det har alltid förefallit mig så
oformligt att skilja på planeter och stjärnor och att
ta månen och solen ut ur sammanhanget. Stjärnorna
borde ju vara planeter, då de ha egenrörelse och
många av dem äga månar (dubbelstjärnorna). Att de
blinka är ju icke något karaktäristiskt, då även planeter
blinka; att de icke röra sig i ekliptikan bevisar
ingenting, ty många småplaneter röra sig utanför och äro
cirkumpolära. Någon bestämd skillnad kan således
icke angivas och förefinnes alltså icke. Månen uppför
sig också som en planet, travar i ekliptikan i 28 hus;
solen på samma sätt. Enhet i systemet fattas och
sprider oro i våra kosmiska begrepp, där majestätiskt
lugn och harmoni vore att vänta. Solens roll är kanske
överskattad, då den ju är »en medelstor stjärna», som
kommit jorden nära; jorden är kanske underskattad,
då den synes vara ett centrum i en liten värld och
föremål för så mycken uppmärksamhet. De gamles
excentriska cirklar och epicyklar hade mycket för sig,
och Tychos kompromiss-system återfinner kanske sin
framtid. Det påminde om segmentering, om
cellsystem, om organismer med över- och underordnade
organkomplex. Den rådande astronomien, som bara
är ett betraktelsesätt, stämmer icke med rådande
naturåskådning, bör därför omredigeras i
överensstämmelse, innan vetenskapen gått vidare och spårat in
i nya banor. Keplers lagar behöva icke upphävas, men
utvecklas vidare.
</chapter>
<chapter name="Ljuset som kraftkälla">
<h3>LJUSET  SOM  KRAFTKÄLLA.</h3>

Läraren talade: En dragen kopparnål
upphängdes på en kokongtråd ini ett omstjälpt glas. Glaset
ställdes på en vindros och i varje av de fyra
(fingerade) väderstrecken placerades ett lågt stearinljus,
alla ljusen av lika höjd och styrka. Nu tändes de
fyra ljusen; nålen ställde sig rätt i ost och väst.
Ljuset i öster släcktes; nålen gick upp 10° ost om norr;
ljuset i söder släcktes även, så att endast ljusen i
norr och väster brunno: nålen ställde sig 45° väst om
norr, vilket ju stämmer med kraftparallellogrammen,
då två krafter verka i 90° vinkel. Ljuset i väster
släcktes, så att endast ljuset i norr brann; nålen gick upp
till 10° ost om norr, alldeles som när de tre ljusen i
norr, söder och väster verkade. Nu tändes ljuset i
söder, så att ljusen i norr och söder verkade; nålen
ställde sig i norr och söder. Ljuset drog alltid nålen
till sig, alltså har ljuset dragningskraft. Men nu är
frågan: verkade ljuset direkt som ljus, eller
sekundärt genom alstrad värme, eller tertiärt genom
elektrisk kraft uppkommen genom uppvärmning av
glaset? Experiment 1: en uppvärmd spik som icke
glödde, attraherade nålen; alltså värme! Experiment
2: ett glas med snö repellerade nålen; bekräftar
föregående. Experiment 3: nålen placerades över en
elektricerad harz-kaka och tycktes finna en pol på
110° ost, där den stannade så envist att tre ljus på
en punkt icke rådde flytta nålen ur dess riktning.
När jag vred glaset med nålen 90° ställde sig denna
55° ost, eller hälften av 110°.

Men, när nålen upphängdes på stativ, utan glas,
attraherades den icke av ljuset.
</chapter>
<chapter name="Varföd magnetnålen i norr och söder?">
<h3>VARFÖR MAGNETNÅLEN I NORR OCH SÖDER?</h3>

Läraren fortfor: Om det är ljuset som drager
nålen, så är det icke mera märkvärdigt än ljusets
dragning på växterna, kallat heliotropism. Och nära
ligger då att antaga solen vara källan till fenomenet
ebb och flod, som visserligen synes stå i sammanhang
med månskiftena, vilka ju dock äro beroende av solen.
Emellertid har jag på grund av dessa försök med
nålar ånyo tänkt över det stora olösta
fundamentalproblemet: varför magnetnålen ställer sig i norr och
söder. En elektrisk ström förmår ställa vilken
metallnål som hälst i norr och söder. Ett gammalt
experiment varierade jag sålunda: en kopparnål lades på
en zinknål med läskpapper emellan och hängdes i
en skål med svavelsyrat vatten. Den ställde sig i
norr och söder, utan att vara magnetisk, men väl
elektrisk, och magnetism och elektricitet äro icke
identiska fastän analoga. Nåväl: magnetnålen är
magnetisk, men icke elektrisk, säger man. Dock,
stålnålen kan vara ett galvaniskt element, bestående av
järn och kol, eller av kol och väte, och järnet
(C<sub>2</sub> H<sub>4</sub>)<sub>2</sub>. En gång trodde jag att magnetnålen intog
jämnviktsläget helt enkelt, då järnets egentliga vikt
är 5,6, precis som jordens egentliga vikt är 5,6; när
nålen intager läget i norr och söder, så har han ställt
sig i rotationsaxeln, där komposanternas differens är
= 0, och jämnviktsläget sålunda(?) har inträtt.
</chapter>
<chapter name="Okända krafter">
<h3>OKÄNDA KRAFTER.</h3>

Läraren fortfor: Utgående från antagandet att
magnetnålens ställning endast berodde av
jämnviktsläget eller egentliga vikten, upphängde jag en
zinknål på en kokongtråd. Den inställde sig 53° ostlig.
Därpå upphängde jag en kopparnål, och den gick
69° ost; och 53° förhåller sig verkligen till 69° som
de båda metallernas specifika vikter, vilka dock äro
mycket variabla, beroende på renhet, gjutning,
valsning, hamring. Nu tog jag en blynål och den gick
97° ost, vilket även stämmer ungefär. Därpå tog
jag en glasnål och räknade först ut, att den efter
dess egentliga vikt måste inställa sig 23° ost. Vid
upphängning skedde så! Allt detta är ju vackert
som observation och kunde nog begagnas till andra
oanade ändamål, men det bevisar icke det som skulle
bevisas, eller att den magnetiserade järnnålen inställde
sig på 0° enligt jämnviktsläget. Synålar,
omagnetiserade, inställde sig nämligen icke enligt egentliga
vikten, alltså mellan 53° och 69°, men järn eller stål
lär aldrig vara omagnetiskt och jag fick ingen
konstant. En zinknål inställd i tangentbussolen slog icke
ut för en ström så stark att kompassen avvek 37°.

Men ehuru jag icke fick veta varför
kompassnålen står i norr och söder, fick jag veta annat, och
med ett par tusen nya experiment skulle jag kanske
komma nya krafter på spåren.
</chapter>
<chapter name="Homogent kosmos">
<h3>HOMOGENT   KOSMOS.</h3>

Läraren talade: Om man efter beräknad
egentlig vikt skulle ha rätt sluta till himlakropparnas
konsistens, så kunde Solen med 1,4 bestå av antracit;
Månen med 3,4 av basalt, olivin, magnesia eller
fosforsyrad kalk; Jorden med 5,6 av järn; Merkur med
4,3   av  krysoberyll   eller  granat;  Venus  med  5,4  av
thorit (Th = SiO<sub>4</sub> + 2H<sub>2</sub>O); Mars med 4,1 av lievrit
(kiselsyrat järn), kopparkis eller zinkspat; Jupiter med
1,4   av   kol,   kisel,   bränd  lera   (tegel);   Saturn   med
0,7  av   pimpsten   eller   klorkalk;   Uran   med   1,2 av
kiselsyrad   talk   eller   sjöskum;   Neptun   med  l,1   av
släckt kalk eller asfalt.   Att så är förhållandet säges
ju icke,  endast att så kunde vara, och  i några fall
synes det rimligt.   Att t. ex. månen bestode av basalt
vore nästan  antagligt,  ehuruväl när han betraktas i
starkt teleskop han har synts mig bestå av gips, där
ringbergen föreställas av gjutblåsor som
gipsgjutningar pläga visa.   Att jorden bestode av ett slags järn
vore antagligt o. s. v.   Men att de andra planeterna
skulle bestå av vilt nya och främmande ämnen, det
är osannolikt, då vi se att meteorstenarna icke hålla
något för jorden obekant ämne, om ock föreningarna
äro   oss   okända.    Denna  tanke   att  vi   äro   hemma
överallt och samhöriga med kosmos, ger en känsla
av hemtrevnad och  trygghet,  och  av analogi ha vi
rätt att sluta det varelser av liknande miljö äro
likartade, om ock olika, så att det är orätt säga oss vara
främlingar i världen.
</chapter>
<chapter name="Stjärnorna på dagen">
<h3>STJÄRNORNA  PÅ  DAGEN.</h3>

Läraren fortfor: Varför de största stjärnorna icke
synas på dagen för blotta ögat, är obegripligt, då
de synas i meridiancirkeln, som både är ett måttligt
starkt teleskop och även som alla teleskop minskar
ljusstyrkan. Månen till exempel synes genom ett rör
(utan glas) mindre än för blotta ögat, och även
ljussvagare. Jag menar: när stjärnorna synas på dagen
i en ljusförsvagande tub, varför synas de ej för blotta
ögat? Man har nämligen svarat att stjärnornas
osynlighet beror på solljusets närvaro, men denna faktor
elimineras ju i båda ekvationerna, och a fortiori skulle
stjärnorna synas bättre för blotta ögat. För övrigt,
solljuset är ju även ute i rymden om natten, fastän
solen icke synes för oss; men gällde invändningen,
så skulle stjärnorna synas på dagen i botten av en
gruva, men så är icke fallet, trots fablerna därom.
Det måtte finnas andra orsaker. Lika obegripligt är
emellertid att vid klar himmel efter solens nedgång
inga stjärnor synas i det blygrå segmentet av
jordskuggan, där de borde synas allra först. Och här
måste jag inskjuta, att jag vet det den traditionella
blinkningen icke är karaktäristisk för stjärnorna, ty
Merkur och Venus blinka också, men icke alltid. I
tropikerna blinka stjärnorna endast till 15° à 20° höjd,
i den torra årstiden, eljest icke.
</chapter>

<chapter name="Matematiska lögner">
<h3>MATEMATISKA  LÖGNER.</h3>

Läraren fortfor: Om man utlägger en bas på
jorden, aldrig så stor, och drager linjer från basens
ändar till en och samma stjärna, så bildas ju en
triangel, men en kostlig sådan, ty basvinklarna bli
lika med två räta, vilket är orimligt, då en triangels
tre vinklar tillsammantagna äro lika med två räta. Om
nu jorden är konvex, så blir basen tangent, och
basvinklarna måste vara mindre än två räta, men de
voro ju större. Är jorden däremot konkav, så bli
basvinklarna större än två räta, men de voro ju lika med
två räta. Att jorden kunde vara konkav, visar sig
vid luftsegling, då horisonten följer ballongen, han må
stiga aldrig så högt; likaså med havshorisonten, som
alltid är i jämnhöjd med ögat, även om man stiger
uppåt en höjd å stranden. Havsytans konvexitet
angives enklast genom formeln 3,85 [math: radic]<i>h</i> där <i>h</i> är ögats
höjd, men denna formel har jag bevisat genom
mätningar vara falsk (se mina anteckningar i manuskript).
Ett skepp kan icke gömmas under horisonten. Från
Helgoland har jag med klocka och kikare i handen
observerat fartyg komma och gå. Fartyget som går
bort, förminskas och blir otydligt men sjunker icke
under horisonten. När man någon enda gång ser
masttopparna utan skrov, eller bovenbramseglet
ensamt, så beror detta på hägring, ty ett fartyg som
visar topparna skulle enligt formeln 3,85 [math: radic]<i>h</i> befinna
sig utom avståndet för tydligt seende, även med tub.
</chapter>

<chapter name="Solen och månen">
<h3>SOLEN  OCH  MÅNEN.</h3>

Läraren fortfor: Att bestämma kosmiska avstånd
medelst linser är gammalt, men borde utföras
omigen, systematiskt. Mina glasögon (konserver) ge på
125 centimeters avstånd från lampan en tydlig liten
omvänd bild av lågan på 70 centimeters avstånd från
glaset. Solen visade sin brännpunkt på 35 centimeter
bakom glaset. Men månen visade även sin bild på
35 centimeter, eller på samma avstånd som solen.
Hur kan det stämma med beräkningarne? Månen har
som bekant samma skenbara storlek som solen eller
31 minuter, vilket kan betyda något annat än det man
tror. Om man med blotta ögat betraktar den
uppgående månen, så synes han <sup>1</sup>/<sub>2</sub> större än eljes. Men
viserar man den större månen med teodoliten blir
han fortfarande 31 minuter, vilket är oförklarligt. Med
samma skenbara storlek röra sig sol och måne i
ekliptikan som de stora planeterna, men solen
behöver 13 gånger längre tid än månen för att utföra
sin manöver. Men samma tid månen behöver för sitt
omlopp, använder solen för att rotera ett varv, eller
27 dagar. Men solfläckarnas period: 11 år är
Jupiters omloppstid (och även norrskenens period);
Jupiters täthet är 1,4 alldeles som solens 1,4.
</chapter>

<chapter name="Kuriösa reflexioner över astronomiska observationer">
<h3>KURIÖSA REFLEXIONER ÖVER ASTRONOMISKA
OBSERVATIONER.</h3>

Läraren fortfor: Månen är morgonstjärna i ny,
aftonstjärna i fyllet; med Venus äger motsatt
förhållande rum. Om man observerar Mare Crisiums
läge, så roterar månskivan en kvadrant (90°) på sex
timmar, d. v. s. 360° på dygnet. Men under de sexton
år jag observerat månen, har aldrig jag sett Mare
Crisium väster om syd. Den 28 juli 1904 gick solen
ned kl. 8,22 e. m.; och månen gick upp precis på
samma tid, men borde ha varit osynlig i jordskuggan.
Jordskuggans gräns upptill syntes i rosenrött vid 15°
höjd, och några lätta fjädermoln voro där belysta
av solen. Skulle månen då vara självlysande eller
hämta sitt ljus från annan källa än solen? Om
stjärnorna hade eget ljus, skulle de synas på dagen, ehuru,
svagt, och de skulle synas bäst i jordskuggan, där
de nu äro osynliga. Ett starkare ljus (solen) släcker
icke ut ett svagare. Det ser man av gaslyktornas små
evighetslågor som äro synliga mitt i solskenet; hur
kan då solen släcka ut stjärnorna? Låna däremot
stjärnorna sitt ljus från solen liksom planeterna, skulle
man kunna tänka sig dem bli osynliga genom
totalreflexion. Månen är dock synlig på dagen.

Solförmörkelsen kan vara en ockultation. Håller
jag en tysk thaler av 33 mm. på 354 centimeters
avstånd från ögat så blir det total solförmörkelse,
men icke av thalerns skugga, utan genom ockultation.

Månens avtagande är ju partiell förmörkelse och
dess nedan total, utan att vara månförmörkelse.
</chapter>

<chapter name="Projektioner">
<h3>PROJEKTIONER.</h3>

Läraren talade: Månförmörkelse = jordens skugga
döljer solens projektionsbild (månen). Så står det i
mina anteckningar, och jag vet nog vad jag menade då.

För dem som älska synteser kan jag avlämna
några.

Om man kränger ett okular i en enkel tub, får
man en ljusbild som successivt ger månens skiften.
Kränger man en bikonvex lins, får man en komet
med kärna och svans, vilken växer alltefter. På ett
visst avstånd från en skärm projicieras zodiakalljuset
samma lins.

Jag lade järnvitriol i en glasbägare och slog vatten
på. När jag betraktade de stigande bubblorna med
en loupe erhöllo de alltefter fokaldistansen följande
utseende.

I brännpunkten: runda kulor; innanför:
malteserkors inskrivna i en dålig cirkel; närmare inpå likna
blåsorna Saturnus med ringen; ändå närmare
halvmånens skära; slutligen uppträda spolformiga stavar.
Bevisar nu detta något? Nej, lika litet som den
roterande oljedroppen bevisar hur solsystemet uppstått,
eller gossen med slungan bevisar att jorden roterar
sig fram i rymden.

En annan anteckning om genomskinliga sfärers
projektioner vid olika inställning av linsen, uppger
följande successiva former: sfär, ellipsoid, ellips,
Saturn med ringen, liggande bikonvex lins, stående d:o,
linsformig stav.
</chapter>

<chapter name="Himmelens och jordens korrespondenser">
<h3>HIMMELENS OCH JORDENS
KORRESPONDENSER.</h3>

Läraren talade: Vintergatans olika lägen över
samma ort under årets tolv månader och dess
rörelser äro ju skenbara såsom så mycket annat i denna
villornas värld, men är likafullt av stort intresse,
emedan den liksom ritar upp jordens rörelse i banan.
Vintergatan bildar ju en gördel liksom djurkretsen,
men har sin pol i Berenices hår, under det djurkretsen
har sin i draken (och ekvatorn sin i Lilla Björnens
som är Polstjärnan). Över Paris' horisont står nu
Vintergatan i januari som en urvisare i nordost och
sydväst, gående genom zenith, och klyvande sig högt
upp i N O där α i Svanen sitter. I februari har visarn
dragit sig ost om zenith och α har gått nordlig. I mars
står visarn i N och S med α nästan i norr. I april har
Vintergatan gjort en sväng åt öster i båge och α står
något väster om norr. I maj ligger bågen utmed hela
norra horisonten och α Cygni står nu i nordväst. I
juni har bågen lagt västligare och α har tågat
sydligare. I juli står visarn på huvet rned klyvningen
neråt och α i väster om zenith. I augusti är klykan med
α norr om zenith och i september stod α i zenith; i
oktober står α ost om zenith, i november ost till nord
och i december nordost. Svanens vandring säger mig
ju att något har rört sig i krets, men Vintergatans
bågformiga förskjutning i april, maj och juni upplyser
mig icke om någonting. Emellertid har det skenbara
himlavalvet tre axlar, i Polstjärnan, Draken och
Berenices hår, liksom jorden numera anses som en treaxlig
rotationsellipsoid, alltså motsvarigheter över hela
universum.
</chapter>

<chapter name="Projektioner">
<h3>PROJEKTIONER.</h3>

Läraren talade: Attraktionskraften kan
illustreras med ett ganska enkelt experiment. Jag lade två
jämnstora ärtor i en skål med vatten, på 6
centimeters avstånd från varandra och 4 centimeter från
skålens kanter. En tredje större ärta lades emellan
och attraherade den ena; dessa två förenade drogo
till sig den tredje; och en fjärde som lades i drogs nu
av de tre på 6 centimeters avstånd. De fyra lågo nu
i ett kors [math: ***] mitt i skålen och drogo sedan norrut.
Som biprodukt av detta experiment erhöll jag följande.
En ärta projicierar på skålens botten en oval med
ljusgloria; 2 ärter ett leverformigt blad, 3 ett päron
eller  <img></img>  4 en sprungen granat.

Tre ärtor lagda så [math: ***] projiciera ett
cyklamenblad, tre ärter i denna ställning [math: ***] ett blåsippblad.
-- I sammanhang härmed: en biljardboll med ljuset
från sidan kastar en skugga på duken som liknar en
bikonvex lins eller solrosbladet, såsom de figurer <img></img>
kallas vilka uppträda vid solförmörkelser. Ett
dricksglas omstjälpt och i överbelysning ger på duken
kaustiska figurer, liknande njuren. Den vackraste linjen
i människokroppen är vaden, som bildar en
»logaritmisk linje»; detta i förbigående, resten kan sökas i
mina anteckningar.
</chapter>

<chapter name="Utredning av det kemiska boet">
<h3>UTREDNING AV DET KEMISKA BOET.</h3>

Läraren talade: När kemien börjar med att
uppräkna 64 enkla ämnen, så frågar man sig likafullt
varav de bestå. Och för min tanke går det gott an att
reducera så här: Om de enkla ämnena äro enkla, så
bestå de väl av samma ämne, då det enkla väl är
ett och detsamma. Men likafullt känner jag
motsägelsens tagg sticka mig, ehuru jag icke kan draga ut
den. Jag låter den sitta och går vidare. -- De enkla
ämnena kalla vi först grundämnen, så ha vi eliminerat
bort begreppet enkel. Nåväl, grundämnena
karaktäriseras först av allt genom deras tal, omväxlande
kallade atomvikt, ekvivalent- eller föreningsvikt, 
molekularvikt. Atomen såsom en fingerad odelbar,
ovägbar punkt kan ju icke ha någon vikt, därför återgå
vi till Daltons föreningsvikt, som är attraktion eller
mättningskapacitet, och man gjorde bäst i att icke
grubbla över atomerna eller tala om dem. Redan
Newton förutsade att den kemiska affiniteten vore analog
med allmänna gravitationen; och således borde
ämnena draga varandra rättvänt proportionellt med
massan. Massan uttryckes ju medelst egentliga vikten,
och ekvivalenten är 14,435 gånger större, då detta tal
14 är luftens förhållande till väte som är 1. Då nu
vätet är l så kan detta betyda att vätet är etalongen
eller viktfoten, men kan även betyda att de andra
ämnena ekvivalera så och så många väte, eller kanske
bestå av vätegrupper.
</chapter>

<chapter name="Vätet urämen eller etalong">
<h3>VÄTET URÄMNE ELLER ETALONG.</h3>

Läraren fortfor: Vi måste nu först hålla fast vid
vätet. När man framställer denna gas sammanför
man tre ämnen, en metall, en syra och vatten. Här
finnas således tre möjligheter för vätets uppkomst:
ur metallen, syran eller vattnet. Kemien, som icke
vet vad metallen består av, härleder vätet ur syran
och vattnet, vilka båda hålla väte. Men härvid
inträffar en omständighet som ej blivit beaktad, eller att
de olika metallerna föranleda uppkomsten av olika
mängder vätgas och i bestämt förhållande till
metallens ekvivalentvikt. Järn ger således <sup>l</sup>/<sub>28</sub> (Fe = 28
eller 28 x 2 = 56); Zink ger <sup>1</sup>/<sub>32</sub> (Zn = 32 x 2 = 64 [65]);
Tenn ger = <sup>l</sup>/<sub>59</sub> av sin vikt i vätgas (Sn = 59 x 2 = 118).
Lemery (1700) förklarade också bestämt att det
var metallen som avgav vätet. Därmed må nu
anstå, men sakförhållandet att metallerna visade sina
ekvivalentvikter i vätet, antyder tillvaron av
subjektiva ekvivalentvikter. Objektiv ekvivalent är
nämligen: 56, järn begär att förena sig med 16 syre i
första hugget, men detta 56 som är järnets 56 synes
icke i FeO = 72, under det 28 (=<sup>56</sup>/<sub>2</sub>) synes i
vätemängden <sup>1</sup>/<sub>28</sub>.
</chapter>

<chapter name="Vattnets orimliga sammansättning">
<h3>VATTNETS ORIMLIGA SAMMANSÄTTNING.</h3>

Läraren fortfor: Vätets mest bekanta förening
är vattnet, av 11 % väte och 88 % syre. När man
lär sig denna procentsats utantill, så stakar man sig
vanligen och vänder den baklänges, ty tanken fordrar
att vattnet skall bestå av mera väte än syre. Eget
är att vid vattnets elektrolys får man mindre gas än
teorien anger. Och Lavoisier själv fann att vätet
var nästan dubbelt mot syret. Sainte Claire Deville
fick ända till 24 % kväve vid sina vattenanalyser,
dessutom ozon, saltpetersyra m. m. Om man inför
poltrådarne från stapeln i rent vatten, får man
ingenting, ty vattnet är oledande; därför tillsätter man
svavelsyra, vilket gör analysen värdelös. Och vid
undersökning av de urskilda gaserna nöjer man sig
med att vid minuspolen tända på gasen, vilket icke
bevisar väte, då alla kolväten också tändas; syrets
identitet ådagalägges med tändstickan som tänder sig,
ehuruväl detta inträffar i andra gaser också, såsom
i NO<sub>2</sub>. I alla fall, vatten anses vara väte och syre,
naturligtvis i flytande form. Men vätet blir först
flytande vid -150° och 650 atmosfärer, och syret blir
vätska vid -140° och 525 atmosfärer. Man dricker
således flytande vätgas (som är en metall) och flytande
syrgas; och när jag dricker en liter vatten har jag
druckit 586 liter syrgas och 1,375 liter vätgas. När nu
syret förenat sig med vätet skulle procedyren
ekvivalera 140° köld och 525 atmosfärers tryck, men
kemiska föreningar ske ju under värmeutveckling. Här
tyckes en orimlighet ligga begraven, och syre och
väte synas endast vara konventionella begrepp utan
motsvarande verklighet.
</chapter>

<chapter name="Den ludne Guden">
<h3>DEN   LUDNE  GUDEN.</h3>

Läraren talade: Liksom all underklass anse sig
äfflingarne som übermenschen, vilken kan gå i teten
för alla rörelser och handhava utvecklingen. Deras
gud är den ludne Pan, som ifrån att ha varit bock
blev halvmänniska och sedan den Onde, Satan eller
Guds motståndare. Men de måtte skämmas för sin
gud, ty de kalla sig ateister, men deras religion är de
ondes. När de höra talas om en god handling, fnysa
de, och deras lust är att förfölja och plåga dem hos
vilka något gott kan skönjas, och vilka de kalla
hycklare. Deras barn lära icke tala, utan lära med
detsamma att ljuga, och äfflingarnes störste skald har
skrivit en klagodikt över lögnens förfall, samt utgivit
en hjältedikt i sex sånger kallad Pederastens lovsång.
Alla äro perversa, mest i hemlighet, men de röja
sig i sina författare, som skriva i kvinnans namn, från
kvinnans synpunkt emot mannen; ty genom
promiscuité hava de förblandat och utplånat all
könsskillnad, så att de upphört att känna och tänka som män.
Och de gå som hundarne med nosen i den vite
mannens spår för att bita honom i det hemliga, att han
må bli lik dem. De löpa alla årstider, och hålla
hundbröllop när som hälst, bjuda på sina hustrur,
och kalla den legitima svartsjukan för småaktighet.
Jag vet en, som utlämnade sin hustru i egen närvaro
åt en vän; efteråt blygdes han dock och sa att det
var lögn.
</chapter>

<chapter name="Vasspipan skrämmer">
<h3>VASSPIPAN SKRÄMMER.</h3>

Läraren fortfor: Det finnes vita män som blivit
förförda av äfflingars honor; barnen bli bländingar
och leva i disharmoni, kämpa mot det sataniska
mödernet de fått i sig: några kämpa förgäves, andra
finna hjälparen, och det givs blott en: Jesus Kristus
heter han, dämonbetvingaren. Du vet att jag var
en och gick igenom kampen, som dock icke är slut.
Äfflingarne predika tolerans, därmed menande att man
ska ha fördrag med dem i oändlighet, låta dem
ostört predika och göra propaganda, under det de
mer eller mindre hemligt förfölja de kristna. Så fort
de vädra kristet blod så rysa de, sedan börja de att
»utesluta» den »otrogne»; hans namn nämnes icke,
och förekommer det i tryck, så klipps det bort; har
han förr tillhört äfflingarnes församling, så kallas han
nu avfälling, och måste dö som en förrädare. När
en äffling dör, får han apoteosen, i brist på ett
pantheon; på begravningen räknas kransarna, och
granskas påskrifterna; de saknade bli sedan »uteslutna».
Alldeles som vid hex-sabbaten, där de trogna avgåvo
sin bekännelse genom att kyssa vedersakaren på
baksidan.
Emellertid händer, att när de anropa Pan, så
svarar denne med vasspipan, och visar han sig då, i
skogen, i sovrummet, på skåpdörren, då fattas de
av en panisk förskräckelse, låsa in sig, gråtande som
mörkrädda barn, eller fly till sanatorier för att bota
sin neurasteni, sin sömnlöshet och sina hjärtfel.
</chapter>

<chapter name="Deras evangelium">
<h3>DERAS EVANGELIUM.</h3>

Läraren fortfor: Men äfflingarne ha även gjort
sig en teologi med dogmer, vilka äro parodier eller
varieténummer av de kristnes trosläror. De ha således
en försoningslära som förkunnar försoningen, men
försoning med livet; och är en kompromiss med all livets
smuts, som man brukar lämna i hemlighet på ett
hemligt rum eller skrapa av sig på farstumattan. De
lära människorna att vara fördragsamma med
uselheten och ondskan, skildra människorna som snälla,
sorglösa varelser vilka i botten äro så goda; »det
finnes intet ont i dem». De goda människorna, som
icke kunna göra ont, förefalla äfflingarne så stränga,
Varför skall man plåga sig i sitt enda liv? fråga de,
fullt medvetna att de skola förintas i döden, såsom
larvstadier. Där vidtager deras evangelium, som
predikar frihet: frihet att göra ont, att vara djur, att
bedraga, förfalska, förtrycka. Enligt detta evangelium
-- baklänges är det omoraliskt att i ett diktverk visa
hur det går illa för den onda, lögnaren, bedragaren,
kopplaren; man skall förlåta den samvetslöse, den
förhärdade, under det kristendomen lärer förlåtelse
åt den ångerfulle som bättrar sig. I äfflingsevangeliet
har man förfalskat alla Kristi läror, och alla 
Magdalenor äro sympatiska, oskyldiga martyrer av de sociala
förhållandena, under det Kristus endast upptog den
Magdalena, som lämnat uselheten bakom sig.
</chapter>

<chapter name="Avsättningen av apan">
<h3>AVSÄTTNINGEN AV APAN.</h3>

Läraren fortfor: Detta är hela kärnan i
Darwinismen, denna galenskap som slank in i samtidens
medvetande, överansträngt av jakten efter makt och lyx.
Men denna Belsebub kunde endast utdrivas med en
annan; det var Nietzsche, en lössläppt dämon som
dödade apan, upprättande människan och omtaxerande
de gamla pöbelvärdena. Han blev förstådd, därför
att han talade äfflingsspråket, och det var det enda
sättet få dessa att lyssna; en kristen profet skulle aldrig
ha blivit hörd. Men sedan han talat ut, blev hans
tunga förnaglad, och hans saga var ute. Joséphin
Péladan var en kristen profet av terapeuternas och
Esséernas skola, och han förstods endast av den kristna
överklassen. Äfflingarne frukta honom och kunna icke
nämna hans namn, ty det fastnar i halsen. Hans
kristendom var ljus, esoterisk, kanske något för ljus;
men efter en vallfart till Kristi grav upptäckte han
sveket, vände ryggen åt »försoningen med livet» avsvor
skönhetsdyrkan som var äfflingarnes utklädsel i vita
lakan och murgrönslöv, upphörde intressera sig för
djuret och den nakna kvinnan, genomskådade
livsglädjen och Nora, avslöjade toleransens bedrägeri,
och tog an korset på fullt allvar eller sådant det är.

Péladan var dock alltid en levande protest mot
Simia och representerade den underström som aldrig
flöt ovanpå, där det lätta håller sig, men som ligger
färdig att stiga, göra översvämning och som flodvågen
feja stränderna, vilka i ebbtiden tjänat som
avstjälpningsplats.
</chapter>

<chapter name="Lanz-Liebenfelz: Theo-zoologie">
<h3>LANZ-LIEBENFELZ:   THEO-ZOOLOGIE.</h3>

Läraren talade: Jag skall sluta med några citater
ur Lanz-Liebenfelz' Theo-Zoologie: »Diejenigen die
nur der Liisternheit wegen die Begattung suchen, die
nimmersatten Pavianweibchen die sich vor den Wehen
fürchten, die werden sich selbst ausrotten und mit
dem Kautschuk erdrosseln.»

»Übrigens spielt beim rassenreinen germanischen
Mann das derberotische eine unterordnete Rolle; der
Beischlaf freut ihn nur dann, wenn das von ihm
gewählte Weib allen ästhetischen Anforderungen
entspricht...»

»Gar niemand anderer als das buhlaffenlüsterne
Weib hat die alten Kulturen umgebracht und es wird
auch unsere Kultur zertrümmern wenn wir Männer
uns nicht bald besinnen. Das ehebrecherische und
sinnliche Weib gehört ins Dirnenhaus, die Würde der
Mutter sei ihr entzogen: und ihr Name aus dem Buch
der Lebendigen getilgt.»

»Was das Weib heute ist, ist es durch das
Schwert und die Kraft des Mannes. Der Mann hat
das Weib den Sodomsaffen abgerungen, dafür ist es
sein Eigenthum!»

»Die Zeit ist da! Die Weiber wollen oder können
nicht mehr gesunde Kinder gebären... Diejenigen
Weiber, die zu Müttern bestimmt wären, die vertrauern
ihr Dasein als alte Jungfrauen, die Hure wird 
geheiratet, beherrscht unser häusliches und öffentliches
Leben. Die Hure im Hurenhaus ist keine Sünde, sie
erfüllt dort ihren Zweck. Aber die Hure im Ehebett
ist der Untergang der Völker und Staaten.»
</chapter>

<chapter name="Korsets hemlighet">
<h3>KORSETS  HEMLIGHET.</h3>

Läraren talade: Kampen mellan hedendom och
kristendom, det är striden som nu står i världen. Men
så visst som kristendomen ligger framför hedendomen
i tiden, så visst är framtiden kristendomens, om ock
för stunden äfflingarne ha övertaget. Deras
toleransedikt tillåter dem i frihetens namn förbjuda
kristendomens predikande; de stänga kyrkorna, de förklara
Judas oskyldig, ge rösträtt åt galna kvinnor, skriva
hedniska läroböcker åt skolungdomen, sätta
växelförfalskare och lagvrängare i regeringen, ty deras rike
är av denna världen. Men det är med kristendomen
som med valnötsträdet, vars frukt skall slås ner med
störar och själv misshandlas för att bli givande och
trivas. Ju mörkare det ser ut, ju närmare är dagen.
Man trampar ner spenatfröet för att det må växa
bättre; åkern skall sargas, bultas och vältas för att
kunna bära; guldet renas i eld och linet skall rötas i
vatten.

Korset visar uppåt, nedåt, utåt, de fyra
väderstrecken på en gång, en fullkomning av kompassen;
lidandet bränner själens sopor, och jag såg en
människa som led alla mänsklighetens kval, men ju mer
han led, dess skönare blev han. Det är korsets 
hemligheter, och lidandets!

»Emedan I icke ären av denna världen, därför
hatar världen eder. I denna världen haven I tvång,
men varer vid god tröst, jag har övervunnit världen!»
</chapter>

<chapter name="Examen och sommarlovet">
<h3>EXAMEN  OCH   SOMMARLOVET.</h3>

Läraren talade: Då man vid mannaålderns
inträde vaknar till nytt självmedvetande och upptäcker
sig vara ett plagiat, så börjar man skära ner sig för
att få skjuta ny stam som är ens egen. Vid
ålderdomens inträde fryser denna stam ner till roten
(ödeläggelsen) och stubben grönskar igen, skjuter nya löv
som icke likna de förra men ändock äro lika. Men
när nu gammalt och nytt frodas om vartannat, blir
det hela brokigt; rotenär dock densamma och genom
den röjes arten.

Livets dissonanser tilltaga med åren, och det
ökade livsmaterialet, som snart blir oöverskådligt.
Därigenom lever man, mera i minnet än i nuet, och
utefter hela linjen; ibland är jag i barndomen, ibland
i mannaåldern, men eget är att ålderdomen icke känns
som något börjande slut utan som början till ett nytt,
om man nämligen har återvunnit tron, det vill säga
vissheten om en efterlevnad på andra sidan. Då
känner man sig såsom läsande på examen med
förberedande övningar och man blir bokstavligen ung på
nytt; lite examensfeber följer med, men också stora
förhoppningar blandade med framtidsdrömmar, som
påminna om julstämningar, sommarlov, familjefester
med försoningar, uppfyllda önskningar; men det doftar
även som brutet björklöv och havsstrand, klingar av
söndagsklockor och orgel, lockar som nya kläder och
rent linne, ett bad i akvamarinfärgat havsvatten,
aftonbön och gott samvete, hustrun, hemmet och barnet
efter en resa, brasan i snöstorm, första balen och den
man hälst dansade med, sparbössans öppnande och
först och sista examen med sommarlovet!
</chapter>

<chapter name="Falla och lova">
<h3>FALLA   OCH   LOVA.</h3>

Läraren fortfor: Teosoferna tala om de sju planen
i Kama-Loka, tillståndet efter döden; jag vill erkänna
att jag under vissa förhållanden i livet har levat på
flera plan samtidigt, vilket jag haft svårt att fatta,
och mina ovänner ändå mer. Dessa motsägelser i
tillvaron har jag velat förklara genom personlighetens
klyvning eller en flerfald av jag; även har jag sökt
gåtans lösning i anpassningen varpå Paulus syftar i
1:a Korinterbrevet 9:20: För Judarne har jag blivit
som en jude... för dem som äro under lagen såsom
vore jag under lagen... för dem som äro utan lag
såsom vore jag utan lag... för de svaga har jag
blivit såsom svag... Kierkegaard talar om
Sympaskomenos, den som är glad med de glada, sorgsen
med bedrövade, rå med de råa, fin med de fina. Men
Swedenborg ger ett annat uppslag: »När människan
skall födas på nytt, kunna hennes begärelser och
falskheter icke straxt bortskaffas, ty det vore att
tillintetgöra hela människan, emedan hon ännu icke
förskaffat sig något annat liv; därför kvarlämnas länge
hos henne onda andar för att uppegga hennes
begärelser, på det att dessa på oräkneliga sätt må
upplösas.»

Förr trodde jag mig, när jag blev ung med de
unga, gammal och vis med de gamla, galen bland de
galna, göra dessa en tjänst; och som diktare levde
jag för ögonblicket mig in i deras liv och stämningar,
vilka jag sedan skildrade, därvid glömmande mig själv.
Ibland tyckte jag mig i dessa återfall i tillryggalagda
stadier ha kavat mig upp, liksom seglaren vilken faller
av för att ta fullt och sedan ligga upp i höjden.
</chapter>

<chapter name="Attraktion och repulsion">
<h3>ATTRAKTION OCH  REPULSION.</h3>

Läraren fortfor: Det finns både en attraktion och
repulsion mellan lika själar; kaka söker nog maka,
men icke alltid; olika söker ofta olika. En god
människa beklagade sig för mig att han alltid kom i dåligt
sällskap och aldrig fick råka gott folk som kunde höja
honom. Som han var stark, drogs han visserligen
icke ner, men han förmärkte sig icke heller utöva
något gott inflytande på sin rysliga omgivning. Han
hade däremot tillfälle att se och höra det onda, samt
reagera mot detsamma genom den avsky han
ingavs -- utan jämförelse för övrigt, men Kristus
utövade icke attraktion på högre stående individer, icke
på anständiga och goda, utan på stackare, svaga
karaktärer, sjuka, besatta, lastbara, tjuvaktiga
publikaner och skökor; hans lärjungar förstodo icke vad
han lärde, utan tolkade allt från materiella planet.
Han svarade själv på den anmärkningen, att endast
sjuke behöva läkare. Min äldre invändning vill jag
undertrycka, ty jag böjer mig på försök för
»korsets galenskap», då erfarenheten har lärt mig, att
visdomen endast kan absorberas av ett ödmjukt sinne
och att lydnad är mer än offer. Min stadiga bön
har på sistone varit att få komma i gott sällskap
som kunde lyfta mig, och slippa dåligt som
åtminstone underhåller en skadlig förbindelse med de lägre
planen. Det är väl mitt fel, så att de som söka mig,
leta mitt gamla jag, och när de icke finna detta, tro
de att jag icke finns.
</chapter>

<chapter name="Dubbelgångaren">
<h3>DUBBELGÅNGAREN.</h3>

Lärjungen talade: När en man börjar älska en
kvinna, så kastar han sig i en trance, blir diktare och
konstnär; ur hennes bildbara oindividualiserade
astralmateria arbetar han ut en tankeform, i vilken han
ingjuter allt det vackraste han äger inom sig, och
skapar så en homunkel, som hon adopterar till sin
<sp>double</sp>; och det är den hon låter mannen operera
med. Men denna astralbild är även mannekängen
som hon, jägarinnan, sätter ut för att locka med,
under det hon själv ligger bakom busken med laddad
bössa lurande på rovet.

Mannens kärlek till sin homunkel överlever ofta
alla illusioner, och han kan ha fattat dödligt hat
till hennes själv, under det hans kärlek till
dubbelgångarn fortlever. Men detta maskspel ger
anledning till de djupaste disharmonier och lidanden; han
blir skelögd genom att betrakta två bilder som icke
sammanfalla; han vill famna sitt moln, men får fatt
i en kropp; han vill höra sin dikt, men det är en
annans; han vill se sitt konstverk men det är bara
en modell. Han är lycklig i sin trance fastän
världen icke kan fatta hans lycka; vaknar han ur sitt
sömngångeri, då växer hans hat mot kvinnan, ju mindre
hon motsvarar hans urbild, och när hon har mördat
sin dubbelgångare, då är kärleken slut och det
gränslösa torra hatet står ensamt kvar.
</chapter>

<chapter name="Simia blir skönhetstyp">
<h3>SIMIA BLIR SKÖNHETSTYP.</h3>

Läraren fortfor: När darwinismen kom i världen
på 1850-talet, så störtade äfflingarne till, och deras
gyllne tid var inne; de dikterade nya lagar för
skönmåttet, och efter dessa skapades nya mod i
klädedräkt och skodon. Den helleniska världen, antikens
kanon avskaffades och proportionerna togos från
släktingen Simia. Apollo skulle nu ha hår på kroppen
för att vara man; diskuskastaren skulle ha långa smala
platta fötter; Skraparen fick icke ha vador, som är
arierns släkttecken, utan byxorna måste flagga på
stång; handen skulle sakna sin mänskliga bredd och
bli smal som en tass med långa fingrar(!); armarne
borde räcka till knäna så att man kunde »gå rak och
plocka blåbär»; kvinnorna anlade sittvalkar (tornyr),
fettsteiss, sirenens simgördel; hottentottskans
rasmärke blev skönhetstecknet. Med ett ord Simia Lar
och Pithecia Satanas blevo tongivande; mannen dolde
sin panna under King-Charleshundens lugg,
dekolleterade sig och blev lik en kvinna. Därmed följde
djurskydd, så att djuren började förtrycka mänskorna;
hästägaren kom i fängelse för att han icke ville låta
hundsvottera sig av en fyrfoting, och hundägaren
offrade vän, hustru och barn för sitt orena djur.

Det är den tiden, som inviges av den Simieska
Pindaros som sjöng nya sånger om Orfeus och
Helena, stulna och travesterade; västerlandets kultur var
hotad, förödelsens styggelse satt på Zions högaltare,
Den stora Babyloniskan kopplade med Vilddjuret.
Men så kom kriget 1870 och rensade luften.
</chapter>

<chapter name="Djurläten, föklarliga">
<h3>DJURLÄTEN,   FÖRKLARLIGA.</h3>

Lärjungen: Det finns i Hæckels Naturliga
Skapelsehistoria en strof om tillbakagående utveckling,
och där musslan uppgives vara en återgången snäcka.
Detta ger ju anledning undra om icke andra och
högre djur äro återgångna. Säl-djuren synas
repetera alla landdjur och kunna vara sådana som
anpassats för att leva i vattnet. Deras läten antyda
åtminstone något dylikt.

Sjöbjörnar böla som kor; i striden brumma de
som björnen; efter segern pipa de, men besegrade
jama de som katt eller utter.

Sjöhundar skälla som hundar; yngre jama.
Valrossen råmar som en oxe och snarkar under sömnen.
Glatta sjölejonet ryter som lejonet, råmar som oxen
och grymtar som ett svin. Unga böla som kalvar eller
bräka som lamm.

»Havsuttern bildar övergång till sälarne.
Bakfötterna äro räta som sälens och försedda med en
hud som infattar tårnas utsida liksom på gåsens fot.»

Fiskuttern visslar vid parningstiden som en
människa. Tapiren visslar också.

Björnen har ett kilformigt huvud och är allätare
som svinet, men kan även grymta.
</chapter>
<chapter name="Djurläten, oförklarliga">
<h3>DJURLÄTEN, OFÖRKLARLIGA.</h3>

Lärjungen: Hönorna skrika ibland som svin när
dessa slaktas. Höns låta stundom som gäss. Ejdrar
skrocka stundom som hönor: ko-ko-ko-ko-ko.
Havstruten låter stundom som höns : gack-gack-gack!
Kråkungar kväka som grodor.

Hundskall i fjärran ljuder ofta likt kråkans hurrah,
hurrah, hurrah!

När kattor slåss påminner skriket om vuxna
nötskrikors: Hä, hä, hä; kattornas locktoner likna små
barns jämmer, och deras sång kan påminna om
sopraners.

Skogsduvan låter som en döende eller en
barnsängskvinna.

En av de mindre måsarne hickar: hick! -- hick!
troligen emedan han ätit för mycket. Råttor pipa som
fågelungar.

Små   aparter  kvittra   som   fåglar.

Den kortörade ugglan bräker. Horsgöken
gnäggar icke utan bräker som en get.

Sothönan  skäller  ibland  som  en  hund.

Tornfalken säger klih, kli, kli, men kan också
vissla som tapiren och uttern.
</chapter>

<chapter name="Venus Milo contra Julia Pastrana">
<h3>VENUS MILO CONTRA JULIA PASTRANA.</h3>

Lärjungen tog ordet: Ja, jag minnes, då till min
skam, nu till min ära, hur en äfflingsartist, som skulle
göra min byst, förvånades att jag icke hade hår på
kroppen, och trodde jag icke var man därför att jag
hade relativt små händer och fötter, samt ägde vador.
Min mor på sin tid hade annonserat mig som ett
valskapat barn i tidningen och var särskilt stolt att jag
icke var luden som Esau. Tiden hade gått oss förbi,
nya ideal voro funna, och jag sörjde över min släta
hud, önskade mig svans och avundades min svåger
som hade kindpåsar med tagel som gick upp till
ögonen, saknade vador och undvek långa manchetter
för att visa fällen. Jag minns en kvinna med ragg på
bröstet vilken ansåg sig vara übermensch ända till
1890, då hon började raka sig på benen. Vi som sett
Julia Pastrana visas för pängar, kunde icke växa i
dessa nya ideal, och kallades därför konservativa och
servila lymlar. Men vid det nya könsvalet visade sig
även vilket ideal kvinnan bar på: Det var numera
icke löjtnanten, artisten, skalden, läkaren, med
framtid och hem att bjuda på, utan det var slaktardrängen
(toreadoren), gardisten, spårvagnskusken,
poliskonstapeln, till och med slutligen brevbäraren. Med ett ord:
herrarnes och intelligensens tid var ute; drängens var
inne. Då kom Nietzsche! Och därmed var äfflingarnes
Nora avdankad. Venus Milo vann på Julia Pastrana.
</chapter>

<chapter name="Äfflingarnes Nora">
<h3>ÄFFLINGARNES   NORA.</h3>

Lärjungen fortfor: Nora blev paviankvinnans
prototyp. Hon stjäl som en babian, smygäter snask som
en apinja; ljuger ifrån sig, viggar, med strumporna
som lock; dansar cancan med kvävda tårar (l'art
d'être martyre). Dessa hastiga övergångar, dessa
krumsprång i känslorna, dessa manövrer med ögonen
medan handen arbetar i den syfilitiske doktorns ficka;
trolösheten, hyckleriet, falska växeln; denna röra av
fräckt bedrägeri, lismande njutningslystnad kacherad
under medlidandet som saknas; konsten att förnedra
en man för att få förakta honom; dra ner, sudla, få
skuld på; härska utan att vara född härskare; fram
och tillbaka utan håll och återhälle, dumheter
serverade som genialiteter; utan sinne för hem, bara ett
tillfälligt nattläger, utan känsla för barn bara för
kopulationer -- det är aphonan. Därför blev Nora
äfflingarnes ideal, och de kände på sig att hon var av
deras ras, därför njöto de att se henne förnedra »den
gode blonde mannen», vars godhet de ansågo som
dumhet; och när Nora går ifrån alltsammans som hon
rört ihop likt en apa som städar i en sykorg, då
jublade de och gräto, av sympati för den uronda. Vart
går Nora? På gatan, naturligtvis. Från hemmet till
gatan går vägen! Vad skall Nora göra ? Para sig
förstås; fritt, otvunget, fördomsfritt som i menageriet.
</chapter>

<chapter name="Fågelns flykt">
<h3>FÅGELNS  FLYKT.</h3>

Lärjungen: En lärd skrev för tio år sen en tjock
bok om fågelns flykt och stannade vid att den var
oförklarlig enligt fysikens kända lagar, alltså ett
underverk eller mysterium. Jag såg en fiskljuse förföljas av
en kråka; ljusen högt uppe i luften vände sig på rygg,
»sam på rygg», och högg med klorna uppåt kråkan.
Det var oförklarligt. En duvhök har rovet i ena klon,
kastar sig på rygg och hugger med den lediga klon
uppåt kråkan, detta utan att sjunka från höjden.

Även om fågeln är en aerostat som förer varm
luft i sina säckar och driver ut förtunnad luft i
varenda fjäder, så är icke detta fullgod förklaring.

Se en fet and lyfta från vattnet och med sina
alldeles för små vinglappar skjuta fram som en pil,
och tänk på en flygmaskin av så stor och tung kropp
med så små vingar, så synes problemets orimlighet för
ögat.

En död fågel känns alltid så <sp>oväntat</sp> tung i
handen. Tanken fordrar den levande fågeln lättare
och därför förvånas man över tyngden som med döden
infunnit sig. Om man gjorde sig besvär att väga en
levande fågel och jämförde sedan med den döda
vikten, kanske man fann en differens.

Teosoferna kalla det <sp>levitation</sp>, då viljan
under vissa förhållanden motverkar tyngdlagen.

Kanske det är det!
</chapter>

<chapter name="Vetenskapsbrackor">
<h3>VETENSKAPSBRACKOR.</h3>

Lärjungen: Hela den berömda utvecklingsläran
gick i hemlighet ut på att skapelsen gjort sig själv
och icke var skapad av någon Gud. Nu var det icke
nytt att skapelseverket gått successivt, ty det står
redan i Genesis' l:a kapitel att det skedde efter vart
annat; och att Rom icke byggdes på en dag, har Kreti
och Pleti alltid vetat. Jag läste häromdagen i en
ägglära (oologi), att alla fåglars ägg varit vita från
början (hur vet han det?) då de lades i dynghögar som
ormarnes. Sedan fåglarne började bygga i det fria, så
uppfunno de att måla sina ägg brokiga, så att de icke
måtte synas bland löv och rask. Antaget (vilket är
orimligt!) att fåglarne kunna kolorera, så frågas: när
började de fixera mätningarne, som äro konstanta?
Och hur bära de sig åt att med blodpigmentet färga
äggen i uterus. Det vet man inte, men man påstår det!

Nu går det lika bra att bevisa, att en medveten
skapare låtit skapa arterna, och därvid liksom
bildhuggaren börjat med skisserna. Men Skaparen sökte
icke blott nytta utan även skönhet, ty han var även
konstnär. Blommornas skönhet är icke någon
flugfälla, fjärilns vingar icke en lockfågels, snäckans
vindlingar och färger intet afrodisiacum, utan det sköna
är för sin egen skull. Detta är ett obegripligt tal för
vetenskapen, som aldrig ser det sköna, utan bara
nyttan; med ett ord: det är vetenskapens brackor som
förnedrat vetenskapen.
</chapter>

<chapter name="Kvävets konstitutionsformel">
<h3>KVÄVETS KONSTITUTIONSFORMEL.</h3>

Läraren fortfor: Hela den rådande kemien är en
exoterisk, vulgär kompromiss. Då den högre
utvecklade organiska kemien rör sig så enkelt med fyra
ämnen kol, väte, syre och kväve borde ju den
oorganiska röra sig med ändå enklare medel. Och när den
organiska kemien utvecklat sig så att den upplöst de
gamla empiriska formlerna i konstitutionsformler,
borde väl den oorganiska göra detsamma. Må väte
vara väte eller l och kol vara 12, eller 12 väte; må
syre vara 8 eller 16 men med två polariteter, då
syret icke är surt och icke alkaliskt men kan bilda
både syror och alkalier. (Ritter menade (1801) att
syre var vatten med negativ elektricitet, väte var vatten
med positiv elektricitet.) Men kvävet måste upplösas
i sin konstitutionsformel, vilken dock kan växla från
CH<sub>2</sub> (CH<sub>3</sub>) till OC. Man skiljer numera i 
organiska kemien på CO koloxiden och CO karbonylen,
som är en radikal. Denna CO = 28 kan vara kvävet
N<sub>2</sub> = 28 då båda äga precis samma egentliga vikt

= CO = 0,96978 = 28

N<sub>2</sub> = 0,96978 = 28,

men den behöver icke vara identisk utan kunde
tecknas OC för att antyda en molekulär omlagring.
Berzelius uppgav kvävet hålla 55,68 % syre och 44,32 %
nitricum, vilket stämmer ungefär om nitricum som
ej kan isoleras är ett kol; och han tog aldrig tillbaka,
ehuru han gick med på kompromissen att betrakta
kvävet som en odekomponerad radikal.
</chapter>

<chapter name="Kvävets härkomster">
<h3>KVÄVETS HÄRKOMSTER.</h3>

Läraren fortfor: Det finnes många
omständigheter som tala för kvävets formel OC. CO
uppträder nämligen i organiska kemien som radikal i
ketongruppen, vilken jämte karboxylgruppen CO.OH
bildar övergången till cyanföreningarna, där kvävet
framträder. Att kvävet även under andra förhållanden
kan konstituera sig ur ett kol och ett väte såsom CH<sub>2</sub>
(CH<sub>3</sub>), framgår ur organiska kemin, där man träffar
pyridin och kinolin sammansatta i analogi med benzol,
naftalin och flera, men med kväve i stället för en eller
flera CH. Denna CH<sub>2</sub> som icke är känd i fritt
tillstånd spelar en stor roll i de homologa serier av
methan och ethylen där stigningen sker med detta
CH<sub>2</sub>, vilken vid varje frigörelseförsök polymeriserar
sig. Tydligast visar sig detta kolvätets övergång till
kväve vid torrdestillation av stenkolstjära. Mellan 80°
- 115° avgår först benzol C<sub>6</sub>H<sub>6</sub>, sedan toluol C<sub>7</sub>H<sub>8</sub>.

Mellan 115° och 200° avdestillera kolväten som med
stigande temperatur öka sina molekularvikter ända till
och med naftalinet C<sub>10</sub>H<sub>8</sub> (vid 215°-230°) och
antracenen C<sub>14</sub>H<sub>10</sub> (vid 290°-320°). Men dessförinnan har
den syrehaltiga fenolen visat sig, och efter den komma
de kvävehaltiga med anilin i spetsen. Denna anilin
C<sub>6</sub>H<sub>5</sub>NH<sub>2</sub> är toluolens amid, och i toluolens 
C<sub>6</sub>H<sub>5</sub>.CH<sub>3</sub> synes redan kvävet såsom CH<sub>3</sub> in nuce.
Anilinen har samma molekularvikt som toluolen, men
CH<sub>3</sub> är utbrutet och transmuterat till N, som med
ett utbrutet H<sub>2</sub> bildar NH<sub>2</sub>, enligt:

Toluol = C<sub>6</sub>H<sub>5</sub>.CH<sub>3</sub> = 92.

Anilin = C<sub>6</sub>H<sub>6</sub>.NH<sub>2</sub> = 93.
</chapter>

<chapter name="Kolets anor">
<h3>KOLETS ANOR.                           </h3> 

Läraren fortfor: Om stenkolen voro av uteslutande
växtlämningar uppkomna, skulle de ju icke vara
kvävehaltiga, ty trä ger icke kväve vid torrdestillation.
Kvävet i stenkolen bör därför bildas vid destillationen
antingen ur OC eller CH<sub>3</sub>. För övrigt anses stenkolen
vara  eruptiv asfalt, i vilka växtlämningar blivit
nerslammade under omständigheter vi icke känna. Denna
asfalt synes vara ett slags urämne, ty den innehåller
hela skapelsen C, H, O, N, S, Ph, och alla metallerna
ända till och med guldet. Stenkolen äro lika litet av
organiskt ursprung som petroleum, och kolet i dem
behöver icke härledas ur organiskt. Kolets första
uppträdande i urberget är grafitgneissens kol; denna grafit
transformeras på nästa stadium till järn i gneissen,
och båda synas ha uppstått ur silicium vars atomvikt
av Berzelius tecknades 22,22 som är två gånger kolets
11,.. vilken är borens 11. Kol, silicium och bor äro
allotropiska modifikationer av samma ämne, och
borsyra, kiselsyra och kolsyra är <sp>nästan</sp> samma sak.
Växterna synas äga förmågan transmutera silicium
till kolet, varav de leva, liksom de också, vid
vattenkultur, tyckas omvandla vätet till kol. De som
fordom kallat bergkristallen förstenat vatten, ha kanske
rätt, då vattnets väte först blev kol och sedan silicium.
Borsyrans uppträdande är ännu hemlighetsfull, ty den
finnes icke i urberget, men kan vid vulkaner och
fumaroler förklaras såsom transmuterad kolsyra eller
kiselsyra.
</chapter>

<chapter name="Tautomerier eller lika men olika">
<h3>TAUTOMERIER   ELLER  LIKA  MEN  OLIKA.</h3>

Läraren fortfor: Dessa kolets förvandlingar äro
ju icke mera märkvärdiga än de kända och erkända
i träkol, grafit och diamant. Och uppgiften att kol
icke kan bli gasformigt eller flytande är ju oriktig,
då kolet i kolsyran är gasformigt, och kolet i
petroleum är flytande. Sannolikt är att kolet i hetta
dissocierar sig till väte, och att kolet i kolsyran är i
väteform för att sedan åter förtätas till kol. Och i
petroleum eller andra flytande kolväten befinner sig väl
kolet såsom väte förenat med syre till ett slags vatten.
Alkohol är ju ett eldvatten som tecknas med C<sub>2</sub>H<sub>5</sub>
(OH) eller C<sub>2</sub>H<sub>6</sub>O som kunde tecknas H<sub>24</sub>H<sub>6</sub>O =
-- -- H<sub>28</sub> (H<sub>2</sub>O). Eller om ett H<sub>16</sub> är O, kan
ekvationen hyfsas till: alkohol = H<sub>5</sub> (H<sub>2</sub>O)<sub>2</sub>H<sub>5</sub>. Det är
ett vatten överlastat med väte och därför brinnande;
och när alkohollågan sotar en kall kropp, kondenseras
en del av överskjutande väte till kol. -- När jag nyss
uppgav kvävet vara en OC till skillnad från CO, 
koloxiden eller karbonylen, borde jag ha motiverat denna
hypotes med en analogi. Det finns något som kallas
tautomera föreningar med en egendomlig inre
rörlighet mellan vissa atomer i molekylen och som därför
kunna reagera på andra, än med en
konstitutionsformel än med en annan. »Så är fallet med cyanvätet,
som stundom agerar i form av HCN och stundom
som HNC, i senare fallet med kväveatomen bunden
vid vätet.» OC och CO äro väl tautomera, och OC
kan agera kväve, där C har en annan natur än i CO.
Alltså lika men olika!
</chapter>

<chapter name="Kloren en omättad väteoxid">
<h3>KLOREN EN OMÄTTAD VÄTEOXID.</h3>

Läraren fortfor: Lavoisier, syrets påfinnare,
vidhöll till sin död att saltsyran bestod även av syre,
och Berzelius visade att kloren höll syre; men
slutligen och för bekvämlighetens skull tecknade man
kloren som radikal eller element, liksom cyan förblev
Cy ehuru man visste den vara CN. Om man nu ser
till hur kloren framställes, så säger nyaste läroboken,
att klor frigöres i allmänhet genom oxidation av
klorvätets väte, varvid bildas vatten och fri klor. Här
står ju tydligen hur kloren <sp>bildas</sp>, fastän man
skriver <sp>frigöres: vätet oxideras</sp>. Och då skulle
klorens konstitutionsformel kunna vara: OH.OH<sub>2</sub> =
O<sub>2</sub>H<sub>3</sub> = 35. Och saltsyran OH<sub>2</sub>.OH<sub>2</sub> = 2 H<sub>2</sub>O eller
ett dubbelt vatten, (vilket förklarar havsvattnets
klorhalt, i parentes.)

Alla klorurer eller klorider äro då ett slags
oxidhydrater, vilket röjes av deras delikvescens;
hydroxylerna synas vara utbrutna klorekvivalenter, och
konstitutionsvattnet i salterna likaledes utbrutna HO.
Men allt fruset vatten är amoniakhaltigt och synes vara
ett tautomeriskt OH = 17 = NH<sub>3</sub> = så att kloren kan
betraktas som en dubbel amoniakradikal, vars
egenskaper den besitter. Dessa framträda i azo-imiden
N<sub>2</sub>NH eller reducerad OC.NC.OH, vilken
motsvarar en haloidsyra, alltså t. ex. saltsyran.

Kloren tecknad OH.OH<sub>2</sub> visar sig som en
omättad väteförening och därav kunde dess begär till väte
förklaras. Kaustik amoniak dissocieras i NH<sub>4</sub> och
OH varvid OH uppenbarar sig.
</chapter>

<chapter name="Jod ett 7-kondenserat H2O">
<h3>JOD ETT 7-KONDENSERAT H<sub>2</sub>O.</h3>

Läraren fortfor : Då nu kloren är sådan, huru skall
då joden se ut inuti? Joden finns icke i havsvattnet
lika litet som kloren, utan uppstår eller bildas vid
extraktionen eller destillationen. Om kloren består av
OH.OH<sub>2</sub>, så är den en hydroxyl och ett vatten;
uppkommen genom klyvning och kondensering, men
havsvatten luktar icke klor utan klorväte som är 2 vatten
eller OH<sub>2</sub>.OH<sub>2</sub>. Vi skola nu se till om joden är
en högre koncentrationsgrad av vattnet, jag ponerar
7-kondenserat och vill göra det sannolikt genom
följande deduktion. Tångaska innehåller ännu icke jod,
sedan sodan är extraherad, men moderluten håller
svavelsyrligt natron och undersvavelsyrligt natron,
svavelsyrad magnesia och fosforsyrad magnesia. Nu
tillsättes järnvitriol (och kopparvitriol). Moderluten
skall nu först beaktas:

Na<sub>2</sub>SO<sub>3</sub> + 7 H<sub>2</sub>O =

MgSO<sub>4</sub> + 7 H<sub>2</sub>O =

MgKPO<sub>4</sub> + 7 H<sub>2</sub>O;
och  sedan  järnvitriolen  och  kopparvitriolen när den
bildar dubbelsalt med magnesiums salter:

FeSO<sub>4</sub> + 7 H<sub>2</sub>O =

CuSO<sub>4</sub> + 7 H<sub>2</sub>O...MgX.

Detta fem gånger återkommande 7 H<sub>2</sub>O har
molekylarvikten 126 som är jodens atomvikt. Pekar icke
detta åt min nyss framkastade supposition? Men det
finns ett par andra siffror också som peka längre
bort, eller antyda att hela materien är ett och samma,
endast rörande sig med tal, vilka uttrycka
kondensationsstadier. Undersvavelsyrligt natron har
molekylarvikt 252 och svavelsyrad magnesia 252, men 252 är
jodens molekyl (126 x 2 = 252).
</chapter>

<chapter name="Jod och mangan">
<h3>JOD OCH MANGAN.</h3>

Läraren fortfor: Men jodsyntesen var icke färdig
ännu; till fällningen som kallas kopparjodur och
tecknas Cu<sub>2</sub>I<sub>2</sub> = 379 skall sättas brunsten och svavelsyra.
Nu bemärka vi först Cu<sub>2</sub> som är 126 eller jodens
ekvivalent; därpå bemärka vi Cu<sub>2</sub>I<sub>2</sub> med 379 som är
3 jod, och joden är l, 3, 5 eller 7-värdig, alltså ha
vi här i fällningen en 3-värdig jod. Nu tillsättes
mangansuperoxid och svavelsyra, varvid först och
främst manganoxidulsulfat bör bildas = MnSo<sub>4</sub>, 7 H<sub>2</sub>O.
Där synes nu 7 H<sub>2</sub>O igen med 126 som är jodens tal,
Men om vi antaga den så kallade kopparjoduren hålla
klor, så kan MnCl<sub>2</sub> uppstå, och den har såsom
vattenfri jodens tal 126. Procedyren är icke så enkel som
man trott, och extraktionen synes vara en mycket
komplicerad syntes. Vad mangansuperoxiden skall
ha där att göra vet ingen människa, men den brukar
oxidera, och Berzelius ansåg också joden vara en
superoxid. Manganens inre sammanhang med kloren
är observerad för länge sen i överklorsyrans analogi
med övermangansyran. Och jodens färger (violett) äro
manganens. Hettar man jod, fås samma violetta rök
som när övermangansyrat kali och svavelsyra hettas
(och indigo har samma egenhet ge purpurrök).
Beredes klor, skall man även begagna mangansuperoxid
(och saltsyra) och Berzelius ansåg kloren vara en
superoxid. Bromen är bara aritmetiska mediet mellan
klor och jod.
</chapter>

<chapter name="Jodstärkelse-Indigo-Berlinerblått">
<h3>JODSTÄRKELSE--INDIGO--BERLINERBLÅTT.</h3>

Läraren fortfor: Men ett ämne kan bildas på flera
sätt, och joden framställes ju även ur natronsalpeter.
I moderluten inledes ångor av salpetersyrlighet som väl
blir undersalpetersyra = NO<sub>2</sub> = 46. Med detta 46
stiger den homologa serien klor, brom och jod, som då
kan tecknas:

klor = O<sub>2</sub>H<sub>3</sub> = 35

brom = O<sub>2</sub>H<sub>3</sub> + NO<sub>2</sub> = 80

jod = O<sub>2</sub>H<sub>3</sub> + 2 NO<sub>2</sub> = 126.

Jodens framställning är således en synthes, och
den uppstår genom fraktionering, så att först klor
avgår, sedan klorbrom, därpå brom-jod och sist jod,
men endast vid 100°, ty över den temperaturen bildas
ingen jod utan klorjod. Joden synes även kunna uppstå
ur samma faktorer som fosfor, och 4-värdig fosfor är
126 som var jodens tal. När man bereder jodväte,
tager man jodfosfor och vatten. Att fosforn därvidlag
avger något är klart; invid proppen på jodväteflaskan
avsätter sig också fosfor, som man icke beaktar, utan
räknar till föroreningar.

Slutligen vill jag bara nämna följande
observationer under mina egna experimenteringar. Grått svavel
och jod ge fosfor.

Jodstärkelse, berlinerblått och indigo synas vara
tautomerier.
</chapter>

<chapter name="Guldets tal">
<h3>                         GULDETS  TAL.</h3>

Läraren fortfor: Som vi nu sett av jodsyntesen
rörer sig det hela hemlighetsfulla förloppet med tal,
så att det synes likgiltigt vilket ämne är i fråga. Det
är detta Kant kallade dynamider, vilka i våra dagar
dykt upp under namnet elektroner. Ett vackert
exempel på dessa talens rörelser erbjuder guldets extraktion
ur svavelkis FeS<sub>2</sub>. Vid första rostningen bildas Fe<sub>7</sub>S<sub>8</sub>,
och i Fe<sub>7</sub> = 392 synes guldets molekyl som är 392 =
196 x 2. Därpå tillsättes brunsten och saltsyra som
ger MnCl<sub>2</sub> + 3 H<sub>2</sub>O = 196 som är guldets atom; men
där bildas ju även FeCl<sub>2</sub> + 4 H<sub>2</sub>O, som också är
196. Sedan precipiteras guldet av järnvitriol som synes
bliva »sulfate ferrique» Fe<sub>2</sub>O<sub>3</sub>.S<sub>3</sub>O<sub>3</sub> med vikten 196.
Men rostas svavelkisen ut, så uppstår Fe<sub>3</sub>O<sub>4</sub> = 232
som är klorguldets tal, AuCl = 232. I Faluprocessen
där kisen både håller koppar och järn, kloreras den
först, då kopparklorur bildas, Cu<sub>2</sub>Cl<sub>2</sub>=196, som ju
är guldets atom, och även järnklorur med 196.
Betraktar man guldets lösningsmedel eller kungsvattnet, så
ser man saltsyran med 36 och salpetersyran med 63
giva talet 99 som är guldets gamla ekvivalent
(Berzelius). Guldets bästa fällningsmedel ur
klorföreningarna är oxalsyran med talet 126, vilken med en
klormolekyl 70 ger 196 eller guldets tal. Allt som ger
talet 196 (392) synes bilda guld. 14 kisel är 196,
7 järn är 196; kvadraten på kväven 14 x 14 är 196.
Tal och egenskaper! Nya tal, nya egenskaper!
</chapter>

<chapter name="Det kan man också göra">
<h3>DET KAN MAN OCKSÅ GÖRA.</h3> 

Lärjungen: Novalis, skalden, som var matematiker
skrev så här en gång: »Det högsta och renaste är det
vanligaste och mest lättfattliga: därför är
elementargeometrin högre än den högre geometrin. Ju svårare
och mera invecklad en vetenskap är desto mera oren...
är hon.»

Jag har alltid undrat varför qvadratura circuli var
olösligt, då Handbok för ingenjörer angiver formeln
för att kvadrera ett cirkelplan (närmevärde).

Även har jag tänkt mig samma problem kunna
lösas med Euclides' XII bok om cylindern. Dennas
mantel är nämligen en rätvinklig parallelogram, vars
bas är = cylinderbasens omkrets vilken är en
cirkelyta. Då nu ett visst förhållande äger rum mellan
manteln (rektangeln) och cirkeln, kan jag väl reducera
rektangeln till kvadrat och beräkna cirkelytans
förhållande till denna kvadrat. Skolgossar bruka
föreslå, att man rullar upp cylinderns mantel, delar denna
i fyra lika delar och bildar därav en kvadrat. Det
är både praktiskt och ofelbart, men icke ansett vara
vetenskapligt. Vinkelns tredelning har jag sett lösas
av en underordnad tjänsteman i tullverket medelst
gradskiva. Och problemet är löst i varje reguljär
femhörning, där diagonalerna dela vinklarna i tre lika
stora delar. Annars har jag tänkt mig att då sinus
för en vinkel står i bestämt förhållande till vinkeln,
man genom att tredela sinus, även kunde tredela
vinkeln.

Jag  tycker  gradskivan   är  säkrast,  men   den  är
visst för enkel!
</chapter>

<chapter name="Katalys och reversibel reaktion">
<h3>KATALYS OCH  REVERSIBEL REAKTION.</h3>

Läraren fortfor: Men det finnes en annan kraft
än den kemiska affiniteten, vilken är litet utforskad,
den katalytiska eller kontaktverkan, vilken dock sker
efter bestämda talförhållanden.

Kolet »absorberar» nämligen 64 volymer
svavelsyrlighet, och SO<sub>2</sub> är 64. Av kvävemonoxid 45
volymer och N<sub>2</sub>OH är 45; av kväve 7 volymer, och
kväves gamla ekvivalent är 7; av ethylen CH<sub>2</sub> (C<sub>2</sub>H<sub>4</sub>)
även 7 volymer CH<sub>2</sub> är 14 som kvävets atom. Men vid
andra absorptioner synes kemiska transmutationer äga
rum efter ännu okända lagar. Av svavelväte upptager
kolet 55, vilket <sp>kan</sp> vara cyanethyl, och av kolsyra
35, som <sp>kan</sp> vara klor. Reaktionen kan här vara
reversibel, så att svavelvätet först i kolet blir
cyanethyl, vilken vid analysen återigen blir svavelväte.

Vid framställning av syrgas med klorsyrat kali
brukar man tillsätta kopparoxid, som visade sig hava
en katalytisk verkan, ity den icke ändrade sin
konstitution under procedyren. Men efter upptäckten av
dissociationen och reversibla reaktioner, skulle man
kunna tänka sig att kopparoxiden avgav syre i första
instansen och sedan återtog syre för att rekonstrueras
ur det klorsyrade kalit.

Annat blir förhållandet då syre framställes ur
klorkalk. Kalk har ju så liten mängd syre att man
nödgas tänka på kloren som syrekälla. Klor = O<sub>2</sub>H<sub>3</sub>,
en superoxid som kan avstå syre i nämnvärd mängd.
Verkställde man mätning och vägning riktigt, så kunde
klorens konstitution kanske bevisas vara O<sub>2</sub>H<sub>3</sub>.
</chapter>

<chapter name="Värme och affinitet">
<h3>VÄRME OCH AFFINITET.</h3>

Läraren fortfor: Nyare kemister som spekulerat
över kemiska kraften ha funnit den likna värmet.
Liknar gör den väl icke, men den står i det intimaste
sammanhang. Kvicksilvertermometerns 100° äro nog
tagna på intuitionens väg; ty kvicksilvrets ekvivalent
är 100 (atom 200); vid 100° kokar vattnet, kanske
dissocieras. Många kemiska reaktioner ske vid 100°
eller i solljus, såsom då klor och väte förenas eller
vissa salter dekomponeras. (Solljuset och 100° bör
noteras för framtida behov, då därmed möjligen solens
temperatur kan beräknas.) Då emellertid kvicksilvret
utvidgas vid 1° med <sup>1</sup>/<sub>100</sub>, så sjunker ju dess egentliga
vikt med <sup>1</sup>/<sub>100</sub> och följaktligen dess föreningsvikt eller
affinitet, vilket faktum är obeaktat. Att man kan läsa
atomvikter (molekular-) på termometern ådagalägges
av följande försök som jag själv anställt. Järn angreps
ej av kall saltpetersyra, men när båda uppvärmdes,
inträdde reaktion vid 56°; och Fe = 56. Silver angreps
av svavelsyra först vid 106° och Ag =106. Koppar
angreps ej av svavelsyra förrän vid 128° och Cu<sub>2</sub> = 128
(Cu = 64). Tenn upplöstes i svavelsyra vid 118° och
Sn = 118. Guld löstes i svavelsyra med något
saltpetersyra vid 197° och Au = 197 (196). Nu lärer
kemin, att föreningarnas beständighet minskas med
stigande temperatur, följaktligen ha vi rätt att tro, det
järnet dissocierar sig vid 56° i saltpetersyran, eller
rent av dekomponeras i sina beståndsdelar (C<sub>2</sub>H<sub>4</sub>)<sub>2</sub>
och bildar en tautomer ethylnitrat eller butylnitrat =
C<sub>4</sub>H<sub>8</sub>NO<sub>3</sub> = tecknad H<sub>8</sub>C<sub>4</sub>NO<sub>3</sub> för att undvika
förväxling.
</chapter>

<chapter name="Värmedynamider">
<h3>VÄRMEDYNAMIDER.</h3>

Läraren fortfor: Många ämnens kokpunkter eller
smältpunkter sammanfalla med atomvikten, men icke
allas, och i senare fallet synes ämnet vid smältningens
eller kokningens temperatur vara ett annat ämne,
vilket borde utrönas. Några exempel ur högen:
Benzoesyrans smältpunkt 122° och molekul = 122.
Acetylacetats kokpunkt 100° och molekul 100. Citronsyran
210 blir vid 174° akonitsyra som är 174.
Antimoncinober bildas vid 60° och antimon är 60 x 2 = 120.
Men hos en del andra utfinner man kokpunkten genom
egentliga vikten. Ethylendiklorids kokpunkt är 59°;
dess egentliga vikt 1,18. Multipliceras den med 100
fås 118 som dividerat med 2 ger 59. Men
ethylendikloriden är 97. Vinulisopropyls kokpunkt är 33°,
egentliga vikt 0,66 som ger <sup>66</sup>/<sub>2</sub> = 33. Stundom varierar
funktionen så att hexylacetat med kokpunkt 178° är
100 x 0,88 (eg. vikt) x 2. Hos zinkethyl med kokpunkt
118° utfås talet ur egentliga vikten 1,18 endast genom
multiplicering med 100. Cyanväte 27 kokar vid +26°.
Jodväte 127 kokar vid 127°. Kvicksilverklorid 265
smälter vid 265°. Silverperoxid exploderar vid 108°
och Ag är 108. Tenn 118 (mol. 236) smälter vid
236°. Manganoxidulsulfat 280 förlorar sina 7 H<sub>2</sub>O
vid 280°. Palladiumjodur 360 förlorar sin jod vid
360°. Om ett mangansyrligt salt skall framställas av
manganoklorid MuCl<sub>2</sub> med kalkmjölk, så inblåses luft
hettad till 55°. Den kemist som på intuitionens väg
påfunnit dessa 55° som är manganens atomvikt, han har
anat sammanhanget mellan värmedynamid och kemisk
dynamid; och bildningsvärmets teori har sträckt ut
sina gränser. Luft vid 55° bildar mangan 55. Är det
bara tal, alltihop?
</chapter>

<chapter name="Atomformerna i kristallerna">
<h3>ATOMFORMERNA I KRISTALLERNA.</h3>

Läraren fortfor: Men jämte talförhållanden
existera ju rumsförhållanden som uttrycka sig i
kristallformerna och deras tal. Koksalt kristalliserar i kuber,
men varje kristall består av kuber som kan ses så långt
mikroskopet räcker, vilket gav uppslaget till Hauy's
murtegelsteori, enligt vilken koksaltet vore uppbyggt
av kuber ini oändligheten, så att slutligen molekulen
eller atomen skulle ha samma form. Häremot
gjordes flera invändningar, såsom att atomerna, vilka sväva
fritt, således måste vara omgivna av tomrum, men
som detta icke kan bevisas, lämna vi den
invändningen i egenskap av tom spekulation. Att ämnena kunna
genomtränga varandra, se vi genom aktgivande på
naturens tillvägagående. Mineralet blyglans som
består av svavel och bly har kroaserat båda
komposanternas kristallformer, så att blyglansen visar en
korsning av svavlets oktader och blyets kub. Ha vi då
rättighet antaga att molekulerna eller atomerna kunna
genomtränga och korsa varandra? Svaret därpå
ligger kanske dolt i slagfigurernas hemlighetsfulla språk.
Slår jag med en mejsel på det kubiska koksaltets sida,
så får jag en fyrstrålig stjärna, och gör jag samma
försök med den hexagonala kvartsen får jag en
sexstrålig stjärna. Dessa figurer angiva ju utåt
urformen, på vilket ämnet var byggt, och mikroskopet
bekräftar samma faktum inåt så långt förstoringen
räcker.

Kanske det är atomens form vi se uti kristallen?
Naturen arbetar ju så enkelt och följdriktigt på alla
håll och kanter.
</chapter>

<chapter name="Atomernas genomtränglighet">
<h3>ATOMERNAS  GENOMTRÄNGLIGHET.</h3>

Läraren fortfor: Att atomerna kunna genomtränga
varandra blir endast fattligt, om vi tänka oss dem
såsom smådelar, men det existerar ju saker som vi icke
kunna fatta. Således förstå vi ej hur blyglansen blivit
en ny kropp, s;om varken har svavlets eller blyets
egenskaper. Tydligare visar sig detta i cinnobern, ett
vax- eller harzliknande rött färgämne, uppkommet
ur det gula svavlet och den flytande blåvita metallen
kvicksilver. Antaga vi åter att svavlet är en
superoxid av ett kolväte (C<sub>3</sub>H<sub>4</sub>)<sub>2</sub> = C<sub>6</sub>H<sub>8</sub>O<sub>3</sub>,<footnote>Denna 3-värdigt svavels formel är given av professor
Fittica i Marburg.</footnote> och
kvicksilvret ett kolväte C<sub>16</sub>H<sub>8</sub> ur serien naftalin, antracen,
krysen, idrialen, så skulle cinnobern vara en analog
med krysokinon C<sub>18</sub>H<sub>10</sub>O<sub>2</sub>, som är också ett rött
färgämne. Då bleve processen mera invecklad och mera
förklarlig på samma gång. Men då skulle man också

ur kristallografin kunna leta sig till grundämnenas
konstitution. Någon har uttalat den meningen att
alltings urform är sfären; i organiska livet synes den som
kulan eller blåsan, och när sfärer pressa varandra
uppstå kristallerna, såsom växtens celler bli sexhörningar
och bicellens likaså. Kolet, det abstrakta, urämnet
till organiskt liv, är sex-värdigt, har sex
angreppspunkter, och är väl blivet sex. Ty 6 är kolets ekvivalent
och sex-atomigt är det i sin högsta valens. Stärkelsen,
som icke kristalliserar, synes dock uppbevara
ancestrala energier från kolet, ty det brister i sexsidiga
pelare när det torkar, alldeles som basalten.
</chapter>

<chapter name="Swedenborgs motsvarigheter">
<h3>SWEDENBORGS MOTSVARIGHETER.</h3>

Läraren talade: Swedenborgs lära om
korrespondenserna eller motsvarigheterna gav mig uppslag till
några jämförelser av talförhållanden i den materiella
världen, varvid jag fann en underbar
överensstämmelse vara rådande, så att jag måste tro att hela
skapelsen är uträknad och ibland uttryckt i ett slags
chiffer genom siffrornas omkastning. Sålunda består
vår jord av 26 % land och 73 % vatten, vilka tal
kommutererade återfinnas i luftens procentiska
sammansättning enligt vikt, eller 76 % kväve och 23 % syre.
Det högsta berget är 8,000 meter<footnote>Och på månen också är högsta berget 8,000 meter.</footnote> och största
havsdjupet 8,000. Men i Gaurisankars exakta 8,8..
återfinnes vattnets 88 (och 11). Hela jordytan består av
5,6 % järn, och järnets föreningsvikt är 56; 7,8 %
aluminium och den trevärdiga aluminiums tal är 3 x 26
eller 78; calcium 3,9 % och calciums tal är 39; natrium
2,3 % och natriums tal är 23; magnesium 2,4 % och
magnesiums tal är 24. När nu den viktiga kalium
upptages till 2,4, men dess tal är 39 eller 40 så kan jag
anse den värk orätt beräknad av geologen. I
Barometerns 760 mm. återfinner jag luftens 76 (och 23).
Och när vattnet vid syndafloden endast steg 15 alnar
coudées eller 72 fot, så motsvarar det vattnets höjd
i pumpstocken eller Torricellis rör. (Kanske
syndaflodens vatten icke kunde stiga högre när vacuum
gjordes däruppe.) Orgelpipans ton av 15 alnar är den
lägsta förnimbara. -- I alla fall jordens högsta berg är
8,000 meter och månens högsta berg 8,000 meter. Det
kan man kalla korrespondens!
</chapter>

<chapter name="Kabbala">
<h3>KABBALA.</h3>

Läraren fortfor: Kvicksilvers föreningsvikt är 99
och vatten kokar vid 99°; pendelns längd är i
mellersta Europa 99; fallhöjden är första sekunden 99
(0) och barometerns stånd under vattnet är 99 (0),
Sammanhanget? frågar du. -- Det vet jag inte. --
Varför mänskokroppens normala temperatur är +37°
har väl sina motsvariga orsaker. Gipsen (i benen) har
ett maximum av löslighet vid +37° för omsättningens
eller utlösningens möjlighet; fetter stelna i allmänhet
vid +37° och albuminet koagulerar vid 37 x 2;
fosforn tänder sig vid +40°. Vid 40° feber skulle således
utlösningen av förbrukade benämnen upphöra, fetterna
börja smälta och hela systemet ta sig till att
fosforescera. Och det gör nog så. Men albuminens
koagulering tyckes förutsedd och därför duktigt tilltagen med
det dubbla. Skulle den löpna vid 37°, så bleve döden
given. Men den mikrokosm som kallas människan
bär även ett kosmiskt tal i själens spegel eller ögat.
Ty de två axlarne som från pupillen gå igenom
synfläcken (den gula) och synnerven skära varandra under
23° och 67° alldeles som jordens axel skär ekliptikan
under 23° och 67°. Men i dessa två tal ligger en stor
hemlighet dold i chiffer (inversion), ty luftens tal är
23 % och 76 %. Dessa talens rörelser medelst vilka
allt är skapat voro kända av Pythagoras och även av
Israel, som bevarat en del i sin Kabbala.
</chapter>

<chapter name="Celest aritmetik">
<h3>CELEST  ARITMETIK.</h3>

Läraren fortfor: Men i planeternas tal och
ämnenas föreningsvikter synes räknemästaren så tydligt,
att man skall vara ovanligt rudimentär för att tro den
blinda naturen gjort sig själv efter så fina beräkningar.
Först planeterna: Keplers lagar äro väl riktiga,
hoppas jag, men äro kanske för enkla numera.
Titius-Bodes tal visar planeterna såsom utlagda efter en
geometrisk progression, och när de beräknade
banelementen icke fullt stämma, så tyder detta antingen
på en ofullkomlighet i naturen eller på en felräkning
av astronomerna. De exakta talen (som de kallas),
uträknade av astronomerna, visa att planeternas
avstånd äro aritmetiska medier av varandra, om man
undantager jorden. Förenklat blir det så här: Merkur
5, Venus 10, Mars 20, därpå börjar Jupiter med ny
räkning 7, Saturn 14, Uran 28, Neptun 56 (45). I denna
serie finnes ingen plats för jorden, som ju skulle vara
med i den dansen. Småplaneterna äro verkligen
dubbling av Mars 22 eller 45. Jorden kunde således vara
en måne åt solen. Dock kunde jorden vara 2 gånger
Merkurs maximum och således med Venus vara en
multipel på Merkur. Ett visst sammanhang existerar
också mellan Jorden och Venus, då bådas diametrar
äro 12,000, bådas rotation 24 (23) timmar, bådas
täthet 5,5. Att Venus liksom Merkur ingen måne äger,
synes en misstänkt omständighet som kunde antyda
att de begagna samma måne som jorden. Med
Bodes tal blir däremot Venus aritmetiska mediet av
Merkur och Jorden; Jorden mediet av Mars och Merkur;
Mars av Planetoiderna och Merkur; Planetoiderna
mediet av Jupiter och Merkur.

Saken är således icke så enkel, vilket ju var
att vänta.
</chapter>

<chapter name="Himmelens tal">
<h3>HIMMELENS   TAL.</h3>

Läraren fortfor: Alldeles obegripligt är, att om
jag uttrycker planeternas avstånd i geografiska mil
och införer maximi-, minimi- och medelavstånd, så får
jag andra resultat. Merkurs medelavstånd är då lika
med halva Venus' maximum; Venus' maximum är
dubbla Merkurs; Jordens minimum är dubbla Merkurs
maximum eller 3 gånger Merkurs minimum; Mars'
medel är dubbla Venus' maximum; Planetoidernas
minimum är dubbla Jordens maximum, men
Planetoidernas maximum är dubbla Mars' maximum; Jupiters
maximum är dubbla Planetoidernas medel; Saturnus'
maximum är dubbla Jupiters minimum; Urans
minimum är dubbla Saturnus' minimum; Neptuns maximum
icke dubbla Urans minimum (378) utan endast 307,
vilket kan bero av att Neptun är illa beräknad. Här
fick jorden plats i alla fall.

Men det finns en annan harmoni också i
planeternas tal, odh det är väl den Pythagoras menar. Bodes
Mars-avstånd 16 kan delas harmoniskt, och då ligga
Merkur med 9, Venus med 7 och Jorden med 10 på
de harmoniska punkterna av Mars-avståndets 16. Men
det finns slutligen ett annat talförhållande som är
mindre beaktat. Begagnar man Bodes tal så är Mars
kvadraten på Merkur, Jupiter kvadraten på Venus,
Saturn på Jorden, Uran på Mars, Neptun på
Planetoiderna. Finns nu någon planet innanför Merkur så
kan den beräknas (och jag har sett den passera
solskivan, jag och många andra), och finns någon
utanför Neptun, så skall den vara kvadraten på Jupiter
eller 2704 (Bode) och den skall ligga ungefär 597,529
millioner kilometer från solen, och jag vill kalla
den Salvator, för att en gång börja att kristna
hedningarnes synliga himmel.
</chapter>

<chapter name="Materiens tal">
<h3>MATERIENS TAL.</h3>

Läraren fortfor: Hela materien synes vara ett
och samma rörande sig endast med tal. Det är
föreningsvikterna, ekvivalenterna eller atomvikterna, vilka
hos de lättare synas vara kuber och hos tyngre vara
kvadrater på egentliga vikten; i vissa fall äro de
identiska, i andra icke. Ibland synes den kemiska kraften
vara så direkt beroende av värmet att man på
termometern kan avläsa föreningsvikten. Sålunda
framställes guldklorur om guldklorid upphettas till 237°,
men 237 är klorurens molekularvikt. Tenn smälter vid
236°, men 236 är tennets molekularvikt (2 x 118). Silver
angripes icke av kall svavelsyra, men uppvärmd till
106° löser svavelsyran silvret, vars atomvikt är 106;
koppar i samma syra angripes vid 128°, och
kopparns molekul är 128 (2 x 64). Järn löses i
saltpetersyra vid 56° och 56 är järnets atom; tenn i svavelsyra
vid 118° och tenn är 118 o. s. v. Berzelius anmärker
också om syret, vätet och kvävet, att »om de icke hade
tyngdkraft skulle de förhålla sig som det bundna värmet,
vi skulle se deras verkningar, men... anse deras
närvaro blott som formförändringar i de kroppar med
vilka de förena sig». Med talens förändringar följa
nya egenskaper, men materien är densamma,
transmuterad genom klyvning, koppling, polymerisering
o. s. v. Men vem gav talen?
</chapter>

<chapter name="Imaginära storheter">
<h3>IMAGINÄRA STORHETER.</h3>

Lärjungen: Författarnes ring hade fordrat 5
kronor för 16-sidigt måttligt ark översättning per 1,000
exemplar upplaga. Under förutsättning att
förläggarne godkänt villkoren sålde jag ett manuskript av
10 ark och erhöll 5 kronor per ark = 50 kronor. Men
förläggaren tryckte 100 tusen exemplar, och vid min
efterfrågan förklarade han sig ha menat 50 kronor
en gång för alla. När jag då räknade efter hur mycket
jag fått efter ringens standard så visade sig att jag
borde ha fått 500 kronor per ark men fick i
verkligheten bara 5 öre. Om nu förläggaren fortsatte att
trycka, så skulle väl jag först komma ner till 0 och
sedan på minussidan, då jag måtte börja betala honom.
Jag frågade en matematiker, vid vilket antal tryckta
exemplar jag skulle börja betala förläggaren för mitt
arbete. Han funderade länge och dividerade med
differentialkalkylen, då ju man här sökte likartade
förändringar hos variabla kvantiteter. Slutligen
utbrast han: Inte kan jag tro att du behöver betala
honom, ty det har du redan gjort vid första satsen på
100 tusen exemplar då han av dig fick 4 kronor och
95 öre per ark. -- Men därav följer väl, att jag
slutligen får lämna igen arvodet och börja betala kontant.
Men jag kan inte räkna med imaginära storheter eller
i<sup>2</sup> = -1.
</chapter>

<chapter name="Och ändå rör den sig!">
<h3>OCH  ÄNDÅ  RÖR  DEN  SIG!</h3>

Läraren fortfor: Det finns ett förfärligt hak på det
kopernikanska systemet, där jorden skall flyga fram
i banan med en hastighet 75 gånger en kanonkulas.
Det synes vara galenskap, och astronomerna kringgå
alltid den förargelseklippan med att tala om något
annat, eller om rotationen kring axeln. Men vi ska
ta fast räven. En kanonkula vid vanlig hastighet
bildar först ett vakuum bakom sig, och sedan blir hon
het av friktionen mot luften (icke av krutladdningen).
Vilket vakuum skall icke jorden göra, och vilken
temperatur skulle hon icke få under 75 gånger större
hastighet? Men vidare: en ballong stiger upp från
jordkulan i den hastigheten och i den virvelvind som
måste förefinnas; atmosfären följer stilla med i
cyklonen och vi andas i vakuum. Det är stiltje på havet,
vattnet rörs icke, skyarne hålla sitt avstånd, röken
stiger rakt upp... Det är bestämt galet! Att man
kan spela biljard ogenerat på en oceanångare begagnas
som bevis att jorden kan rotera utan att vi störas,
och därför att vi och biljardbollarna ha samma
hastighet inne som ångbåten. Men här kan biljardspelet
icke överbevisa oss, ty kanonkulan lämnar sin
atmosfär av krutrök, och skulle några kryp sitta på den,
så kvävdes de eller brändes de upp. Det är bestämt
galet, och Galilei var icke så oklok när han tog
tillbaks. -- Och ändå rör den sig! -- Sådant kan de
tro, quia absurdum, men att tro på en gud det kan
de inte!
</chapter>

<chapter name="Münchhausiaden">
<h3>MÜNCHHAUSIADEN.</h3>

Lärjungen talade: I sanning det fordras en
Münchhausen för att rida på en kanonkula med 400 meters
hastighet i sekunden, men våra astronomer låta oss
rida 30,000 meter eller 3 nymil i sekunden. Och
detta i strid mot deras egna fysiska lagar, dels om
kastade kroppars förhållande, dels om gasers diffusion,
dels om vätskors jämnviktsläge, dels om pendeln, och
mest mot lagen för barometern som skulle stå under
noll hela tiden, då en permanent cyklonpassad måste
vara rådande. Även om man kan få in ett
järnvägstågs eller en ångbåts måttliga hastighet i kroppen,
så har en automobil visat sig vara kvävande, då den
överskridit måttan. För övrigt kan man vetenskapligt
bevisa orimligheten av jordens rusande i banan
medelst vågen, pendeln, uret och barometern. Jag tror
att själva biljarden skulle bevisa att vi stå på fast
mark, ty bollens rotationshastighet står i bestämt
förhållande till dess lopp framåt. Jag menar: ju hastigare
den löper, dess hastigare roterar den och tvärtom. Och
jorden roterar för långsamt för dess påstådda hastighet
i loppet. När bollen saktar av sin rotation, så saktas
loppet och den stannar. Någon formel för förhållandet
känner jag icke, men relationen bör vara direkt eller
ju större dess större, ju mindre dess mindre. Läraren
sade: Credo quia absurdum, och ändå rör den sig!
</chapter>

<chapter name="Vet inte!">
<h3>VET INTE!</h3>

Läraren talade: Vad tror du om stjärnorna? --
Lärjungen svarade: Jag vet inte vad jag skall tro.
Vetenskapen och experimentet lärer, att ett belyst
föremål eller en ljuskälla sedda genom ett teleskop
förstoras skenbart efter ett visst förhållande mellan
linserna uttryckt i formeln  A = F/f.   Betraktar jag nu
en planet med blotta ögat, ser jag vanligen bara en
ljusknippa, men kommer jag med tuben ser jag en rund
skiva. Riktar jag däremot tuben på en stjärna, så
förminskas den och blir allt mindre ju starkare
förstoringen är; detta strider ju mot formeln, ju starkare ju
större. Stjärnorna äro därför varken belysta kroppar
eller ljuskällor, vad äro de då? -- Vad svara
astronomerna? -- Det är så dumt att jag skäms upprepa
det! -- Gå på du! -- Jo, de svara så här: att
stjärnorna bli mindre i tub, beror på deras oändliga
avstånd. -- Det är rysligt men allt gudlöst blir dumt!
För det första äro stjärnorna icke på oändligt avstånd,
efter som man har mätt upp några avstånd; för det
andra äro de på ändligt avstånd efter som mitt öga
ser dem. Men nu kommer annat! Stjärnorna bli runda
skivor när de fotograferas genom tub. Detta förklaras
vara tubens runda glas som återgivas. När nu
planeterna också ge runda skivor, hur vet man att det
icke är tubens runda glas, eller i de fall man ser dem
med ögat, ögats runda pupillbländare eller lins? --
Vet inte! -- Emellertid, stjärnorna voro icke belysta
föremål och icke ljuskällor, enligt formeln A = F/f; vad
äro de då? -- Vet inte.
</chapter>

<chapter name="Stjärnhimlens pejlingar">
<h3>STJÄRNHIMMELENS   PEJLINGAR.</h3>

Läraren fortfor: Vad kan det vara som blir mindre
ju större förstoringen är? Vet inte! -- Jag vet det,
men har icke rättighet sluta något av analogin. Jag
släppte ljusstrålar genom ett hål på en diafragma;
för blotta ögat stod där en ljuskvast; men när jag
betraktade denna med en kikare blev kvasten mindre
allt efter som förstoringen ökades. -- Då skulle
stjärnorna alltså... -- Har man icke rätt att sluta från
jorden till himlen? -- Till annat: Äro stjärnbilderna
godtyckligt hopfattade av folkfantasin? -- De synas
icke vara det, då skilda folk på skilda tider, utan
beröring med varandra sett Stora Björnen, Orion och
Plejaderna åtminstone, och dessa konstellationer
innehålla pejlingar på himlens skenbara sfär. Från stora
Björnen pejlar jag polstjärnan, och i Orions bälte
finner jag himmelens ekvator. Det är två fasta punkter,
och nu ha astronomerna förklarat åtminstone
sjustjärnorna utgöra ett system. -- Vad är Vintergatan
då? -- När jag icke vet vad stjärnorna äro, kan jag
icke veta vad Vintergatan är. De lärdes fantasier äro
värdelösa, ty när en fantasilös börjar fantisera, så blir
det alltid rappakalja. Då äro poeternas intuitioner och
divinationer mycket bättre, ty deras vansinne är ofta
gudomligt, som Plato menar.
</chapter>
<chapter name="Himmelens hemligheter">
<h3>HIMMELENS HEMLIGHETER.</h3>

Läraren fortfor: Men likafullt finns det en lag för
stjärnornas skenbara oreda. Indelar man dem i sex
grupper bara, efter ljusstyrkan, då differensen uttryckes
med talet 5,1 så får man antalet i varje följande grupp
om man multiplicerar den föregående med 3 (andra
säga 3,9). De äro således tillkomna efter talens lagar
och i tämlig analogi med planeterna, bildande serie
som dessa. -- Vad är nebulosor för slag? -- Det vet
jag inte! En enda har jag observerat, och det är en
viss figur i Orion-Nebulosan, som du kan leta ut själv
och jämföra med Schiaparellis teckning av Merkur
och samma författares äldre teckningar av Mars innan
»kanalerna» sågos 1877. Figurerna som återfinnas på
tre så olika ställen äro identiska. Vad de betyda vet
jag inte, om icke ett sammanhang i uppkomstsättet. --
Och meteorstenarne? -- Ja, inte äro de från någon
sprungen komet, ty kometer äro icke av smitt järn med
nickel i Niello-arbete. Ty de äro av smidesjärn, icke
gjutjärn, och ha också av smeder genast arbetats i
smedja. De Widmanstättenska figurerna äro inga
kristallaxlar, ty smidesjärn kristalliseras icke så. Från
vår jord äro järnmeteorerna icke, alltså äro de
däruppifrån, mera vet jag inte. Men de egendomliga
figurerna ser jag varje vinter på vattenpussar, som äro
mycket grunda och frusit om natten; de likna ribbor
lagda i vinklar på varann och äro icke olika
Marskanalerna, Mera vet jag inte!
</chapter>
<chapter name="Vad är månen?">
<h3>VAD ÄR MÅNEN?</h3>

Lärjungen: När solen gått ner i väster, synes
jordskuggan i öster som ett blygrått segment; i detta
skuggsegment som ju utsträckes oändligt, stiger nu
månen upp vid fullmåne, ehuruväl han borde
förmörkas av jordskuggan som ögat ser. Häromkvällen
såg jag fullmånen stå liksom framför jordskuggan,
vilken var intensiv som moln. Astronomens formel
[pi] + p - [rho] - r kan inte bortförklara faktum för mig
att jag ser månen i jordskuggan, men här säger
docenten: credo quia absurdum, orimligt emedan månen
skall få sitt ljus från solen.

Antaget emellertid, att månens lysande är
beroende av solen, och månskenet är ett solsken, så kan
ju ebb och flod vara beroende av solen, efter som
månen är beroende av solen. Detta att ebb och flod
sammanfalla med månskiftena behöver ju icke bevisa
att månen opererar, ty månen är ju bara visarn på
uret som är solen. Kepler har en helt annan förklaring
på tidvattnets rörelse, och teosoferna säga att månen
är en projektion av solen, vilket göres sannolikt genom
förhållandet att när solen står lägst, om vintern, står
månen högst och tvärtom.
</chapter>

<chapter name="Åt vilket håll?">
<h3>ÅT VILKET  HÅLL?</h3>

Läraren talade: Om vi nu efter att ha rotat i
jorden skulle kasta en blick mot himlen igen, så vill jag
först nalkas fundamentalfrågan: jordens lopp i sin
bana, som är 75 gånger hastigare än en kanonkulas.
Jag stod vid mitt fönster en stjärnklar afton och
fönstret vätte åt norr så att Polstjärnan syntes.
Bredvid mig stod en astronom av yrket. Jag frågade: Då
vi nu rusa fram 3 mil i rymden medan jag säger 10,
åt vilket håll rusa vi? -- Han svarade efter en stund:
Jorden roterar ju från väster till öster... Det vet
jag, svarade jag, men det var icke heller min fråga.
Jag frågar åt vilket väderstreck rusa vi fram i
rymden, om åt norr, söder, öster, väster! -- Han teg, men
jag såg att han aldrig tänkt på saken. Jag
förenklade frågan: Peka ut det håll vi rusa fram! -- Han
teg fortfarande, ty han visste det inte; och det står
icke i några böcker, varken i Laplace eller Poincaré.
-- Jag fortfor: Men om vi löpa omkring solen, så
måste vi halva året befinna oss på andra sidan solen,
i förhållande till Polstjärnan, ty det måste finnas ena
och andra sidan, då vi löpa runt solen som står
tämligen still. -- Intet svar på en så elementär och
berättigad fråga.
</chapter>

<chapter name="Solens läge i rymden">
<h3>SOLENS  LÄGE  I   RYMDEN.</h3>

Läraren fortfor: Jag frågade vidare min
astronom: Då solen är en fixstjärna, så säg mig hennes
rektascension och deklination. -- Hon rör ju sig i
djurkretsens stjärnbilder svarade han. -- Skenbart,
ja, men var står solen bland stjärnbilderna?
Stjärnorna ha ju fixa lägen, men solen synes röra sig i
djurkretsen alldeles som planeterna, och solen utför
samma manöver som månen, fastän på 13 gånger
längre tid. För sista gången: Var står solen i
förhållande till Polstjärnan, eller vårdagsjämningspunkten?
-- Intet svar; men ett tror man sig veta, att Merkur
är solen närmast bland planeterna och Neptun
fjärmast. Om vi nu antaga att jorden rusar norrut så
skall hon i ena absiden vända och gå söderut; då
måste ju stjärnorna synas i en annan ställning, men
så är det icke. Hur är det då? Även om solen står
långt framom stjärnorna och mycket närmare oss än
stjärnorna, så måste den ha ett fixt läge i förhållande
till Polstjärnan åtminstone? Intet svar på frågan,
men svar på allting annat. Svar på vad en biljett på
andra klass till månen skulle kosta, svar på hur många
ton ammoniak varje norrsken tillför jorden.
</chapter>

<chapter name="Stjärnorna på ljusa dagen">
<h3>STJÄRNORNA PÅ LJUSA DAGEN.</h3>

Läraren fortfor: Nymånen uppenbarar sig ju alltid
i väster straxt efter solnedgången, fullmånen i öster, så
att det synes som om månen vore beroende av eller
följde solen, ehuruväl han skall vara drabant åt
jorden. Men i nedan är månen osynlig tre dagar, vilket
förklaras så att månen står för nära solen för att synas.
Detta kan icke vara orsaken, ty en mörk kropp blir
alltid synlig i närheten av ljuskällan, och när han
kommer mitt för solskivan blir han svart såsom Venus
och Merkur vid passagerna, och månen själv vid
solförmörkelser. Nu har jag frågat astronomer och
rådfrågat fotografier om månskivan synes innan den tågar
in på solskivan, men icke fått något svar. Amerigo
Vespucci uppgives dock ha sett månen samma dag
konjunktionen inträffade, »men i Tyskland har man
aldrig sett honom förr än 40 timmar efteråt och icke
heller under de 27 sista timmarne fore en konjunktion».
Likväl uppger Kepler sig ha sett månen vid själva
konjunktionen, då han befann sig 5° över eller under
solen. Saken kräver undersökning. Stjärnorna synas
i starka tuber på dagen, och Venus undantagsvis av
blotta ögat på dagen. Varför den ljusstarke Jupiter
icke synes, då den svaga månskäran synes, är
oförklarat. Emellertid kan man med en teaterkikare se
det klarblå av himmelen på dagen upplösa sig i ett
vimmel av vita punkter, som ju måste vara stjärnorna.
Bäst synes detta i en tät skog när man siktar uppåt
mellan kronorna. Och om man på botten av en hög
fabriksskorsten lade en fotografisk plåt, fick man nog
celestografi.
</chapter>

<chapter name="Kapellas hemligheter">
<h3>KAPELLAS HEMLIGHETER.</h3>

Läraren talade: En blick uppåt, igen, eller hur?
På stjärnorna. I går afton betraktade jag
stjärnhimmeln genom mina läsebrillor med periskopiska glas.
Jupiter var uppe i all sin glans mellan Oxen och 
Tvillingarne.    Planeten blev  en  rund kärna  <img></img>  med
strålar som han skulle vara, men stjärnorna blevo
otydliga runda ljusfläckar ganska svaga som mjölkglas
<img></img> och <sup>1</sup>/<sub>4</sub> av månen, alltså en diameter på 7' 30".
Men efter en genommönstring stannade jag vid Kapella
i Kusken, och se, hon upplöste sig i en kärna med
strålar alldeles som Jupiter. Skulle Kapella vara en
planet? frågar jag mig. Anmärkningsvärda egenskaper hos
denna [alpha] i Kusken äro: l:o Hon är en dubbelstjärna,
där komponenterna i stjärnkatalogen uppgivas vara,
1,0 och 85, vilket är orimligt, eller ett tryckfel, eller
är differensen så stor att den mindre borde vara
drabant åt den större; 2:o Har hon egenrörelse 0,43" och
hennes parallax är 0,11" (jämförd med solens 8,80");
3:o <sp>Äger hon solens spektrum såsom
planeterna.</sp> Att hon ter sig i glasögonen som en
planet kan icke bero av ljusstyrkan, ty Pollux,
Aldebaran och Betelgeuze, som äga samma ljusstyrka,
visade sig lika de andra stjärnorna. Emellertid när
Sirius snart kommer upp skall jag fortsätta dessa
forskningar som började 1890.
</chapter>

<chapter name="Kvicksilvret som kolväte">
<h3>KVICKSILVRET SÅSOM KOLVÄTE.</h3>

Läraren fortfor: Jag antog nyss, att kvicksilvret
var konstituerat som ett kolväte av formeln C<sub>16</sub>H<sub>8</sub>
och vill nu redogöra för motivet. Kvicksilver
förekommer i en varietet av cinnober, idrialit. Genom
extraktion medelst benzol erhålles idrialen C<sub>22</sub>H<sub>14</sub>,
som vid oxidation ger en präktigt röd kropp,
idrialenkinon, vilken dock icke är cinnober. Läroboken
uppställer »en på sätt och vis homolog serie» av följande
utseende:

<table>
<td>Benzol     <td>C<sub>6</sub>H<sub>6</sub>      <td>          <td>= 78
<td>Naftalin   <td>C<sub>6</sub>H<sub>6</sub> +   <td>C<sub>4</sub>H<sub>2</sub> <td>= 78 + 50
<td>Antracen <td>C<sub>6</sub>H<sub>6</sub> + 2 <td>C<sub>4</sub>H<sub>2</sub> <td>= 78 +100
<td>Krysen     <td>C<sub>6</sub>H<sub>6</sub> + 3 <td>C<sub>4</sub>H<sub>2</sub> <td>= 78 +144
<td>Idrialen    <td>C<sub>6</sub>H<sub>6</sub> + 4 <td>C<sub>4</sub>H<sub>2</sub> <td>= 78 + 200.
</table>

I den sista, idrialen, som är kvicksilvrets malm,
synes kvicksilvrets 200 eller 4 (C<sub>4</sub>H<sub>2</sub>); och benzolen,
som »extraherade», bildar första ledet i serien, varav

synes framgå, att extraktion kan vara syntes.
Kvicksilvrets malmer följas av svavel, petroleum och
bitumiösa substanser, varav dess härledning blir synbar.
Men idrialiten är en asfalt, som utom cinnober håller
kiselsyra, lerjord, kalk och svaveljärn. Svaveljärnets
förekomst i närheten är upplysande, ty kvicksilvrets
formel 4 (C<sub>4</sub>H<sub>2</sub>) betyder ett dubbelt inverterat järn,
då Fe = (C<sub>2</sub>H<sub>4</sub>)<sub>2</sub>. Det tar väl emot att tänka sig en
metall som ett kolväte, men många organiska ämnen
äga metallglans, såsom indigo med kopparglans,
naftalin och flera. Om man utstryker metallglansen, så
går tanken lättare fram.
</chapter>

<chapter name="Lavoisier-kompromiss med Flogiston">
<h3>LAVOISIER-KOMPROMISS MED  FLOGISTON.</h3>

Läraren fortfor: Om jag håller ett tunnt
kopparblad (bladkoppar) i lågan av en tändsticka, så brinner
det opp och blir aska (= kopparaska) som kallas
kopparoxid eller oxidul. Ögat ser att kopparn blir
tunnare och förtäres, så att man måste tro att något
gått förlorat eller brunnit upp, avlägsnat sig i gasform.
Detta synes strida mot Lavoisiers fundamentalförsök,
enligt vilket koppar tvärtom skulle ha förenat sig med
syret som adderats till metallen; därför tecknas
kopparoxiden och oxidulen Cu + O (CuO) eller Cu<sub>2</sub>O, vilkas
molekularvikt är högre än ursprungliga kopparns,
vilket är orimligt då kopparns egentliga vikt är 8,8
under det oxidens är 6,3. Atomvikten (molekular)
stod ju i rättvänt förhållande till egentliga vikten,
därför måste oxidens molekularvikt vara mindre än
kopparns. För att rädda Lavoisiers teori förneka vi icke
att syre blivit upptaget, men måste kompromissvis
tänka oss att metallen samtidigt avgivit något, som
bortgått i gasform. Först, eftersom kopparn brann,
bör den bestå av något brännbart, som Berzelius
kallar, alltså kol eller väte, eller båda delarne, ett
kolväte. För att återställa den förbrända kopparn
i metallisk form, tillsätter man också kol, eller
begagnar man vätgas som reduktionsmedel. Detta
föranledde ju flogistonteoriens anhängare att tro det
metallerna vid reduktionen från oxiden upptogo något
ur kolet eller vätet, vilket även syntes vara rimligt.
</chapter>

<chapter name="Järnets metallurgi, dess syntes">
<h3>JÄRNETS  METALLURGI,   DESS  SYNTES.</h3>

Läraren fortfor: Kopparn har upptagit syre vid
oxidationen men avgivit kol eller väte, som vid
reduktionen antingen upptagas såsom sådana eller inträda
i kommutation; eller ha både syret och metallen
dekomponerats och föreningen blivit en dubbel
dekomposition. En del metaller avgiva väte, när de
behandlas med syror, och lämna därvid kolrester; järnet
lämnar till och med en stinkande olja, och vad lika
beaktansvärt är, en spegel av järn på det vattens yta,
i vilket dess vätgas är uppsamlat. Allt detta har blivit
bortresonnerat med löst tal om föroreningar; och eget
är att de mest enfaldiga invändningar gå in i trötta
huven, och bli kuddar att vila på. När nu järnet
i blodmalmen Fe<sub>2</sub>O<sub>3</sub> skall framställas, så går det icke
med elektrisk ström, vilket har förvånat bruksidkarne
i järnkontoret, utan där måste vara kol därtill. Men
det är icke nog med kol, utan: är malmen kiselhaltig,
så måste tillsättas kalk, och är malmen kalkhaltig
måste kiset tillsättas. Alltså för att få järn måste jag
ha kol, kisel och kalk. Men Silicium, Si, är 28, som är
järnets ekvivalent, och CaO är 56, som är järnets
atom. I gruvan synes då järnet ha uppstått ur kiseln,
eller kalken eller ur båda. Och kvarts som fått ligga
i sol och regn rostar; all kalk likaså. Det är
transmutationer, och hela järntillverkningen är en stor
syntes. Järnet reducerat på CH får denna
konstruktionsformel: (C<sub>2</sub>H<sub>4</sub>)<sub>2</sub> = C<sub>4</sub>H<sub>8</sub>, som bör tecknas H<sub>8</sub>C<sub>4</sub>
för att icke förväxlas med butylen.
</chapter>

<chapter name="Reduktioner såsom synteser">
<h3>REDUKTION SÅSOM SYNTESER.</h3>

Läraren fortfor: Om järnet är en tautomer butyl,
som är ett derivat av ethylen eller oljebildande gas,
så förstår man varifrån den stinkande oljan kommer
vid vätgasutveckling ur järn; och även huru vätgasen
(som är en blandning av kolväten) kan avsätta
järnspegel på vattnet. Ty gasformigt järn vid vanlig
temperatur känner man icke, utan kolvätet C<sub>4</sub>H<sub>8</sub> har väl
konstituerat sig som H<sub>8</sub>C<sub>4</sub> = Fe. Då Berzelius
ordnade grundämnena i negativa och positiva, fann han
det oförklarligt, att kolet kan beröva metallerna deras
syre, då kolet är mindre elektronegativt än metallen.
Han förmodade väl icke att syrerövandet var en
komplicerad procedur. Emellertid synas alla
metallreduktioner vara något annat än syrerövande enbart.
Natrium kan icke reduceras ur natron, utan ur kolsyrat
natron, stenkol och kolsyrad kalk; där synes kolet och
kalken igen. Krom fås ur kromoxid med kol i en
kalkdigel; mangan med kol i kalkdigel med osläckt kalk;
molybden reducerades med linolja första gången.
Guldet fordrar borax för att fixeras, och bor synes vara
ett förädlat kol eller silicium. Med ett ord:
Lavoisiers teori är bliven för enkel och har föråldrats, då
den icke ger några förklaringar över invecklade
reaktioner; men på sin tid, då man trodde på enkla ämnen,
blev den fruktbärande. Den som då var
framstegsmannen hette Berzelius, men han blev nedvoterad
när han angav kvävet och kloren såsom sammansatta
grundämnen.
</chapter>

<chapter name="Materiens enhet 1777">
<h3>MATERIENS   ENHET   1777.</h3>

Läraren fortfor: Lavoisiers syreteori fångade
honom själv, så att han icke kom ut i frihet. Men när
han såg syret överallt till och med i saltsyran så
nedvoterades han. Hans syre var ensidigt, unipolärt och
surt. Men Berzelius visade att kalihydrat icke var
surt, utan alkaliskt, fastän det höll syre, och vattnet
neutralt med sitt syre. År 1777 utkom Guyton de
Morveau's lärobok i kemi, däri materiens enhet
förkunnades, dock icke för första gången. »De olika
kropparne, till och med elementen, bildas blott genom
modifikationer av en homogen materia med
hänseende till täthet, porositet och form.» Berzelius anslöt
sig till denna åsikt, och fann beviset i botanisternas
vattenkulturer, då frön uppdragna i indifferenta ämnen
eller i destillerat vatten, utvecklades till växter, vilkas
aska gåvo alla vanliga askbeståndsdelar, järn, kisel,
magnesium, kalium o. s. v. När han därföre nalkades
den organiska kemien, sökte han bringa den i
överensstämmelse med den oorganiska, och införde begreppet
sammansatta radikaler. När vidare det uppdagades
att ammonium bestod av kväve och väte, cyan av
kväve och kol, och att vätet själv var en metall, så låg
ju fältet öppet för vidare upptäckter i samma riktning;
men diskussionen förklarades avslutad, proposition
begärdes, och kemien gick vidare utan att forska efter
grundämnenas sammansättning.
</chapter>

<chapter name="Systema naturæ">
<h3>SYSTEMA  NATURAE.</h3>

Läraren fortfor: Mycket vanliga läroböcker i
kemi<footnote>Cleve, Organisk kemi, Garnier, Chimie médicale.</footnote> uppställa följande systema naturae eller
konkordans mellan oorganiska och organiska kemiens
molekulartyper; (där R<sup>+</sup> betyder positiv radikal och R<sup>--</sup>
negativ radikal).
<table c>
<td>R<sup>+</sup>--R<sup>+</sup> <td>R<sup>--</sup>--R<sup>--</sup> <td>R<sup>--</sup>--H <td>R<sup>+</sup>--H
<td v2>metall<br>kolväte <td v3> metalloid<br>haloid-salt med<br>sur radikal <td v2> vätesyra<br>aldehyd <td v3> metall-hydrur<br>eller alkohol-<br>radikal
</table>
<table c>
<td>R<sup>--</sup>--R<sup>+</sup> <td> <td>R<sup>+</sup>.O.R<sup>+</sup> <td> <td>R<sup>--</sup>.O.R<sup>--</sup> <td> <td>R<sup>--</sup>.OH
<td v3> haloid-salt<br>enkel eter,<br>acetoner <td> <td v2> metalloid<br>etrar (?) <td> <td v2> anhydrid<br>syra <td> <td v2>syra<br>syrsatt
</table>
<table c>
<td>R<sup>+</sup>O.H <td>R<sup>--</sup>.OR<sup>+</sup>
<td v2> metalloxidhydrat<br>alkohol <td v2> syresalt<br>sammansatt eter
</table>
o. s. v.

Detta skriver man och trycker, men man tar det
icke efter orden, ehuru hela sanningen står där, bland
annat att metallerna äro kolväten, vätesyrorna
aldehyder, och så vidare. Och i en dansk lärobok (S. M.
Jørgensen) står att läsa:

1896.

»Vatten bildar en övergång mellan syror och baser;
såsom hydroxyd av det positiva vätet är vattnet en
bas... såsom en väteförening av den negativa
radikalen hydroxyl är vattnet en syra... Syror kunna
därföre betraktas som salter av metallen väte, och baser
såsom salter av syran vatten.» Men vid tillämpningen
ryggar man, och det förefaller som om man lekt
med ord eller icke menat vad man sagt.
</chapter>

<chapter name="Metallerna invändigt">
<h3>METALLERNA INVÄNDIGT.</h3>

Läraren fortfor: Jag återvänder nu ett ögonblick
till mitt kopparblad, som förtunnades, brann opp och
lämnade aska efter sig. Kopparn smälter först vid
1,050°; men smälte icke för tändstickan, utan brann.
Alltså är smälta något annat. På liknande sätt brände
jag ett silverblad, vars aska förblev sammanhängande
och liknade vitt siden. Men nu skulle ju enligt
Lavoisier ha bildats silveroxid, som är svart. Det
stämmer alltså icke. Emellertid förnyade jag experimentet
med kopparbladet under ett solglas av tolv centimeters
öppning. Jag lade först en termometer av 200° i
brännpunkten, men fick icke upp mer än 50°-60°. Dock i
samma ögonblick kopparbladet lades fram, brändes
där ett hål. Ett guldblad sintrade först, tycktes smälta
och gav mikroskopiska violetta amorfa partiklar, som
borde vara en av oxiderna. I mycket starka
brännspeglar förflyktigar guldet delvis, och delvis förvandlas
det till ett violett ametistglas. Ett silverblad i en
omstjälpt glasbägare utsattes för klorångor. Silvret
förtunnades, miste sin glans, förtärdes till ett genomskinligt
gråpapper. Någon addition av klor ägde här icke rum,
vadan molekularformeln för klorsilver är falsk då 35
Cl adderas till 106 Ag. Under mikroskopet visade
silverbladet en karaktäristisk konsistens liknande
filigransarbete som man ser på allmogearbeten. Guld
och koppar visade samma konsistens.
</chapter>

<chapter name="Att beräkna metallernas sammansättning">
<h3>ATT  BERÄKNA METALLERNAS
SAMMANSÄTTNING.</h3>

Läraren fortfor: Ur nitroföreningarne som äro
explosiva, kan man beräkna metallernas konstitution.
Nitrocellulosa, nitroglycerin äro nitrerade
kolvätederivater, och uppstå på liknande sätt som knallsilver,
kvicksilver och guld. Ja, knallguld har talet 227 precis
som nitroglycerin. Då nu nitroglycerin tecknas 
C<sub>3</sub>H<sub>5</sub>.O<sub>3</sub>(NO<sub>2</sub>)<sub>3</sub> = 227 och knallguld AuN<sub>2</sub>H<sub>3</sub> = 227 kan
man ju beräkna guldets »sammansättning». Glycerin
deriveras ju ur C<sub>2</sub>H<sub>4</sub>, och beräknar jag guldet därefter,
blir Au = (C<sub>2</sub>H<sub>4</sub>)<sub>7</sub> eller (C<sub>7</sub>H<sub>14</sub>)<sub>2</sub> = 196 = C<sub>14</sub>H<sub>28</sub>,
vilket blir sannolikt då vi nyss funnit kvicksilver = C<sub>16</sub>H<sub>8</sub>,
beräknad ur idrialit. Guldet är således en
7-kondenserad silicium = (C<sub>2</sub>H<sub>4</sub>) = Si; eller en Fe<sub>7</sub> (ekvivalent
Fe = 28), vilket kan förklara guldets förekomst mitt i
kvartsgången eller i svaveljärnet, eller säga oss varför
guldsanden alltid åtföljes av brun järnockra. Ett annat
sätt att beräkna metallerna är från deras lösningsmedel.
Om koppar t. ex. ger kopparnitrat med salpetersyra,
men tenn ger tennoxid, så är ju givet att tenn har en
annan konstitution än kopparn. Och härvid utvecklar
kopparn kvävoxid, under det tennet endast oxideras,
vilket måste äga sina orsaker. Även de olika
fällningsmedlen antyda olika organisation. Således fälles ju
koppar av vätesvavla i sur lösning, men järn fälles icke
under liknande förhållanden.
</chapter>

<chapter name="Affinitet och gravitation">
<h3>AFFINITET   OCH   GRAVITATION.</h3>

Läraren fortfor: Liksom i astronomin planeternas
tal uppträdde dels i en aritmetisk serie kombinerad
med en geometrisk, dels visade sig som leder i
harmonisk delning, så äro även de kemiska
föreningstalen dels serier, dels kvadrateringar och kuberingar,
dels något annat. En enkel gas har till föreningsvikt
sin egentliga vikt (gastäthet); de övriga grundämnena
likaså men reducerade på luft, 14,43 (eller 28,87). Den
kemiska attraktionen (gravitationen, affiniteten) står
således i direkt förhållande till massan, då egentliga
vikten ju är en relation till en lika stor vattenmassas
vikt. (Fosfors och arseniks gastäthet utgöra dock
2 atomer, kvicksilvers och zink <sup>1</sup>/<sub>2</sub>). Men då egentliga
vikten hos fasta kroppar icke är fix utan svävar så, att
kopparn kan variera från 8,9 till 6,3 så tyckes ju att
föreningsvikten också skall sväva. Jämkar man på
egentliga vikten, så får man grundämnena i två
klasser. De tyngre, vilkas föreningsvikt är kvadraten på
egentliga vikten, t. ex. Cu = eg. vikt 8, föreningsvikt
= 64; och de lättare, där föreningsvikten är kuben
på egentliga vikten, t. ex. jod, eg. vikt 5,
föreningsvikt 126 (125). Men det finns ännu ett annat
förhållande mellan föreningsvikt och egentlig, vilket kan
förklaras genom de svävande vikterna. Således är
alumins eg. vikt 2,6, atom 26. Det är 10 gånger
eller oktaven (dekaden) över. Silver 10,6 blir 106;
guld 19,6 blir 196; Tellur 6,4 blir 64. Därför och då
kopparns atom är 64 borde man fixera dess egentliga
vikt till 6,4, eller vid minimum.
</chapter>

<chapter name="Elektrokemisk ekvivalent">
<h3>ELEKTROKEMISK EKVIVALENT.</h3>

Läraren fortfor: När nu under ett sekels lopp man
rört ihop atom-, ekvivalent- och molekularvikt, så blev
en reform nödig, och denna är företagen genom
sökandet av de elektrokemiska ekvivalenterna, vilka äro
jämnt <sup>1</sup>/<sub>100</sub> (per l amp. sek. mg.) av atomvikten. Men
här synes valensens roll tydligare än någonsin.
Aluminium ger vid elektrolys 9,09 eller 9, och aluminium
är trevärdigt alltså 9 x 3 = 27 = Al, vilket stämmer.
Antimon ger 0,40 = 40 och antimon trevärdigt, 40 x
3 = 120 = Sb. Fluor 0,19, envärdig ger 19 = Fl.
Kalcium 0,20, tvåvärdigt, = 20 x 2 = 40. Men kalium ger
0,40 och envärdig = 40. Kisel 0,07 = 7, och fyrvärdig
7 x 4 = 28. Men nu finnas skenbara anomalier som
kanske framdeles ge spåren till ämnenas övergång i
varandra, vilka nu endast anas i de konstanta
föroreningarne, ledsagarne (paragenesis) och i
efterkristallerna. Guldet ger vid elektrolysen talet 0,68, som är 68.
Au som trevärdigt skulle då bli 204, men detta är
bly eller tallium. Har man rätt att jämka på
elektrokemiska ekvivalenten, så att den blir reducerad till
66 så är trevärdigt guld = 66 x 3 = 198. Intressant är
att se huru med denna metod urämnena C H O N
utfalla. Vätet ger med 0,01, sin etta; kol med 0,03 som
tvåvärdigt 6 och fyravärdigt 12. Men det
hemlighetsfulla kvävet utfaller med 0,04 = 4; och trevärdigt kväve
blir då 12 eller lika med fyrvärdigt kol. Kvävet som
femvärdigt ger 20. Men kvävet är ju 7 eller 14,
och dessa siffror visa sig ej hos kvävet. Däremot
uppträder 7 i kisels 0,07. Är då kvävet förväxlat med
silicium, och är Si ett mineraliskt N???
</chapter>

<chapter name="Grundämnenas reduktion på C H O N">
<h3>GRUNDÄMNENAS REDUKTION  PÅ C H O N.</h3>

Läraren fortfor: Låt nu kvävet behålla sitt 14, så
blir kvävet ekvivalent med ett enatomigt syre = 8 och
därtill ett tvåvärdigt kol = 6 eller 8 + 6 = 14. Men
läroboken anger syrets gastäthet = 16 och syret som
tvåvärdigt. Elektrolysen ger däremot 0,08 = 8. Då
finns det väl ett syre 8, som vid isoleringen
polymeriserar sig till O<sub>2</sub> alldeles som vissa kolväteradikaler.
Allt detta borde utrönas, och hela kemien raseras och
revideras innan man bygger vidare på den lösa
sanden. Syre 8 är väl en annan kropp än syre 16, och
molekularsyre 32 är väl åter en annan kropp, kanske
svavel. O<sub>2</sub> skulle då kunna upplösas i OH<sub>2</sub>N som
vore svavlets formel under vissa förhållanden, till
exempel när blixten passerar fuktig luft. På samma
sätt skulle en ekvivalent kol = 3 vara ett annat ämne
än kolet 6 och 12 o. s. v. och sexatomigt kol i
benzolen en helt annan kol = 18 eller en H<sub>2</sub>O, en NH<sub>4</sub>,
en CH<sub>6</sub>, o. s. v. Med ett ord, den nuvarande kemien
är en kunskapsmetod som är utsliten och fordrar
förnyelse. Detta kan endast ske genom att bringa full
överensstämmelse mellan organisk och oorganisk kemi,
eller med att upplösa grundämnena i
konstitutionsformler, reducerande dem alla på C H O N.
</chapter>
<chapter name="Droppen och molekylen">
<h3>DROPPEN OCH MOLEKYLEN.</h3>

Läraren talade: Om fria molekyler eller atomer
existera, synas de äga form av en sfär. När dessa
sfärer trängas ihop vid avkylning eller avdunstning
så brista de eller tryckas ihop till rätliniga figurer
som äro kristaller, vilka taga form efter minsta
utrymmet eller motståndet. Vätskor bilda droppar,
vilkas relativa storlek är beroende av
utströmningskärlet, temperaturen, men icke av egentliga vikten,
säger Gay Lussac. Däremot ser man en skymt av
föreningsvikten i dropparnes storlek och antal på ett
bestämt mått. En kubikcentimeter vatten väger 1
gram och ger 20 droppar. Men 18 är vattnets
föreningsvikt, alltså ett minus 2. Saltsyran ger även 20
droppar på kubikcentimetern, och 18 x 2 är 36 som
är saltsyran. Saltpetersyran ger 27 droppar på samma
mått och 3 x 25 är 75 som är salpetersyrans 76.
Svavelsyran ger 28 droppar och 3 x 28 är 84 som minus 2
ger 82 = SO<sub>3</sub>H<sub>2</sub>. Alkohol ger 62 droppar som är
C<sub>2</sub>H<sub>6</sub>O + H<sub>2</sub>O = 64. Olivolja ger 47 droppar som
är oljesyrans C<sub>3</sub>H<sub>11</sub> = 47.

Gramet såsom enhet eller etalong synes
således icke vara taget på måfå, och vattnet som ingår
i alla kemiska föreningar såsom kristallvatten,
konstitutionsvatten, hydratvatten, kan nog anses såsom
alltets upphov och mätare.
</chapter>
<chapter name="Nya rön angåense Lavoisiers fundamentalförsök">
<h3>NYA   RÖN   ANGÅENDE   LAVOISIERS
FUNDAMENTALFÖRSÖK.</h3>

Läraren fortfor: Sedan jag sist framkastade
tvivel om Lavoisiers fundamentalteori, eller: metallerna
öka i vikt vid förbränning genom upptagande av
luftens syre rätt och slätt, har jag anställt följande
försök. På en tämligen fin vågskål lade jag 1 gram tenn
i bladform, och förbrände tennet medelst blåsröret.
Tennet förlorade 2 centigram i vikt. Alltså förlust,
ehuru jag må erkänna att vikten icke kan vara exakt
då jag icke drev förbränningen så långt möjligt var.
Fem centigram silverblad förbrändes på vågen och
förlorade i vikt. Jag vill icke utsätta siffran som var
enorm, men vill här anteckna att jag för blåsrör
åstadkommit total förbränning av silver utan någon rest.

Ett decigram aluminiumblad minskade vid
förbränning med 7 i vikt. När jag får en bättre
vågskål skall jag kontrollera siffrorna. Faktum
kvarstår emellertid, att metallerna minska i vikt vid
förbränning, både i specifik och absolut vikt. Huru
Lavoisier kunnat misstaga sig så kapitalt, förstår jag
icke. Hans vedersakare märkte nog att den
egentliga vikten minskade vid förbränningen (oxidationen)
men de tystades med den absoluta vikten.
</chapter>

<chapter name="Non bis in idem">
<h3>NON   BIS   IN  IDEM.</h3>

Läraren talade: För att kontrollera försöken
skaffade jag en känsligare våg och brände sedan i en
tarerad glasbägare 10 centigram aluminiumblad; först
syntes askan bli lättare, men den måtte ha upptagit fukt
ur luften, ty den blev strax därpå tyngre och efter
avsvalnande hade ökning i vikten tilltagit med 35
milligram som utgör 35 %. Sedan askan stått ett dygn
började den återgå till metall, alldeles som amorft
svavel återgår till gult. Liknande försök med 50
centigram kopparblad visade varierande resultat. Först
minskade vikten sedan ökade den med 7 centigram
eller 14 %; sedan vid påblåsning minskade vikten,
troligen av de upphettade gaser som befunno sig
emellan de »kolnade» kopparbladen. Detta sista
fenomen är intressant emedan det belyser Sthalska skolans
åsikt att flogiston (vätet) var försedd med negativ
tyngd och strävade att lyfta sig. Varje molekyl av
ett vätehaltigt ämne skulle då utgöra liksom en
vätgasballong, som i sin strävan uppåt kunde neutralisera
tyngdlagen. Mitt försök med ett magnesiumband
kunde ingenting upplysa, då ju en stor del magnesia
bortgick som »rök». Förnyat försök med ett enda
tennblad på 6 decigram visade en förlust av 5
centigram; och ett enda kopparblad av 5 centigram
förlorade minst 1 centigram. Men ett är säkert:
metallerna brinna upp som kolväten, och lämna aska;
magnesium brinner dessutom med rök. Undersökte man
förbränningsgaserna finge man väl analysen som av
andra brännbara ämnen.
</chapter>

<chapter name="Ofullständig och fullständig förbränning">
<h3>OFULLSTÄNDIG OCH FULLSTÄNDIG
FÖRBRÄNNING.</h3>

Läraren fortfor: Att försöken med metallers
förbränning visade så olika resultat, dels med förlust
dels med vinst av vikten, kan bero av flera 
omständigheter: blåsrörslågan kam ju ha först oxiderat
(förbrännt) sedan ha reducerat (tillfört kol eller väte);
den kan även mellan bladen ha avsatt kol eller infört
kolväten, eller vattenångor; ty så snart jag förbrände
fullständigt ett enkelt blad minskade vikten. Ett
magnesiumband på 100 milligram förlorade halva sin vikt
eller 50 milligram, vilket är oerhört, även om man
avräknar röken som var obetydlig. Här bör
anmärkas, att Lavoisiers fundamentalexperiment skedde i
slutet kärl och således icke var förbränning utan
torrdestillation. Oxidation med begränsad lufttillträde är
en annan process än förbränning i fria luften, vilken
senare process synes vara både en s. k. oxidation och
en kommutation, eller dubbel dekomposition, ett
ömsesidigt utbyte av beståndsdelar; och ett är säkert: att
vid fullständig förbränning det utgående eller förlusten
är större än ingående vinsten. Detta framgår tydligast
vid organiska ämnens förbränning, där askan är en
minimal procent, och där förbränningen givit upphov
till nya ämnens bildande, såsom då stärkelse = CHO
regelbundet ger fosforsyrad kalk i askan (efter
Berzelii uppgift), liksom ju även äggvita gör.
</chapter>

<chapter name="Tass eller hand">
<h3>TASS ELLER HAND.</h3>

Lärjungen: I Kiplings underbara Djungelbok får
människobarnet umgås med allehanda djur, men icke
med aporna, därför att de äro de sämsta av alla djur,
bara gjorda av laster och brott. När man i Goethes
Faust (2:a delen) skall framställa larer och lemurer,
så begagnar man samma masker och kostymer som
i l:a delens häxkök: markattornas. Och från dessa
förfallna djur söker nu människan(?) sina anor med
ljus och lykta. I sanning, jag härstammade heldre
från en ädel häst, en vis och rättvis elefant, eller
från en modig och tacksam örn.

Men nu är det mera sannolikt att aporna
härstamma från förfallna människor, förrymda
brottslingar, Robinsöner förlista och landsatta på öar i havet.

<img>Chimpansens hand.</img>

Denna chimpansens hand är icke en tass på väg
att bli hand, utan den är en människohand på vägen
nedåt till tass. En kiromant kunde läsa linjerna i
den och spå; en manicure vore i stånd att reparera
den för att bära handskar.

Om människan härstammade från apan, skulle
ju enligt fylogeniens lag barnet födas med hår på
kroppen, rnen nu kommer det slätt som en
kyrkängel, dock utan hår på huvet ens. Det är en skam
att ha tjänat ap-kungen, min ungdoms förförare! Och
så idiotiskt sedan!
</chapter>

<chapter name="Konstanta molnformer A">
<h3>KONSTANTA  MOLNFORMER  A.</h3>

Lärjungen: I sju år har jag från samma fönster
observerat molnbankar i väster, omkring vår- och
höstdagjämningen. När jag tyckte mig känna igen dem
och tagit stadiga pejlingar, började jag teckna av
dem. Nåväl: de återkommo på samma ställe och
i samma form: höga berg med lövskogar, borgar och
slott o. s. v. Så fick jag en dag läsa att Goethe, som
hade ögonen med sig, även observerat dessa paries
(väggar) i väster, men jag har icke varit i tillfälle
se hans funderingar över fenomenet. I stället läste
jag meteorologi och fann att denna vetenskaps
utövare även lagt märke till dessa »vid solnedgången i
väster synliga molnbankar».

Väster? Vad är väster i Moskwa, i Weimar, i
Stockholm? Där solen synes gå ner vid vår- och
höstdagjämningen. Nåväl, därav kan man ju sluta att
dessa molnbankars <sp>synlighet</sp> är beroende av solens
ställning. Men deras bildning behöver därför icke
vara beroende av solens ställning. Nu, när
gissningarne börja, kunde man ju antaga skuggprojektioner
av upphöjda föremål, berg o. d. som ligga emellan
solen och åskådaren. Men väster om Moskwa
finnas inga höga berg; väster om Weimar ligger ju
Thüringen, Harz- och Rehnbergen, vilka senare verkligen
likna paries; men väster om Stockholm ligga inga
Rhenberg eller Rhenborgar, men väl, i fjärran, norska
alper. Alltså: där var intet att få!
</chapter>

<chapter name="Konstanta molnformer B">
<h3>KONSTANTA MOLNFORMER  B.</h3>

Lärjungen: På mina morgonvandringar brukade
jag ibland gå hem en gata som sträckte sig framåt i
öster. Efter ett halvt år började jag förvånas att alltid
i gatans fond låg en molnbank (vid nio-tiden på
morgonen), som liknade lövskogkullar dem man får se i
det låga Schweitz (Aargau). Molnet återkom vid
samma tid ungefär i samma form. Vid slutet av gatan
bodde en bekant artist på nedre botten. Jag besökte
honom, och från hans fönster återsåg jag mitt
stackmoln. Vid förfrågan sade sig artisten också ha
observerat detta återkommande moln, men icke så noga,
dock. Han lovade rita det, om det kom igen!

Då började jag en serie observationer med
noggranna orienteringar, ehuruväl det orimliga i
fenomenet en tid höll mig tillbaka.

Dessa observationer pågå ännu, och därunder
råkade jag läsa en meteorologs förvånande observation
i samma riktning. Han skriver:<footnote>R. Rubenson i Nord. Fam. Bok.</footnote> »Även kan ett moln
länge hålla sig kvar vid oförändrad höjd över marken,
ehuru vattenpartiklarna av vilka det består, måste
sjunka genom sin tyngd. Molnet synes nämligen
intaga samma ställe på himlen, ehuru dess partiklar
oupphörligt växla.»
</chapter>

<chapter name="Konstanta molnformer C">
<h3>KONSTANTA MOLNFORMER C.</h3>

Lärjungen: Efter species facti skulle förklaringarna
komma. Alltså först: Osynlig vattengas kondenseras
i en viss köld till synlig vattenånga (moln) av en
bestämd form. Då skulle ju en köldform vara
bestämmande för kondenseringsfenomenet, men köld har
ingen form. Sättom: en köldregion av viss form,
eller en avkyld luftmassa av obestämd form, så stöta
vi på en orimlighet, enär gaser, som icke äro instängda
i kärl, genom diffusionslagen icke antaga bestämd
form. Sedan vidare: När man på teatern framställer
spöken, kan man projiciera en skioptikonbild på en
utströmmande vattenånga eller rök. Bilden behåller
läge och form (även färg), under det ångan eller röken
förnyas oupphörligt. Denna analogi säger mera än
den förra hypotesen, men bevisar icke.

Därför vore rådligt först samla konstanter, hälst
medelst fotografier, som förstoras. Till dess må de
konstanta molnformerna förbli en terra incognita, en
palingenesi, en vattenångans inneboende nedärvda
nisus formativus eller reminiscens från kretsloppet
genom oorganiska eller organiska former.
Swedenborg skulle kunnat säga med tanken på
korrespondensläran: Alperna likna vissa moln och vissa moln likna
Alperna; en lövskogskontur liknar gröna moln, och
stackmolnen likna vita lövskogar, <sp>därför</sp> att allt
är skapat i motsvarighet, det nedre med det övre.
</chapter>

<chapter name="Fåglarnas hemligheter A">
<h3>FÅGLARNAS  HEMLIGHETER A.</h3>

Lärjungen: Ännu har kornknarren icke sagt oss
sin hemlighet, och hur han flyttar. I Irland anses han
stanna kvar, ehuru man icke vet var han gömmer sig.
I England har man trott honom vara ventriloquist,
ägande förmågan att som en buktalare kunna
förlägga ljudet på långt håll. Detta emedan man hörde
honom där han icke kunde vara; man såg icke ett
grässtrå röra sig där han skulle ha flyttat sig med
löpande. Då han faktiskt är en mycket dålig flygare,
egentligen flaxare (Brehm), så kan han icke flyga till
Afrika. Brehm, som tror att han vandrar, tänker icke
på engelska kanalen, Öresund eller Alperna.
Följaktligen måste han stanna. Då frågas: Var döljer han sig
om vintern? Några ha gissat på ihåliga träd, ruiner
o. d. Men naturligare vore gissa på modren jorden,
som om vintern gömmer alla ormar, grodor, råttor,
möss, sorkar, sniglar o. fl. Trädgårdssnäckan kan
gräva sig ner en halv meter. Kungsfågeln gräver sig
sitt bo en meter ner i jorden. Varför kan icke
kornknarren också gräva sig ner eller begagna mullvadens
gångar till vinterläge? Jag vet intet skäl varför icke!

Naturforskaren vill se innan han tror. Gott! Men
ingen naturforskare har sett kornknarren flytta, hur
kan han tro det då?

P. S.

Brewster relaterar ett fall, då på Aikerness
(Orkney) en kornknarr hittades om vintern i en ler-vall
(hill-dyke) och väcktes till liv i ett varmt rum.
</chapter>

<chapter name="Fåglarnes hemligheter B">
<h3>FÅGLARNES  HEMLIGHETER B.</h3>

Lärjungen: Jag läste häromdagen i Berzelius'
Djurkemi huru han trodde att svalorna övervintrade
under isen, och att finkar och ärlor icke flyttade.
Varför trodde den nyktre kemisten detta? Jo, därför
att många trovärdiga vittnen bekräftat, vilket är full
bevisning inför domaren. Domarne heta Aristoteles,
Olaus Magnus, Linné, Berzelius i första rummet. Och
bland vittnena anföras: l:o Forster, professor i Halle
och vilken följde Cooke på hans andra
världsomsegling, såg själv flera svalor uppfångade ur Weichsel
av fiskare vintern 1735. Två av dem kvicknade till
på kakelugnen men dogo snart; Forster höll själv de
små liken i sin hand.

Peter   Brown   (Bruun),   norsk målare (?), 
berättar för samme Forster att han under skoltiden i Skien,
mellan hans 6:e och 17:e år, regelbundet
uppfiskade svalor under isen i ett träsk, och att fåglarne
kommo till liv i ett varmt rum.

En M. Stephens berättar för samme Forster att
han sett några svalor, vilka i februari hämtats ur en
damm som tillhörde hans faders gård i Berkshire, och
att svalorna flögo i rummet efter att ha kvicknat till,
och i många vittnens närvaro.

Svenska kemisten Wallerius skrev år 1748 till
en viss Klein i Danzig att han många gånger sett
svalor sittande i vassar och sänkande sig i djupet;
samt att han sett en svala fångad i isnot, och vilken
kom sig i varmt rum.

Linné upptager i Systema naturæ denna naturens
anomali som ett faktum. Hur äga vi rätt att stryka
ut det, då vi icke sett svalorna flytta?
</chapter>

<chapter name="Schackspelets hemligheter">
<h3>SCHACKSPELETS   HEMLIGHETER.</h3>

Lärjungen: Ovanför porten till fästningen i
Gwalior (Indien) är inhuggen en magisk kvadrat liknande
Nasikkvadraten.

<table b c>
<td>15 <td>10 <td>3   <td>6
<td>4   <td>5   <td>16 <td>9
<td>14 <td>11 <td>2   <td>7
<td>1   <td>8   <td>13 <td>12
</table>

Siffersumman i sidorna och i diagonalerna giva
34, men där finns även andra funktioner, som tillhöra
Nasik-kvadraten (se Encycl. Brit: Magic Square).

Emellertid, ehuruväl denna magiska kvadrat
ingenting avsiktligt har att göra med schackspelet, synes den
dock innesluta alla schackpjäsers gång. Om man
nämligen följer efter siffrorna från 1-16 så finner man
först från 1 till 2 hästens gång, och detta språng
upprepas 7 gånger. För att komma från 2 till 3
använder jag tornets eller drottningens räta linje; från
3 till 4 återigen hästens; från 4 till 5 bondens (eller
kungens) ensteg; från 8 till 9 löparens (eller
drottningens) snedsprång.

En engelsk författare har givit följande skala på
pjäsernas energier (ekvivalenter):

<table>
<td>drottningen <td>= <td r>23 <td><sup>3</sup>/<sub>4</sub>
<td>tornet         <td>= <td r>15
<td>löparen      <td>= <td r>9   <td><sup>3</sup>/<sub>4</sub>
<td>hästen        <td>= <td r>9   <td><sup>1</sup>/<sub>4</sub>
<td>kungen       <td>= <td r>6   <td><sup>1</sup>/<sub>2</sub>
<td>bonden       <td>= <td r>3   <td><sup>3</sup>/<sub>4</sub> eller 2.
</table>

Om nu schackbrädan är en magisk kvadrat med
sidan 8 och kvadraten 64, och man insätter värdena
på pjäserna, så vore ju möjligt att ur schackspelet utfå
ett nytt intresse och kanske en teori för dess
bedrivande.<footnote>Hästens språng återfinnes i de flesta magiska
kvadrater och tyckes därför vara lånad till schackspelet vars
8-kvadrat bör undersökas.</footnote>
</chapter>
<chapter name="Tio-skalans uppkomst">
<h3>TIO-SKALANS   UPPKOMST.</h3>

Lärjungen: Det har undrats varför aritmetiken
stannat vid tioskalan sedan olika folk försökt med 2, 6,
12 o. s. v. Några ha menat att de tio fingrarne fått
bilda etalongen, och följande faktum synes tala för
saken. Om man nämligen observerar 9:ans produkter
i multiplikationstabellen, så reverteras siffrorna efter
5 på detta sätt:

<table>
<td>9 x 2 = 18,  <td c>men   <td>9 x 9 = 81 <td c>obs.<td>  18,  81.
<td>9 x 3 = 27,  <td c>    »   <td>9 x 8 = 72 <td c>    »  <td>  27, 72.
<td>9 x 4 = 36,  <td c>    »   <td>9 x 7 = 63 <td c>    »  <td>  36, 63.
<td>9 x 5 = 45,  <td c>    »   <td>9 x 6 = 54 <td c>    »  <td>  45, 54.
</table>

<img></img>

Om man nu räknar på fingrarna i händernas
insida, så ser man att förhållandet reverteras efter 5, och
att 2 och 9 falla på pekfingren, 3 och 8 på långfingren,
4 och 7 på ringfingren, 5 och 6 på lillfingren, således
som i multiplikationstabellens 9:a.

Japanerna räkna till tio och kineserna till fem,
på fingerna!
</chapter>
<chapter name="Vem byggde Fingalsgrottan?">
<h3>VEM BYGGDE FINGALSGROTTAN?</h3>

Lärjungen: Fingalsgrottan är byggd, därom finnas
inga tvivel. Bevisen föreligga, l:o. Basaltpelarne
<img l>En basaltpelare från
Fingalsgrottan.
</img>
hämtade ur berggrunden äro
avdelade i lika stora stycken.
2:o. Dessa stycken är fogade
med <sp>tapp</sp> och <sp>skål</sp> som ett
<sp>lager</sp>. 3:o. Murbruk eller
cement visar sig i fogen. 4:o.
Pelarnes avtagande i höjd inåt
är matematiskt beräknad, 39
meter vid ingången, 23 i
bakgrunden, jämfört med hålans
bredd 17 meter vid ingången
och 7 i bakgrunden.

Men Fingalsgrottan är ungefär så lång som
Notre-Dame i Paris, och ungefär så hög.

Den som kan komma åt de exakta siffrorna borde
jämföra pyramidernas tal med Salomons tempels,
Parthenons och de äldsta katedralernas, men även med
andra grottors, särskilt den på Antiparos och på ön
Skye. Trenne norska grottor Torghatten,
Dolsteinshålan och Sjonghelleren äga liknande mått med
Fingalsgrottan. Sjonghelleren, vars namn antyder att den
kan sjunga som Fingals orgel, har verkligen samma
längd och höjd som Fingalsgrottan. Arkeologerna tro
att Fingalsgrottan är en lek av vulkaner och havsvågor,
och geologerna mena att kristaller brista med tappar
och skålar. Kanske frimurarne ha bättre reda på
den förhistoriska byggnadskonsten?
</chapter>
<chapter name="Serum-växter">
<h3>SERUM-VÄXTER.</h3>

Läraren fortfor: Jag har sett en uppgift att
vallmon och solanaceer hälst förvildas (trivas) på
kyrkogårdar. Rosor och liljor frodas på gravar, och bruket
att offra blommor åt den dödes hydda har väl några
djupare grunder än vi nu veta. Lika söker lika, ibland;
ibland söka motsatserna varann. Läkedomsväxternas
verkningssätt känner man icke, och problemet löses
väl framdeles med Swedenborgs funktioner. När jag
såg i en bok att chinaträdet trives bäst i fuktighet
och växlande klimat, kom jag att tänka på
chinabarkens nytta i växelfebrar, frossor, som man ådrager
sig i fuktig sumpmark. Och när salixarternas
salicylsyra tjänar i malaria eller sumpfeber, tänkte jag
på salixarterna såsom terapidjur, vilka utarbeta
sumpgiftet till serum, då de ju hälst växa i sumpar. När
nu Kocks tuberkulin befanns vara i släkt med
ormgiftet, och ormgiftet är analogt med växtalkaloiden,
så undras ju om icke växtalkaloider kunna utfinnas
som bota tuberkulos. Naturen har ju lagt så många
andra sjukdomars läkemedel i växterna! Malörten
håller ett ämne, absintin, vilket är grönt som gallan,
bittert som gallan och är uppbyggt på ett och samma
kolväte C<sub>16</sub>H<sub>22</sub>, som finns i en av gallans
beståndsdelar biliprasin. Malörten avsöndrar väl galla, efter
som han är en ruderatväxt och bearbetar avsöndringar
av djur. Malörten gagnar ju också i magsjukdomar
som stå i sammanhang med gallans sjukliga
förändringar. Kolerin kommer av kolä, galla.
</chapter>
<chapter name="Växtens psyke">
<h3>VÄXTENS  PSYKE.</h3>

Läraren fortfor: När jag i en botanisk trädgård
såg den största vallmoarten Papaver speciosissimum
med dess hemska blodröda färg på de fyra
kronbladen som stå i kors, och i kalkens botten de fyra
svarta fläckarne bildande giftetiketten det svarta
korset, så fick jag det intrycket att de gamles tro på
signatura rerum eller att sakernas inneboende verkningar
uttryckte sig i habitus, vore alldeles riktig. Men när
jag såg vallmons kanellerade fröhus, lik en hygiæas
romerska vas, och med timcirkel på locket, då sade
jag mig: genom seende och inseende (intuition) ha
mänskorna fått kunskap om växternas läkedomsgåvor.
Och genom åratals observationer fann jag idel
bekräftanden. När man ser den rysliga bolmörten med
dess gulgrå kadaverfärg och violetta likblånader, så
ser man döden och vansinnet; men naturen är både
mild och givmild och lägger botemedel bredvid giftet.
Man ser på dosens decimalbråk, hur verkan ändrar sig.
Flytta decimalkommat till vänster och det är
dödsdosen, flytta det till höger, liv och hälsa äro där. Men
när bolmört kan begagnas i psykiatrin, så visar det
att växten har en psyke, och att således hennes
psykologi snart kan skrivas, men av psykologer, icke av
psykiatrar.
</chapter>

<chapter name="Linné står upp">
<h3>LINNÉ   STÅR   UPP.</h3>

Läraren talade: När nu Linné skall jubileras,
kommer väl hans ande att stå upp igen, liksom
Swedenborgs stod upp mitt i förra sekelslutet. Då få vi nog
se botaniken bli levande igen efter sin hundraåriga
dekadens, och renässansen är bebådad av en tysk, som
heter Francé, kom ihåg det namnet. Då få vi veta vad
växterna äro för ena, efter att deras hemligheter trotsat
alla forskningar med mikroskopet och de kemiska
reagentierna. De äro ju innerst skapade för högre djur,
ty deras vävnader framställa i miniatyr samma
element. Växterna ha släta muskler och streckade
arterer och vener, trachéer och mjölkkärl, nerver med
bicell (annex) och förträngning. Deras rot avsöndrar
pankreassaft och galla, och de smälta födan utanför.
Men det egendomliga är, att växt-alkaloiderna såsom
morfin, chinin och andra äro sammansatta såsom
ormgiftet och likgiften, ptomainerna. Dessa växter med
de starka giften, vifka även äro läkemedel, synas
tjänstgöra såsom serumdjuren; de leva nämligen i
orenlighet och avsöndringar, vilka de bearbeta till läkemedel.
Obegripligt är att vissa lik-gift lukta såsom rosor,
jasmin, hyacint, men växterna leva ju av växtlik och
djuriska avsöndringar; kanske de själva äro lik som
uppstått ur förgängelsen och leva nirvanaliv,
smärtfritt, omedvetet drömliv; men det kapitlet hör till den
kommande växtpsykologin, som skall grundas av
tänkare, icke av hantverkare.
</chapter>

<chapter name="Pythagoreern Linné">
<h3>PYTHAGOREERN  LINNÉ.</h3>

Läraren fortfor: Linné har nu en mansålder blivit
förkättrad såsom den torre systematikern, och hans
sexualsystem avlyst såsom varande artificiellt eller
godtyckligt, då han valde ståndarnes antal och dylikt
som indelningsgrund. Men när hela naturen är 
uppbyggd på tal, såsom pythagoreerna visade, så synes ju
rimligt att även växternas egenskaper och frändskaper
skulle härledas av och uttryckas i tal. Om vi se på
familjen cruciferæ, så har den sex ståndare
(visserligen fyra längre); men sex är liljornas tal, och
cruciferæs kemiska konstitution (svavelhalten t. ex.)
närmar dem till liljorna. Vidare, kålens huvud är en
börjande lökbildning, som är liljornas. Hesperis <footnote>Hesperis, cruciferen, sätter också knopplökar.</footnote> och
Lunaria äga liljans doft, och Alliaria har lökens.
Vidare: Aristolochia hör till gynandria men äger 6
ståndare och liknar en lilja. Fumaria hör till diadelfia,
men har 6 ståndare och liknar en lilja även genom
sin bulbus. Lemna hör till monoecia, men med sina
två ståndare liknar han diandristen Veronica. Carex
hör till monoecia, men dess tre ståndare förer den till
gräsen. Syngenesisterna stå med ena benet i
umbellaterna, och deras fem ståndare drager dem ditåt,
särskilt genom Eryngium, som är en umbellat men äger
tistelns habitus. Ståndarnes antal tyckes icke vara så
oviktigt, och Linné står närmare pythagoreerna och
Swedenborg än man tror, och därför vänta vi hans
återkomst.
</chapter>

<chapter name="Linné efterträder sig">
<h3>LINNÉ   EFTERTRÄDER   SIG.</h3>

Läraren talade: Linné insåg själv det otillräckliga
i sitt sexualsystem, och han arbetade på ett med
naturliga ordningar (ordines naturales), i vilket han endast
invigde sina trognaste. Men han ville icke riva sin
byggnad förrän han kunde resa en ny, och det hann
han icke med. De som ännu våga kalla honom den
torre systematikern hava icke funnit mästaren där
han skall sökas; i hans härliga resor, hans tal, brev
och vissa avhandlingar. I resorna ser han över hela
naturen i dess tre riken, stenarnes, växternas och
djurens; och han behandlar dem som levande varelser;
han är biolog, anatom, fysiolog, men han är även
läkaren, medicine doktorn och apotekaren i en person.
Och överallt ser han skaparens hand, den mätande
och räknande skaparen, som han likt Moses fick se på
ryggen, och hisnade. Efter Linné har först Ernst
Hæckel ordnat skapelsens föremål, men för honom
föll det sig naturligare att naturen skapat sig själv,
vilket är orimligt, och hans teofobi är så stor att han
vill tända bålet åt dem som tro på en skapare. Detta
kallas den ändliga människans begränsning, och
Hæckels system har redan börjat skatta åt
förgängelsen, liksom fader Darwins teorier, och just i samma
stund som Darwinismen gått in i folkskolan. Men båda
ha tjänat och tjänat ut; deras material begagnas, men
till helt andra ändamål än de åsyftat. Allting reder sig
till slut! Men nu står Linné upp för att bli sin egen
efterträdare.
</chapter>

<chapter name="Himmelstecken">
<h3>HIMMELSTECKEN.</h3>

Lärjungen: I en populär astronomi av dr Uhle
(vilken man dock icke bör citera) såg jag för tio år
sedan en teckning av en egendomlig stjärnhop
återgiven efter John Herschel, troligen ur dennes
Nebulos-Atlas. Denna stjärnhop bildar ett hjulkors, däri
kransen och ekrarne äro mörka, det övriga ljust av små
stjärnor.
Nåväl, det gick då mig som med den
skeppsbrutne på den obebodda ön, när han fick se
hypotenusan ritad i sanden, med den skillnad att jag, inom
mig, utbrast: Det finns gudar i himmeln!

Jag har sedan visat denna figur för verkliga
astronomer och bett dem kontrollera teckningen, antingen
genom observation på himmelen (i fall stjärnhopen
tillhör vår norra hemisfär), eller också söka i
Herschels atlas. Men de ville inte se på himmeln, de ha
fått fruktan för den, och var gång jag visat Herschels
hjulkors vända de sig bort, alldeles som en viss när
han får se korset. Så här ser stjärnhopen ut!

<img>Herschels hjulkors.</img>

Om denna konstellation kan verifieras, så äga vi
ett nytt bevis för Guds existens och äro säkra om att
han bor i himmelen. Kanske det var denna bild som
Konstantin den store såg, när han utropade: I detta
tecken skall du segra!

Men vad betyder detta himmelstecken? Jo, det
är helt enkelt grekernas thäta [math: oplus] som är första
bokstaven i Theos: det är:

GUD.
</chapter>
<h1>SUPPLEMENT</h1>

<chapter name="Ett egenhändigt brev från Kristus">
<h3>ETT  EGENHÄNDIGT  BREV  FRÅN KRISTUS.</h3>

--  Är kyrkofadern Eusebius en trovärdig person?

--  Fullkomligt.

--  Med vad rätt betvivlar man äktheten av det
brev  från   Kristus   som   han   bekommit  ur  arkivet  i
Edessa?

--  Det vet jag inte, och det minns jag inte.

--  Eusebius,   född   på  200-talet   efter  Kristus,   i
Palestina, och vilken sålunda kunnat känna Jesu
släktingar,   meddelar   i  sin   kyrkohistoria  ett  brev  från
toparken Abgarus i Edessa, genom snabblöparen
Ananias översänt till »Jesus den goda Frälsaren i staden
Jerusalem». Toparken ber i detta brev, att Jesus måtte
komma och bota honom från en sjukdom, enär han
hört att Frälsaren utdriver dämoner, botar sjuka och
uppväcker döda.   »Och då jag nu här hört allt detta
om  dig,  så har jag tänkt vid mig själv:   ett av de
två, antingen är du Gud, som stigit ned ifrån himmelen
och gör sådana gärningar, eller ock är du Guds son,
enär du utförer slikt.» -- Nåväl, »Jesus svar till
toparken Abgarus genom snabblöparen Ananias» meddelas
därpå ur Edessas arkiv.

»Abgarus! Salig är du, som trott på mig, utan
att hava sett mig"; ty det står skrivet om mig: de mig
hava sett tro icke på mig, på det att de mig icke
sett, skola tro och leva. Vad nu beträffar
inbjudningen att komma till dig, så måste jag först här
uträtta allt varför jag är sänd, och när det är uppfyllt,
upptagas till honom, som mig sänt. Men när jag
blivit upptagen, skall jag sända dig en av mina
lärjungar på det han skall göra dig helbrägda av din
sjukdom och bringa dig och de dina livet.» -- Nå vad
säger du?

--  Det finner jag helt naturligt att man bevarat ett
brev från Jesus Kristus, mycket naturligare än att man
räddat   alla   brevlappar  från   den   relativt   obetydliga
Marcus Tullius Cicero.

--  Emellertid   har    man    förnekat   äktheten   av
Kristi brev.

--  Det  kan  jag väl  tro!    Men   på  vad grund?

--  På inga grunder:   Hagenbach  säger så här:
»att  Eusebius  verkligen  funnit  dessa brev  i Edessa,
måste vi väl tro, så framt vi icke vilja stämpla honom
som lögnare...   Men en var som ock blott i någon
mån känner till tonen i den evangeliska berättelsen och
har ett inre öra för densamma, och som därmed
jämför denna historia, skall finna det alldeles påtagligt,
att denna är senare fabricerad, för att icke säga, att
den är ett bedrägeri.» -- Och jag tycker just att det är
den evangeliska tonen!   Men det finns även en detalj
som gör brevet för mig sannolikt, och det är
namngivandet av den ringa slaven, snabblöparen Ananias.
Ser du, sådant hittar man inte på! -- Har man dock
bevisat falskheten  av detta brevet?

--  Nej,   man   har  bara   förnekat  äktheten.

--  Och    detta   kallas   vetenskap,
religionsvetenskap!  »Jag förnekar faktum».

-- -- --

En liten herre (Hagenbach) sitter aderton hundra
år senare och vågar betvivla en trovärdig och lärd
mans (Eusebius) uppgifter, en man som levde strax
efter Kristi Apostlars död, och på grunder, som mera
tala för än emot! Det påminner om gymnasisternas
bibelkritik, då de »tycka» osannolikt att Evangelierna
äro fotade på upplevelser. Den som själv är
författare vet, att man icke kan »hitta på» alla dessa
detaljer i sceneri, handling och dialog. Exempel:
Översteprästens tjänare hette Malcus. Där brann en
koleld emedan det var kallt; och hanen gol; klockan
var då så och så mycket; och Herren vände sig om
och såg på Petrus; och en tjänstekvinna fick se honom
sitta vid elden, fäste ögonen på honom och sade:
Du är ock en av dem! -- -- -- Och de togo en man,
Simon av Cyrene, och lade korset på honom (de
minnas mannens namn!) -- -- -- Och det var vid sjätte
timman. -- -- -- Och Jesus sade -- -- -- o. s. v,

Det är mer än berättelse, det är ett referat av
en upplevelse.
</chapter>

<chapter name="Äfflingarnes tusenåriga natt">
<h3>ÄFFLINGARNES TUSENÅRIGA  NATT.</h3>

När kristendomens sol gick upp över världen,
så blev det naturligtvis natt för äfflingarne. Ty när de
vänt ryggen åt ljuset, så blev ju allting bakvänt för
dem; höger blev vänster, öster blev väster, rätt blev
orätt, svart blev vitt och dag blev natt. Därför läser
man ännu om deras Tusenåriga natt som medeltiden
av dem kallas. Då Europas vildar började hyvsas, då
barmhärtigheten omfattade åldriga och sjuklingar, då
stater ordnade och lagar skyddade, då tro, hopp och
kärlek, offervillighet och ridderlighet blomstrade, då
började hedningarnes natt. När Europa fick
vetenskap, då Albertus Magnus, Tomas av Aqvino, Roger
Bacon, Arnold och Basilius grundade kemin,
metallurgin och medicinen, då mörknade det för hedningarne;
och när medeltidens konst slog ut i det härligaste
konstverk som finns: den götiska katedralen, då
svartnade det för jotnarnes ögon; klockeklang och
orgelsång tålde icke deras öron.

Slutligen uppfann medeltiden krutet, kompassen
och boktryckarkonsten; och en religiös man med
korstecknet på seglen upptäckte Amerika. Men Pauli
lärjunge Clemens Romanus kände redan »Oceanen, som
icke av mänskor kan överfaras, och de <sp>världar
som äro bortom densamma</sp>».<footnote>Brev till de kristna i Korinth, kap. 20 (citerat åt
författaren av en vän).</footnote>

Men mitt i hedningarnes mörker lyste
klosterskolor och universitet, där både andlig och världslig
visdom meddelades. Riddarvisor, romaner och
skådespel diktades; Karl den store sitter som en kristnad
kung Salomo, slår filistéer i Sachsenwald, bygger
tempel av romaruiner, håller lärda samtal och lyss till
sagor, odlar jord och stiftar lagar. Det är den ljusaste
bilden av det patriarkaliska nykristnade Europa.

Gudarne vandrade visserligen icke mer på
jorden, men guds budbärare stodo i stadig förbindelse
med människors barn och uppenbarade för dem guds
rikes hemligheter, nedskrivna i Revelationer och bäst
i Legenda Aurea. Thomas a Kempis Imitatione Jesu
Kristi tryckes och läses än i dag till och med av
protestanter. Själva kyrkofäderna, Augustinus, 
Hieronymus, Krysostomus kan man läsa, och Augustinus
begagnades i min ungdom som konfirmationsbok.

Två hundra år före reformationen eller
kyrkosöndringen, som den hellre bör kallas, skrev Dante sin
aldrakristligaste dikt, den hedningarne försökt stjäla
åt sig; och den evertuerade Boccaccio får sitta i
lärostolen och kommentera Inferno till lämpligt straff för
sin ungdoms okynne.

Botticelli, Lippi, Ghirlandajo hette medeltidens
stora troende målare, vilkas lärjungar Michelangelo
och Rafael voro fromma kristna, ehuruväl hedningarne
velat stjäla dem också under den falska
ursprungsbeteckningen renässans eller hedendomens
pånyttfödelse.

När vid nya tidens ingång det började skymma,
då gick dagen opp för hedningarne och för sista
aténaren!

-- Sista? Det kommer nog fler aténare som vilja
bära ugglor till Atén!
</chapter>

<chapter name="Äsklingen">
<h3>ÄLSKLINGEN.</h3>

Julianus var en illyrier, från rövarestaten av
feniciskt blandfolk, gamla Baals- och Astartedyrkare. Han
var både mikrocefal och saknade bakhuvud, bar ett
av ohyra spatserande skägg över afrikanska läppar;
han hade långa naglar och bläcksvarta händer med
vilka han rotade i de slaktade offerdjurens blodiga
kroppar, för att ur hjärtat och levern spå framtiden.
Den glada gudstjänsten bestod i tjurslakt,
ackompanjerad av liderliga danserskor. För att vederlägga
profetiorna ville han uppbygga Jerusalems tempel, men
då bröt eld ur marken, så att företaget kvävdes i
lindan. Denna fåne kom en gång till Antiochia, som ägde
100,000 hedningar, av vilka Julianus väntade sig
hekatomber och magdansar. Men i stället kom en
enda präst honom till mötes, medförande en gås. Das
war alles!

Denna osympatiska figur, som blivit sista aténarns
och nyhedningarnes älskling, narrades slutligen ut i
en öken utan mat och dryck, där han fick ett spjut i
levern, men han lär därvid icke ha utropat »Du har
segrat Galilé»! Ty det var han för dum till.
</chapter>

<chapter name="Frihandstänkning">
<h3>FRIHANDSTÄNKNING.</h3>

Du vet att gymnasister och vederlikar äro mycket
styva i bibelkritik?

--  Jo, något!    Jag minns när jag...

--  Gott.    Du minns att vi upptäckte huru Kristi
släktregister i Matteus och Lukas voro varandra
motsägande, och därmed raserade vi (efter Sista Aténaren)
hela försoningsläran.    Men om vi vetat hur vi
bommade, skulle vi nu skämmas.   Eusebius skriver
nämligen i 1:a boken 7:de kapitlet om
överensstämmelsen mellan släktregistren och förklarar den skenbara
motsägelsen på följande sätt.    »Namnen på släkterna
i Israel räknades antingen efter naturen eller lagen:
Efter naturen, när den äkta sonen följde på fadren;
efter lagen, när någon benämnde de barn, vilka han
avlade, efter sin utan barn avlidne broders namn.   Ty
emedan  ännu intet visst hopp  om uppståndelse var
givet, så avbildade de det kommande löftet därom
genom en viss dödlig uppståndelse, på det att den 
avlidnes namn icke måtte gå under. Då nu de i denna
genealogi uppförde dels såsom äkta söner följde efter
sina fäder, dels voro födda av andra, men efter andra
uppkallade, så omnämnas båda...

»På detta sätt innehåller intetdera av de båda
evangelierna en osanning, i det den ena räknar
härstamningen efter naturen, den andra efter lagen. Ty
de släkter, vilka härstamma från Salomo och från
Nathan, äro genom namnförnyelser av dem, som dött utan
barn, genom giftermål för andra gången och genom
säduppväckelse (= Leviratäktenskap) så inflätade med
varandra, att samma personer med rätta anses för
barn av olika fäder... Båda berättelserna äro alltså
fullkomligt sanna...» Därpå följer en lång
bevisföring som du kan läsa själv, men vilken slutar så
här: »Matthan, som härstammade från Salomo, födde
Jakob. Sedan Matthan hade dött, så födde Melchi
som härstammade från Nathan, med samma kvinna Eli.
Eli och Jakob voro således bröder, av en och samma
moder. Sedan Eli hade dött barnlös, så uppväckte åt
honom Jakob säd, i det han födde Josef, som väl efter
naturen var hans son, men efter lagen Elis son. På
detta sätt var alltså Josef bådas son.» -- Är det
klart?

-- Klart!

--  Ska vi skämmas?

--  Ja vi kan det, då vi icke sakna blygsel.

--  Och  detta kallades fritänkeri!

--  I sanning något fritt, frihandstänkning på rak
arm!
</chapter>
<chapter name="Den svarta vetenskapen">
<h3>DEN SVARTA VETENSKAPEN.</h3>

Swedenborg säger: Vem vet icke att allt slags
ont och falskt kan bekräftas? Det kan bestyrkas, och
det bestyrkes även av de onda hos dem själva, att det
icke finnes någon Gud, att naturen är allt och att han
skapat sig själv; att religionen blott är ett medel,
genom vilket enfaldiga själar hållas i band...
Korteligen, tag det mest falska och uppställ det som sats,
och säg till ett skarpsinnigt huvud: bestyrk detta!
och han skall bestyrka det ända därhän att sanningens
ljus synes alldeles utsläckt... Det ondas och falskas
bekräftelse är icke annat än det godas och sannas
avlägsnande.

Det är alltså den onda viljan, som förmörkar
förståndet och föranleder att den onde icke fattar
religionens enklaste sanningar. Det är fientligheten mot
Gud, vilken inspirerar den Svarta vetenskapen, som
blomstrat nu i två mansåldrar och gjort densamma
värdelös eller mindre än värdelös.

Det har uttalats misstankar att de egyptiska
hieroglyferna icke äro lästa rätt utan måste läsas
om. (Swedenborg lär ha deponerat sin tolkning i
vetenskapsakademiens bibliotek.) Det var viskats, att
Kilskrifterna icke äro förstådda, och att lärda
syndikat bestämma om tydningen, vilken hittills gått i
tendensen att förringa bibelns värde.

Sakkunniga ha yttrat högt att en viss lysande
vetenskaplig bragd aldrig blivit utförd, emedan den
är omöjlig, och att gärningen varit ett bedrägeri. Hela
bacill-historien har alltid haft en underström av tvivel
emot sig såsom varande en förväxling av grund och
följd. Och så länge man icke förklarat
jäsningsfenomenet, som är en självalstring och en transmutation
av CH<sub>2</sub> och CO till N, kommer man icke ur fläcken.

Efter Mendeljeffs kemiska system upptäcktes en
mängd nya grundämnen, av vilka några inregistrerades
av syndikaten, andra slopades, och flera föllo tillbaka i
glömskan.

Den så kallade upptäckten av argon skulle vara
rena intet, om icke siffrorna drevo sitt spel, dock
obeaktade av upptäckaren. Dess atomvikt uppges
vara 39; dess löslighet i vatten 3,9, och det utgör 0,93 %
av luften. Ämnet är lika så likgiltigt som det är
indifferent, lika apokryfiskt som helium, och ansågs av
Cleve vara en gasblandning, alldeles som helium. Och
alldenstund gaser kunna blandas på ett oändligt antal
sätt, så är argon ett [math: infin]/[math: infin].   Geologien, som blev zoologi,
stannade framför urberget som inför en mur. Där
upphörde forskningen. Filologien, som blomstrade
upp, tog genast tjänst hos Dyngherren och skulle till
att bevisa Guds nonexistens medelst immanenta
ljudlagar stiftade av sig själva; men den vetenskapen gick
i rök, när man slutligen fann att det vanligen är
»strävan efter ett bekvämare, tid och ansträngning
sparande uttal som framkallar ljudlagarna». »Och att
dessa lagar tills vidare och kanske för alltid
undandraga sig vårt begripande.» (Ad. N--n).

Alla dessa Babelstorn ramlade innan de nådde
himmelen, och den »exakta vetenskapen», som var
så litet exakt, ligger nu i ruinhögar, nu eller mycket
snart.
</chapter>
<chapter name="Första budet? »Du skall inga andra gudar hava för mig.»">

<h3>FÖRSTA  BUDET?
»DU  SKALL  INGA  ANDRA  GUDAR  HAVA  FÖR
MIG.»</h3>

Hedningarnes outrotliga behov av religion yttrar
sig som bekant i avguderi. De dyrka avgudar,
kvinnan, barnen, ungdomen, fäderneslandet, Carl XII, sina
olyckskamrater när dessa arriverat, men framför allt
vetenskapen, det är uttytt den gudsfientliga
vetenskapen, som är den förfalskade. Hedningarne äro den
onda viljans män, och det är den onda viljan som
gör mänskorna dumma, så dumma att man kan inbilla
dem vad som hälst. Man har nyss inbillat dem att
kemin hittills opererat utan fysiken, och att man kan
vara en stor kemist utan att kunna ett dyft kemi.

De hade nyss »bevisat» att kometerna bestodo
av gaser, mest kolväten. När det nu faller ett smitt
järnblock på 1,000 kilo, och inlagt med nickel i
damascener-arbete, så tro de att Bielas komet, som
bestod av gas, släpper ner järnblock. Det är
tjockskalligt. Meteorblocken komma ju uppifrån ner på
jorden, men äfflingarne ha upptäckt att det inte finns
upp och ner (och icke fram och bak), därför törs de
inte forska uppåt, kanske av fruktan att råka något
okänt, som skulle genera deras vetenskapsteori att
universum icke har några gåtor. Hinduerna lära äga
en gud som heter Basmaghut, vilken dyrkade sig
själv, så att han slutligen av uppblåsthet -- sprack.
Vetenskapen just nu skall väl snart spricka!
</chapter>
<chapter name="Äfflingarnes Sibboleth">
<h3>ÄFFLINGARNES SIBBOLETH.</h3>

När Efraimiterna skulle fly över Jordan, anhöllos
de av Gileaditerna och uppfordrades som paroll säga
ordet Schibboleth. De som icke kunde, utan sade
Sibboleth blevo nedhuggna. Nu när äfflingarne stå vid
Rubicon för att eventuellt nedhuggas, så måste de
uttala ordet Swedenborg. Men de kan inte få det
namnet över sina läppar. Och ber man dem stava
till Swedenborg, så börjar de så här: -- S, w, e säger
Wal; d, e, n, säger den, b, o, r, g, säger ström.

Det är ju märkvärdigt, att de bara kan säga
Waldenström, men inte Swedenborg, och det är ett
säkert signalement på en äffling.

Ett annat Sibboleth är Joséphin Peladan. Det
kan de inte heller uttala, utan det vänder sig i
munnen och blir Anatole, Henry eller Bobrikoff; vad som
hälst utom Peladan. Det är ju gott att ha reda på
dem!
</chapter>

<chapter name="Planeternas chifferskrift">
<h3>PLANETERNAS CHIFFERSKRIFT.</h3>

De gamla hade som bekant namngivit metallerna
efter planeterna. Solen var Guld, Månen Silver,
Merkur Kvicksilver, Venus Koppar, Mars Järn, Jupiter
Tenn, Saturn Bly, och Uran var okänd, både
planeten och metallen.

Metallernas ekvivalenter antagas vara okända av
de gamle, men likafullt skymta de i planeternas
banelement.
I Mars' minimiavstånd från solen, 28 geogr. mil,
synes verkligen järnets ekvivalent 28.

I Saturns maximum 208 synes ju också blyets
atom 208. Det gick ju bra, men sedan börjar chiffer.

Merkurs täthet är 1,3 och kvicksilvers täthet =13.
Merkurs massa är 0,06966 och kvicksilver är 6,966 gånger
tyngre än luft. Merkurs diameter (Jorden = 1) är 0,38
och kvicksilvrets kritiska temperatur är -38°.

Jupiters maximumavstånd 112 kan man ju tumma
till 118 som är tennets atom.

Venus' 16 kan ju bli kopparns halva ekvivalent
= <sup>32</sup>/<sub>2</sub>.

Detta må vara, men när planeten Uran upptäcktes
samtidigt nästan med metallen Uran (1781 och 1789)
så blir siffrornas koincidens betänkligare. I planeten
Urans volym (Solen = 1) synes i <sup>1</sup>/<sub>12000</sub> talet 120 som
är metallen Urans ekvivalent, då atomen är 240. I
planeten Urans täthet 0,24 synes atomen 240.

Planeten Urans avståndsmaximum är 416: jämkar
man på det talet till 434, får man Berzelii äldre
dubbelatom 434. I Titius-talen åter, gömmer Uran i 196
guldets tal och Saturn med 100 kvicksilvrets. Men Venus
röjer i 107 silvrets atom, och Merkurius 57 tennets
ekvivalent.

Det är chiffer alltså, som döljer för att röja.
</chapter>

<chapter name="Qvi pro Qvo">
<h3>QVI   PRO  QVO.</h3>

Nu i oktober uppges solen stå i Skorpionen. Det
gör hon icke som vi veta(?), utan hon bara tyckes stå
där sedd från jorden. Men när systemet ändrades, 
vågade man icke ändra kalendern och sätta ut att
jorden stod i motsatta tecknet eller i Väduren, där hon
nu i oktober skall stå. Orsaken till denna fruktan
känner jag icke, men när jag nu på sjunde året från
samma fönster betraktar stjärnhimmeln i oktober och
ser Väduren under Andromeda och Cassiopea svänga
runt på 24 timmar och återkomma 1° tidigare varje
afton, så fattar jag inte hur jorden kan stå i Väduren.
Vi stå ju var som hälst, om ingen synpunkt
bestämmes. Nu är väl meningen den, att jorden antages stå
i Väduren, om man kunde förflytta sig till solen, och
därifrån betrakta jorden. Det är alltså ett antagande.
Men med præcessionen eller solens skenbara
framryckande i djurkretsen med 50 bågsekunder pr år,
skulle ju, då det är jorden som rycker fram och solen
står stilla, jorden utföra denna framryckning som
fullbordas på 26,000 år, och en ny faktor alltså införas
i jordens banelement. Men det rår jag inte med.

Frågan kvarstår dock: Vad vill det säga att
jorden står i Väduren nu i oktober, då stjärnornas läge
är detsamma hela året om?
</chapter>

<chapter name="Synvillor">
<h3>SYNVILLOR.</h3>

Om man stiger i en ballong, så synes jorden
konkav, skålformig, fastän den skall vara konvex, kullrig.
Antingen är detta en synvilla, eller också är jorden
skålformig. Om jag betraktar himmeln, så bildar den en
tryckt kupol över mitt huvud; alldenstund den kullriga
jorden visar sig skålformig, så har man ju rätt att
sluta, det den skenbart skålformiga himmeln är
kullrig; men han lär varken vara det ena eller det andra.
Villor alltså! Står jag på ett fartyg ute på havet, och
vänder mig omkring, så ser jag en krets; står jag
stilla och håller, om möjligt, ögonen stilla, så ser jag
ett segment kanske av en cirkel. Detta skall bevisa
att jorden är rund. Men nu går fartyget in i dimma, så
att ögat endast når 50 meter. Kretsen synes lika fullt,
men ingen tror att det är jordens cirkel jag nu ser.
Går jag i en glesplanterad skog, ser jag träden ordna
sig i en cirkel, som icke kan vara jordens. Det jag ser
på öppna havet, i dimman, i skogen är en cirkel, i
vilken jag är medelpunkt, och vars radie är avståndet
för tydliga seendet. Alltså bara villor, och det vi se,
ger intet sant begrepp om det sedda.

Att finna havshorizonten icke vara en båge är
mycket lätt. Jag siktar horizonten mellan de båda
skivorna i en parallell-linjal, och jag får horizontens
kurva till en rät linje parallell med linjalerna.
(Parallell-linjalen består av två linjaler förenade med
skänklar och begagnas att ta bestick på sjökortet.)

Vid molnigt väder går ofta horizontens cirkel
sönder, då ögat får molnperspektiv som avleda
blickarne. Det är svårt att med linjal draga två parallella
linjer, och på en plan yta synas två parallella linjer
över ett visst mått som en kurva. <img r></img>

Det uppgives, att endast två parallella linjer
uppdragna på en sfär synas riktigt parallella och räta.

Regnbågen är en subjektiv företeelse, som kanske
icke existerar utan en åskådare, eller kanske icke
finnes.

Jag stod en natt uppe på lanterninen till en tänd
fyr, och skådande åt norr såg jag i mörkret ett
strålande norrsken. Men när jag gick omkring lanterninen
med ljuset på ryggen, så syntes norrsken i alla
väderstreck. Det var således en subjektiv villa själva
formen. Kanske norrskenets form alltså är en villa som
regnbågens?
</chapter>

<chapter name="Synvillor 2">
<h3>SYNVILLOR 2.</h3>

Jag står på en djupt liggande lastångare på
Nordsjön, med ögat ungefär 4 meter över havsytan. Enligt
formeln 3,85 [math: radic]h, där h är ögats höjd över havsytan,
skulle en på vattnet i still sjö simmande mås kunna
dölja sig under kullrighetern (= kalotten) på ungefär
7 kilometers avstånd, men han befinner sig utanför
avståndet för det tydliga seendet och kan icke
beräknas.

I astronomierna anförda bevis för jordens
kulform, att ett fartyg på havet först visar masttoppar
och sist skrovet är osanning. Jag har i trettio år
observerat fenomenet, boende vid hav, beresande hav, men
aldrig sett fenomenet, mer än en gång, och då hägrade
bovenbramseglen på en brigg, det är : syntes förstorade
genom luftlagrens olika täthet.

På Nordsjön gick det till så här: vår lastångare
mötte en bark som passerade oss. Jag stod med
klockan i handen och frågade kaptenen om båda
hastigheterna. Barken gick nordpå för en slör. Efter
en kvart syntes han så här <img></img>; efter en halvtimme så
här <img></img>; efter en timme så här <img></img>. Han tycktes alltjämt
stiga »uppåt» horizonten, under det han förminskades
och avtonade, tills han dunstade bort. Men han dolde
varken skrov eller nedre seglen. När skrovet blev
otydligt, hade det icke gömt sig under kalotten, ty
med kaptenens kikare blev det genast synligt igen.

Jag har sett Helgoland, icke dyka upp ur havet,
utan träda fram, förstoras, förtydligas. Jag har sett
inkommande ångbåtar först ge sig tillkänna genom
röken, sedan med skorstenen som var lägre (än
masterna, men skarpare i färg och volym; och när
skrovet icke syntes för blotta ögat, var det icke dolt
under kalotten, ty det visade sig i kikarn, och dess
färg hade sammansmält med vattnets.

Jag har sett fyrars ljus i horizonten utan att se
fyren, men jag har aldrig vid dagsljus sett lanterninen
först och tornet sedan.

Jag har simmat i havet med ögat en fot över ytan,
men jag har varken sett låga skär eller sjömärken
sjunka (dölja sig). Likvisst skall för en simmare en
vilande sjöfågel kunna dölja sig på en knops avstånd,
eller 1,885 meter.

Skärets strandstenar skulle således bli osynliga,
när simmaren befann sig på ungefär 2 kilometers
avstånd.

Jag har gjort mätningar på isen, och icke sett
fiskares vakruskor dölja sig på angivet avstånd, och
isen skall ju lägga sig i en kullra, fastän vattenpasset
säger motsatsen.

Det är konstigt alltihop! Och man vet absolut
ingenting, knappast det!
</chapter>
<chapter name="Arkeologi (Förhistorisk arkitektur)">
<h3>ARKEOLOGI.
(FÖRHISTORISK ARKITEKTUR.)</h3>

<img></img>

--  Vem har byggt det här?

-- Byggt?

--  Ja, du kan väl se att det är danat av levande
händer med ett räknande, mätande sinne bakom, såvida
du  själv har konstnärens  öga.    Är du  bara geolog,
så ser du  bara vattnets  eroderande verkan  på silur
och  devon.

--  Vad är det då?

--  Det är ett parti från Rocky Mountains i
Nordamerika. Men vill du se Colorados Cañons så sök dem
i Neumayrs Erdgeschichte, dock icke i översättningen,
ty där äro de underbara lämningarna av klipptemplen
i Asiens öknar utelämnade, av fruktan sannolikt att den
rådande arkeologien skulle ramla.
<img l>Fingalskatedralen.</img> --  Då tror du att
Fingalsgrottan är byggd?

--  Det ser  man  ju  att
den  är!

--  Då tror du att
Tempelberget på   Spetsbergen
också?...

--  Ja,   efter   det   är   i
samma stil som  Colorados.   Men  berget vid Ovifak
på Grönland, där Adolf Nordenskiöld fann meteoren, är
<img>Ovifak på Grönland.</img>
i en annan stil, och denna stil liknar jättebyggningarne
i Sachsiska Schweitz, Halle- och Hunneberg och flera.

--  Vem har byggt Halleberg då?

--  Det   vet   jag   inte,   men  ni   som   ha
millionfonder borde ta reda på det, liksom på våra grottor i
Småland och  Skåne.   Linné  anmärker om  Halle och
Hunneberg,   att  det  ena  liknar  en  hägnad djurgård
och det andra ett väl anlagt slott. Kanske det är så!

Men samtidigt skulle ni fotografera
»Ystadsstenarne» av vilka en vacker samling finnes i Sätofta vid
Ringsjön. Att de äro eroderade, det är klart, men vad
de voro <sp>innan</sp> de blevo fossila, det kan endast
jämförande studier bringa i dagen. Jag lämnar som ett
souvenir en teckning av Linné från hans Ölandsresa,

<img>Stenjättar på Öland.</img>

föreställande dessa stenjättar från Kyllei, som han
fann liksom »stoder, bröstbilder, hästar och jag vet
inte vad för spöken».

Som slutvinjett sätter jag ett Abessiniskt
landskap, så att i fall du får dina vägar dit en gång, du
inte glömmer studera dem också.

<img>Abessiniens berg.</img>
</chapter>
<chapter name="Antipatier och sympatier">
<h3>ANTIPATIER OCH  SYMPATIER.</h3>

Vissa växter trivas ihop, andra icke, utan att
man riktigt kan förklara varför.

Vinrankan har alltid sedan romartid varit »gift
med» almen, hos vilken hon sökte stöd, och numera
med äkta kastanjen (Savojen), poppeln och
mullbärsträdet (Lombardiet). Däremot har vinet avskytt kålen.

I rosengårdar (Provence) har man planterat lök
för att få starkare doft på rosorna, och löken som lilja
betraktad förklarar väl sympatien ros och lilja.

Ranunculus och nénufar (vita näckrosen) älska
varandra, möjligen därför att det våta och dyiga är
deras gemensamma attraktion.

Vinrutan, som ger en ljuvlig doft om man varligt
nyper i bladen, men stinker om man krossar dem,
har en viss förkärlek för scrofularian. Rutans
medicinska egenskaper (mot hysteri) och scrofularians (mot
skrofler) kunna icke ge någon ledning.

Alpviolen och kålen hata varandra, och så, att
båda dö, om de planteras tillsammans:

Klöver och vicker, korn och vicker trivas på
samma jord.

Euphorbia peplus finner man i kålgårdar, men
helioscopia i kryddgårdar, och dulcis sökes på kalk.

O.  s. v.
</chapter>

<chapter name="Sat Sapienti">
<h3>SAT  SAPIENTI.</h3>

Om man står i ett dike och betraktar ett
vitbetsland på hösten, så likna betorna en draksådd, där
krigares skallar stuckit upp ur jorden och äro smyckade
med den gröna skalpen på ända.

Dessa skallar skalperas ju sedan och giva ett skönt
socker. Men de avlämna även ett gift (toxin) som
kallas betain, och vilket tecknas C<sub>5</sub>H<sub>11</sub>NO<sub>2</sub>, står nära
vid cholin och neurin som finnas i hjärnan och äga
samma formel C<sub>5</sub>H<sub>11</sub>NO<sub>2</sub> samt äro likgift. Det är ju
en korrespondens som duger. Men nu måtte
asbaggen (Silpha atrata) som är bror med Dödgrävaren
(S. necrofora), kunna kemiska analysen, ty han
angriper betan icke för sockrets skull utan för likgiftets.

Betan heter chenopodium och är en molla, och
stinkmollan (C. vulvaria) avsöndrar trimethylamin,
luktande sillake, och har begagnats i medicinen mot
hysteri, eller moderpassion! Sat sapienti, det är: den
som förstår latin må stava och lägga ihop.
</chapter>

<chapter name="Insekterna botanister">
<h3>INSEKTERNA BOTANISTER.</h3>

Icke alla skolgossar veta att Syrenen är nära släkt
med Asken, Ligustern och Oliven; men Spanska
flugorna veta det, ty de beta endast på dessa fyra, utan
att misstaga sig. Fjärilarnes larver äro också väldiga
botaniker och äga oftast en olika smak mot fjärilarne
som äro både deras föräldrar och barn. Sålunda synes
släktet Argynnis (Perlemorfjäriln) alltid på tistlar, men
dess larv aldrig på tistlar, utan på violen (åtminstone
i Frankrike). Det kallas instinkt, men denna inbitna
smak för en särskild växt borde äga en orsak. Jag
kan icke nu se något sammanhang mellan violen och
tisteln, men det bör väl finnas.

Dödskallefjärilns larv äter potatisplantan och
andra giftiga solanaceer, men fjäriln själv har bättre
smak; han äter opp biens honung, ehuru ingen
begriper varför bien icke döda honom. Han
kanske skrämmer dem med sin sång och sin giftetikett?
Larven av Lycæna syngrapha (Frankrike) lever på
klöver men fjäriln föredrager Timjan.

Den vackra Aspfjäriln har en underlig böjelse
att sätta sig på boskapsspillning »hälst i öppna
alléer», men larven sitter på poppeln, när denna i maj
utsvettas ett välluktande harz. Det är konstigt.

Emellertid, för att återvända till Kantariderna, så
avsöndra dessa kantaridin C<sub>5</sub>H<sub>8</sub>O<sub>3</sub> ellerC<sub>10</sub>H<sub>12</sub>O<sub>4</sub>,
vilken är ett bitterämne eller en lavsyra eller en
kamfer, och av farmaceuten svårligen kan framställas ur
askens fraxin = C<sub>27</sub>H<sub>30</sub>O<sub>17</sub> som är en glucosid. Men
Kantariderna äro väl styvare i ars transmutatoria.
</chapter>

<chapter name="Växternas muskler och bindväv">
<h3>VÄXTERNAS  MUSKLER OCH   BINDVÄV.</h3>

Att växterna äga muskler är icke betvivlat, men
att analogien är så stor som den är har blivit obeaktat.
Må vi se en bomullsfiber och bredvid densamma en
muskelfiber från en and.

<img>Bomullsfiber.</img>

<img>Muskelfiber av en and.</img>
Eller tagom glatta muskelfibrer från en människa
och jämförom med vedceller från en gran. Skillnaden
är ingen!

<img>Vedceller från
en gran.</img>
<img>Glatta muskelfibrer
från
människokroppen.</img>

Nu kommer de streckade musklerna jämförda med
en växtvävnad.

<img>Växtvävnad        
kallad kärl.                   </img>
<img>Streckad muskel av
djur.</img>

(Forts. i Gröna Säcken.)
</chapter>
<chapter name="Växternas nerver">
<h3>VÄXTERNAS NERVER.</h3>

Berzelius fann det alldeles givet, att växterna
såsom levande väsen skulle äga åtminstone
vasomotoriska nerver. De på senare tid upptäckta silrören, som

<img>Silrör av en
växt.</img>

<img>Nervus Thoracicus
av en råtta.</img>

<img>Nervelement
av rockan.</img>

<img>Silrör hos
tallen.</img>

föra albuminater, äro sannolikt nerver, kanske
sensomotoriska, emedan de äro mest utvecklade hos
slingerväxter, som ju röra sig, men även känna sig för
var stödet är.

Den yttre likheten är ju påfallande, då båda löpa
i en skida med förträngning.

Om växterna äga ganglier är ovisst, men nog
likna spirogyras plasmodier djurens multipolära
ganglier.

<img>Spirogyras plasmodier.</img>
Men vissa känsliga växter synas äga ganglier i
knutarne (lederna). Sålunda har jag funnit vår
impatiens så sensibel att han »dog» på tio minuter om han
sårades i en knut, men levde friskt, avskuren mellan
två knutar.

En oxalis blev lam när jag brände med solglas
på huvudnerven.

Ett vinterexemplar av oxalis behandlat med
natriumhyposulfit visade det lilla rörelseorganet vid
bladbasen. En avskuren tulpanblomma fick stelkramp av
en droppe kloroform; alla blombladen bröto sig
baklänges och vredo sig.

En avskuren narciss utsatt för kloroformångor
dog i kramp, och vid obduktionen stodo alla
stomaterna öppna.

Jodkalium kontraherar protoplasmat i
stomaternas celler.

Därför har jag undrat om jodkalium, som börjat
användas i lunginflammation, utövar någon verkan
på lungsäcken eller på diafragmat, då dessa äro
försedda med stomater liknande växternas.

(Se vidare i ämnet: Författarens handskrivna
samlingar kallade: Gröna Säcken.)
</chapter>
<chapter name="Tarmludd och epidermis">
<h3>TARMLUDD OCH EPIDERMIS.</h3>

<img>Tarmludd av Duodenum.</img>

<img>Papiller från blombladet av
Viola Tricolor.</img>

<img>Grodans Epidermis.</img>

<img>Epidermis av ett blad från växt.</img>
</chapter>


<chapter name="Växternas arterer och vener, med mera">
<h3>VÄXTERNAS ARTERER OCH VENER, MED MERA.</h3>

Må bilderna tala:

<img>Arter och Ven   av djur.</img>

<img>Arter och Ven av växt.</img>

<img>Körtlar i
magsäcken.</img>

<img>Glandelhår från
den peptoniserande
köttätaren   Drosera
(Daggört.)</img>
</chapter>
<chapter name="Rockans reflexionsspeglar">
<h3>ROCKANS  REFLEXIONSSPEGLAR.</h3>

Rockan är en ful fisk, och liknar däggdjur på
undersidan. Den har läppar som en människa, och
de två sista fenorna är riktiga lemmar som på ett
foster. Den har icke vridit sig som flundran, utan
den tyckes ha lagt sig på magen och blivit trampad
platt; hon har svans som en katt; hon lägger ett ägg i
sänder som fåglar och sköldpaddor. Rockans öga
har varit föremål för mycken lärd uppmärksamhet,
och ett slags ögonlock äro funna. Men nu sitta ögonen
bredvid hålor som gå snett igenom kroppen och mynna
på magsidan. Ini dessa hålor finnas rektangulära
organ i mörkare och ljusare pigment <img r></img>.
När jag såg dem första gången, frapperades jag av
det mörka pigmentets likhet med färgen på iris. Jag
mikroskoperade organen och kunde endast förklara
deras närvaro som biögon eller reflexionsspeglar som
göra det möjligt för fisken att se inunder sig. Då
nämligen ögonen sitta på ovansidan, som är beväpnad
med knaggar, skulle rockan vara värnlös mot fiender
på den nakna undersidan. Detta observerade jag
1895, men vet icke om det är en upptäckt. (Jag
meddelade det åt en dansk ögonläkare i en
järnvägskupé. Kanske han har skrivit en avhandling om
saken.)
</chapter>
<chapter name="Motsvarigheter eller liknelser">
<h3>MOTSVARIGHETER   ELLER  LIKNELSER.</h3>

<img>Cancer maenas.</img>

Så här ser den lilla krabban ut som går i
Öresund. Det är intet undantag utan det är regel, ty
när jag köpte ett tjog vid skånska kusten voro alla
tjugo tecknade med den sömniga fysionomin, och jag
utdelade skalen bland mina bekanta. Vad det
innebär? Vet inte!

<img>Syringopora ramulosa.</img>

<img>Lithostrotion
basaltiforme.</img>

Här synes två korallarter från kolförande kalk.
De likna otroligt basaltpelarne på ön Staffa. Men
basaltpelarna likna även förstenade bambus eller
stenkolsväxten sigillaria. Bambun har verkligen »tapp och
skål» i knutarne liksom basaltpelarne i Fingalsgrottan.

Jättarnes chaussée i Irland ser verkligen ut som
en huggen bambuskog och orgelbergen i Frankrike
likaså.

Det   är  väl  liknelser   eller  motsvarigheter,   eller
kanske något mera också!
</chapter>

<chapter name="Palingenesi">
<h3>PALINGENESI.</h3>

Det är en gammal iakttagelse att materiens
formgivningsförmåga eller bilddrift ;är så stark, att formerna,
<img l></img>matriserna, liksom gå igen efter
förstörelsen. Om jag till exempel låter
vinsyra kristallisera, så bildar sig en dendrit
liknande vinets blad, men bäst ur
växtsafter, mindre väl ur det kemiska
preparatet. Bredvidstående figur är dock
efter ett förbränt krusbär, vars aska fått
gå i lösning och kristallisera. Det är ju endast
souvenirer och icke reproduktioner som dessa taggiga
former återgiva.

Följande   figurer    återgiva   i  a)   blomdelarne  av

<img>a) Käjsarkronans blomdelar.</img>

<img>b) Desamma kristalliserade ur
askans lösning.</img>
käjsarkronan och i b) återuppståndelsen i askan efter
lösning och kristallisering.

Detta är ju växternas hamnar eller spöken, som
gå igen, och de skenbilder som visa sig av döda äro
icke de döda själva utan deras förtärda former, eller
skal, som ockultisterna kalla dem.

Detta är även »apokastasis panton», alltings
slutliga återställelse, såsom den predikats av Origines,
Schleiermacher o. fl. på ett högre plan.

Den som vill veta mer om växtsjälarne må läsa
den djupsinniga, vår nu mitt ibland oss levande,
mystikern Georg Ljungströms uppenbarelser i Teosofiska
Småskrifter, häftet 10.

Som slutvignett endast en avbildning av askan från
en dahlia.

<img>Aska av en dahlia.</img>
</chapter>
<chapter name="Botansika gåtor">
<h3>BOTANISKA GÅTOR.</h3>

Det finns anledningar tro, att det icke är så helt
med växternas befruktning, som säges, och att arterna
ej äro så fixerade. I ett svämmland med Salix
uppgavs finnas 700 arter vilka få antagas korsa sig huller
om buller. Folk på franska landet kallar den röda
bondtobaken hane och den gula virginia hona, fastän
de äro tvåbyggare. Verbena med blåa blommor anses
i Frankrike vara hanar, de med gula vara honor.

När man ser Orchis sambucina med omväxlande
gula och röda blommor, har man svårt att tro det vara
samma växt; och möjligt är, att den ena verkligen
fungerar som hane och den andra som hona.
Färgförändringens orsak kan här icke sökas i markens
beskaffenhet, och den gula har en annan karaktär än
den röda. (Eget är att granens, alens, hasselns och
tallens hanblommor äro gula och samma växters honor
äro röda.) Orchis sambucina saknas i Englands och
Italiens skolflora; i Frankrike finnes den, men den röda
varieteten anges vara sällsynt. Det finns anledning tro,
att insekternas besök i blommor har även annat
ändamål än frömjöls överförande. Fikon och dadlar skola
nämligen stickas av insekter för att bli befruktade.

Här bör erinras att dadeln äger spermatozoer,
vilket upptäcktes för hundra år sedan.

En japan upptäckte detsamma hos en Ginko för
tio år sen.
</chapter>
<chapter name="Växt-psykologi">
<h3>VÄXT-PSYKOLOGI.</h3>

Det finns anledningar tro att växterna i vilt
tillstånd stå och variera för sig själva i allsköns rö och
tysthet. Om man ytterst noga observerar en
hagtornshäck skall man se hur många former bladen antagit.
Man kan där finna ekens blad och rosens som oftast.
Då man vet att frömjölet av samtida blommande växter
besöka den ena den andras blomma, så är ju möjligt att
åtminstone impulser till varieringar givas, om icke till
korsningar. En egendomlig inkonsekvens hos
mekanisterna var införandet av begreppet skyddande
likhet, ty konsten att skydda sig förutsätter ju
medvetande, och att kunna anpassa sig betingar ju fri
vilja.

Denna förmåga att simulera en annan växts
habitus synes dock sträcka sig längre än darwinisterna anat,
om man vill översätta habitus med tycke eller sätt
att föra sig. På min gård växte mitt i gräsmattan en
grupp pioner, som skonades av lien vid slåttertiden.
I pionerna hade blandat sig rödklöver, som ränt opp;
och i aftonens halvskymning hade de röda
klöverhuvena smugit sig efter pionerna, och de kluvna
bladen intagit ställningar som om de ville imitera den de
gästade; det var samma tycke, sätt att föra sig; men
någon avsikt att skydda sig för lien är ju icke att tänka
på, då klövern icke visste att pionerna skulle skonas.
Emellertid manades jag härav till fortsatta
observationer. Och jag såg: ett hallonstånd simulera den
vildros däri den stuckit sig in; en rönnplanta vid foten
av en ask var svår att skilja från askens rotskott.
Hasselbuskarne vid lindens fot hade tagit lindens löv;
och en svart vinbärsbuske ini hasselsnåret hade
försökt villa botanistens öga genom simulation, o. s. v.
Detta är mer än omedveten anpassning men mindre än
skyddande likhet. Likheten skyddar visserligen, men
hur kan den sovande växten företaga så medvetna
handlingar som att kostymera sig? Här spåras ju en
levande psyke, och likheterna som uppstått äro icke
att inregistrera i systematiken, ty förändringarne i
bladformen och stammen kunna blott ses av artisten,
som t. ex. i bildhuggarens arbete mest ser »rörelsen»
eller »känslan» utan att kunna angiva vad eller huru.

Stundom kan man dock märka givna
formförändringar, såsom hos Heracleum sibiricum, vilkens
blad variera i oändlighet och till oigenkännlighet.
Bokens blad i parker särskilt kunna antaga förvillande
likhet med lagerns, och att finna en konstant i vita
mullbärsträdets skiftande blad är nästan omöjligt.
</chapter>

<chapter name="En mikrokosmos ur växtvärlden">
<h3>EN   MIKROKOSMOS   UR   VÄXTVÄRLDEN.</h3>

Enligt Swedenborgs korrespondenslära är allting
skapat efter motsvarigheter på högre och lägre plan.
En vacker sådan korrespondens är löken, vilken redan
hos egypterna ansågs med helig vördnad och vars
rotkula med »sju» skal menades likna jorden med dess
sju höljen (och även himlen med dess sju sfärer).

Roten liknar verkligen en rotationsellipsoid liksom
jorden; stängeln stiger rakt upp som världsaxeln, och
uppbär blomhuvudet som en sfär, beströdd med
sexuddiga stjärnor, snarast lik en himmelsglob, där 
vintergatan ligger förträngd ringformig i periferien som hos
oss i juni månad.

Planeterna kunde vara knopplökar, som
avsöndrats från moderstammen.

Likagott; en liten planta kan vara skapad till
en mikrokosm; men en allium kan icke ha utvecklat
sig själv i likhet med kosmos. Det. var bara det jag
ville säga!

<img></img>
</chapter>
<chapter name="Mänskokroppens korrespondenser">
<h3>MÄNSKOKROPPENS KORRESPONDENSER.</h3>

Hjärtat vilar på diafragmats valv, men axeln lutar
23° liksom jordens axel mot solbanan. Och hjärtat
liknar lotusblommans knopp, säger kinesen; medan
egyptierna helgade blomman åt solen (Isis).

<img></img>

Ögat visar samma inställning och lutning mot
världsaxeln eller solbanan, ty synnerven inträder 23°
under gula fläcken som liknar solen och mottager
ljusbilden på irisbländaren.

Det yttre örat är ju en mussla (Mytilus), men det
inre är en snäcka (Planorbis). Det märkligaste är att

<img>Damsnäckan.</img>

<img>Örats ben.</img>

örats  småben   äga  en  flyktig likhet  med djuret  ini
damsnäckan (Limnæus).

(O. s. v.)
</chapter>
<chapter name="Äfflingarnes skapelseverk">
<h3>ÄFFLINGARNAS   SKAPELSEVERK.</h3>

När Dalton upptäckt ekvivalenterna, så begynte
ateisterna att vilja skapa. Och 1828 lyckades de att
av »oorganiska ämnen» skapa ett organiskt, men fastän
det endast var ett dött exkrement, så upphävdes ett
Te Deum till skaparen som hette Wöhler.
Skapelseverket eller homunculus var helt enkelt urin, för det
första, för det andra framställes det nu av äggvita
(vilken i parentes icke är oorganisk), som försiktigt
oxideras medelst kaliumpermanganat. Men det var
icke ens det lilla exkrementet som frambragtes av
intet, det var endast ett <sp>caput mortuum</sp>,
urinämnet, eller karbaminsyrans amid som sammansattes
ur blåsyra och amoniak. Men blåsyran själv
skapades sekundärt ur organiska ämnen, blod, hår, horn
(med järn). Denna rysliga dumhet gick segrande
genom världen och står kvar än i dag i läroböckerna,
såsom en vetenskapens triumf över skaparen. Det var
1828. Sedan har man försökt göra  äggvita, och har
kanske gjort det i nitrocellulosan, fastän man inte
förstod det. Men äggula har man ännu inte gjort, och inte
kycklingar heller.

Det stora verket var fullbordat 1828; det kvävdes
i lindan, börjande och slutande med vad som står
närmast urin och därför kunde kallas -- ingenting.
</chapter>

<chapter name="Det sköna och det dyra">
<h3>DET SKÖNA OCH DET DYRA.</h3>

En resande juvelerare skulle visa mig de
vackraste ädelstenar i världen, och han förde mig till
fönstren på rue de la Paix i Paris. Där lågo 
förmögenheter i: diamant, safir, rubin och smaragd. Diamanter
se ut som glasbitar, och jag har sett lika vackra
bergkristaller; diamanten är sannolikt en kolhaltig
kiselsyra, efter som han vid förbränning ger kolsyra med
»kiselskelett». Safiren äger blåsyreföreningarnes kalla
blå, något giftig ibland; smaragden är absolut giftig,
men icke av ärg utan av krom. I målarens schatull
finns en smaragdgrön som aldrig går ihop med någon
annan färg, och som också endast begagnas av
nybörjare till misslyckade gräsmattor. Rubinen skall se
ut som duvoblod för att vara riktigt dyr. Det var
alltihop! Men jag tyckte alla stenar sågo falska ut; de
saknade djup i färgen, ägde inga halvtoner; allting
gick i en banal durtonart som tröttar, emedan den är
för enkel.

--  Nå,  frågade jag, var äro mina stenar?

--  Vad är det för ena?

--   Jo, det är de vackraste! Ametist, oäkta topas,
granat, turkos.

--  De få icke finnas här, emedan de äro oäkta.

--  Vilken skada! Min favoritfärg ametist, en
symbios av karmin och ultramarin, havets vinfärg (enligt
Homerus),   den  nyktra,  kyska  stenen  som  biskopen
bär  i sin   ring,   den   djupögda  vemodiga,  som   man
aldrig tröttnar på.

--  Den  är ju  billig och finnes i block,  överallt.

--  Så synd, att den skall vara så billig, alldeles
som   bröd   och   potatis...    Men   topasen,
malvoisirvinet, turkosen, det blåa barnögat, och granaten, som
ensam   av  alla  naturföremål  kan  likna  bourgognens
djupa färg; den rena akvamarinen, mitt havs sjögröna,
salta,  hälsosamma?    Det  är  således  det  dyra,  icke
det sköna, man här ockrar med!    Så konstigt!   Och
jag har alltid funnit de oäkta granaterna, som man
får till skänks i Falu gruva, vara vackrare (djupare
i färgen) än de »äkta» Böhmiska som närma sig den
flacka rubinen. Ju mindre en juvel liknar glasbiten,
dess vackrare är han, icke bara för mig, utan i och
för sig själv. Fråga målaren-koloristen; han förstår
det!

Men de allra vackraste färger finner man i
gråstenen, granit, gneiss, porfyr, om de betraktas i
mikroskop och polariserat ljus. Där finnas
underbara halvtoner och färgblandningar; och jag
föreställer mig mänskovarelser försedda med ögon som
ägde turmalinlins och förstoring. De skulle se våra
fula gråberg i de härligaste färger; och därav
framginge att jorden icke behövde vara vackrare, bara
vi kunde se hennes skönhet!
</chapter>

<chapter name="Vetenskapliga skurkstreck">
<h3>VETENSKAPLIGA   SKURKSTRECK.</h3>

Om någon kommer till dig och säger: Jag förstår
inte bevisen för Guds existens, så skall du svara: Du
förstår icke, därför att din ondska förmörkat ditt
förstånd. Alla ateister äro bovar, och alla bovar äro
ateister. Deras förstånd är av ondskan så förtjocknat,
att de icke fatta kristendomens enklaste läror, om
Guds mänskoblivande, hans på grund därav rena
födelse, hans uppståndelse och himmelsfärd.

När sekterister kommo till Luther, och förklarade
att de icke voro av samma ande, och därför icke
förstodo... så svarade han: Jag hugger din ande på
truten, Gud näpse dig, satan.

En gudlös människa eller en så kallad fritänkare
är en skurk, som tillåter sig allt, och hans naturliga
sympati för skurken är så stark, att han begår mened
på ett falskt alibi för att få den brottslige frikänd, och
så att han vräker anklagelsen på den oskyldige,
förföljer honom i alla instanser för att få honom i
fängelse, yrkande på en större penningsumma som lön
för sin illgärning (skadestånd). När han blir frikänd,
mottager han en bankett och blir befordrad i tjänsten,
hans stallbröder skriva hymner till hans lov, och
slutligen få de honom på en plats som ungdomens lärare.

När en ateist övar vetenskap, så är man säker
att det bara är skurkstreck. Han ljuger att han sett
det och det i mikroskopet för att få en
docentavhandling till stånd; är han astronom, ser han så många
marskanaler som hälst, bara hans professor tror på
dem; tror professorn inte på dem, så ser docenten inga
kanaler alls.

År 1892 råkade jag en gammal ateistläkare som
i sitt största mikroskop inte kunde få fatt i en enda
bakterie, fastän han ägde sitt lazarett fullt med sjuka.
-- Det finns inga bakterier! sade han, det är bara
humbug! -- Fem år senare, när han sökte befordran,
då hade han ohyran, och efter tio år höll han på att
uppfinna ett läkemedel mot de osynliga streckarne,
vilkas rörelser han velat förklara som beroende av
vätskan mellan täckglas och objektglas, den så kallade
Brownska molekularrörelsen.

Det finns anledningar tro, att hela denna
dekadensvetenskap bara är medvetna bovstreck och
följaktligen dumheter. Den orenaste av alla vetenskaper,
eller matematiken, har också blivit en pyssja, som
tjänar alla dåliga ändamål, bekräftar alla villfarelser
och konstaterar alla falska alibi. Räkningen var rätt
gjord, men alla poster falska; fingerade belopp,
förväxling av debet och kredit, utlämnande av skulder, med
ett ord falsk bokföring, men riktig addering.

Och denna vetenskap vågade mäta sig med
religionen! nalkas de högsta tingen, avsätta Gud i himlen
och sätta sig själv på tronen!

*

Om man utan avsikter att ta examen eller bli
docent, kastar en orädd blick på de numera livsfarliga
bacillerna, så upptäcker en äldre man sina gamla
bekanta från 50-talet. De kallades då för tiden
entophyter, jästsvampar, mögelsvampar, oscillarier,
mikrokokker o. s. v. Och dessa kräk, som man icke kunde
få inrangerade bland djuren och icke bland växterna,
skickades fram och tillbaka mellan infusionsdjur, alger,
svampar. De rörde sig, och blevo djur, men
kryptogamers svärmsporer röra sig också, alltså icke djur.
Man visste redan då att de följde vissa sjukdomar:
Torsksvampen, Oidium Robin, följde torsk men
förekom även i tunntarmarna. Denna »svamp» liknar, på
olika stadier nämligen, alla möjliga baciller:
Erysipelgonokokker, Mjältbrand-, Tetanus-, Tuberkulos- och
Difteri-.

I lungröta kände man Oidium pulmonare.

I sjukas urin fanns en Leptomites urophilus. Och
i tyfus hittade Hannover en annan Leptomites som bär
hans namn. När sedan hönskoleran och mjältbrand
blevo på modet så började man »se baciller» överallt
och ingenting annat, och de gamla bekantskaperna
döptes om, trots varningar från de äldre läkare som
varit med om »jästsvamparna».

Om man betraktar de mikroskopiska algerna eller
klyvsvamparna, bacillerna, så synas de på vissa 

stadier vara oändligt lika. Den oskyldiga B. coli i
tjocktarmen, där den alltid finnes, är alldeles likadan
med tyfusbacillen och med ett stadium av Tetanus',
ja den kan förväxlas med den bakterie som bildas
vid smörsyrejäsning och med jäsningsbakterien ur
Sumpvatten (Plectridium paludosum). Detta att tyfus
(Malaria) uppträder med samma parasit som
sumpvattnet, bekräftar ju den gamla åsikten om
sumpgiftet (Miasma) såsom sjukdomsfröet, och där bacillen
är sjukdomens (och sumpjäsningens) frukt. I
Wilhelm Meyers Naturkräfte sid. 633 äro dricksvattnets
vanliga baciller avbildade bredvid tuberkelbacillerna,
och skillnaden är absolut ingen.

Ser man på kolerabacillen, så liknar den
difteri- och tuberkelbacillen på visst stadium, men kolerans
bacill är komprometterande lik svärmsporerna till
slemsvampen Chondrioderma difforme, som växer på
gödsel. En professor (F. B.) har även anmärkt att man
i koleran finner små kroppar liknande mjölksyrans
ferment i tarmarnes vener. Vad är nu detta för sällskap
som vänt upp och ner på medicinen utan att några
sjuka botas? Det är naturligtvis slutprodukter av
dekomponerade levande vävnader och vätskor. Där
liv upphör börja de kemiska reaktionerna åstadkomma
lokal död; men ur död uppstår lägre liv. Man har
icke förnekat självalstring på lägsta stadierna, och
vid jäsningar uppstår liv utan frö eller ägg. När
sockret dör, bildas alkohol och samtidigt uppstår liv,
i de lägsta växterna, svampar eller alger. Det är
jäsningen; och jästsvampen kan överföra impulsen på
en ny levande materia.

Bacillen är således i första hugget en följd; sedan
kan denna följd bli grund till sjukdom, om 
förhållandena äro ogynnsamma, det vill i detta fall säga
gynnsamma.

Terapien skulle således gå ut på att häva orsaken,
det vill säga förekomma de »sjukliga förändringarne»
i vävnader, kärl och vätskor. En cura posterior bleve
som förr, att hindra smittans utbredande, och därmed
skulle bakteriologien börja -- och sluta.

Profylax och hygien söka förebygga
sjukdomarnas uppkomst, terapin skall hindra sjukdomens
dödliga utgång men icke sjukdomen själv. Medicinen
har naturen givit i växtriket och oftast så att
botemedlet ligger bredvid giftet, och växterna utarbeta
serum, så att allt djurplågeri är onödigt, och att tortera
människor på klinikerna borde vara förbjudet.
</chapter>

<chapter name="Sjukdomar och botemedel">
<h3>SJUKDOMAR  OCH   BOTEMEDEL.</h3>

Innan gula febern bröt ut i Rio Janeiro 1850,
inträffade följande förändringar i klimatet. Ända till
1846 hade ett oväder regelbundet hemsökt staden varje
sommardag efter middagen klockan 5. Efter en
timme klarnade himmeln och aftonen var sval och
behaglig. Med 1846 upphörde ovädren, sjunkande
i antal från 140 till 18. År 1850 syntes de vanliga
ovädersmolnen över bergen, men det blev intet regn;
och vid klar luft dogo de flesta insjuknade. Även
en annan förändring i väderleken bemärktes.
Hittills hade landvind blåst till klockan 11 förmiddagen,
och sedan havsvind. Med år 1850 upphörde båda att
blåsa.

Merendels överföll gula febern sitt offer som en
blixt från blå himmel. Matrosen vid åran, 
köpmannen på börsen, hantverkarn i arbetet, ungt folk gående
från balen eller teatern, överföllos av en skakning, en
skälva, och om några minuter var hela kroppen i
uppror. Många erforo som ett elektriskt slag.

Men på andra åter smög sig sjukan. De
började ängslas och drömde om gula febern, skreko i
sömnen. Mycket ofta bröt sjukdomen ut efter
midnatt, mellan 3 och 4. Den sjuke vaknade med den
obehagliga känslan »som om det blåste kallt och
fuktigt genom rummet, eller som om täcket fallit till
golvet».

Ibland uppträdde febern som en riktig orkan,
med dödsångest, kramp, delirier. Stundom voro
delirierna av glada sorten och den sjuke dog i ett muntert
rus. Den franske läkaren som refererat detta, säger
att utsvävningar voro ofta orsaken till mottaglighet;
men även sinnesrörelse och passioner: såsom vrede,
hat, bekymmer, harm, smuts och smutsiga vanor.
Febern var icke insläpad, utan »tycktes stiga upp ur
havets djup».

Än i dag vet man ingenting om gula febern. Den
räknas icke till malarior eller tyfus, ty mjälten blir
oberörd. Gallans uppträdande kan bero på nybildning
ur blodet självt, såsom ofta är fallet. Den liknar i sina
symptom fosforförgiftning, anmärker någon; och de
arbetare som mest voro utsatta för hettan, såsom
smeder, bagare, kockar voro mera mottagliga än andra.
Är det icke rimligt antaga en allmän dekomposition
av kroppens fosfater, i ben, nerver, hjärna o. s. v. Vid
40 graders feber innehar kroppen jämnt den
temperatur vid vilken fosfor tändes eller oxideras.

Blodets glycerinfosforsyra kunde tänkas 
dekomponerad för att bidraga till fettdegenerationen, och
fosforsyran därvid bli fri för att sedan reduceras.

Eget är att vid fosforförgiftning ett skenbart
tillfrisknande inträffar och liknande remissionsstadiet i
gula febern (2:a-4:de dagen). Ikterus (gulsoten)
åtföljer både fosforförgiftning och gula febern; även
leverns fettdegeneration är lika för båda; blodet är
mörkt i båda fallen; inre blödningar item; albuminuri
o. s. v.

Anmärkas bör att de som tillfrisknat äro
oemottagliga, och att de även äro skyddade för myggornas
styng.

Fartyg lastade med hudar, socker och kol äro mest
utsatta, men saltlast anses gå fri. Negrer angripas
ej; mest folk från nordliga trakter, vilket senare pekar
på temperaturförhöjningar som orsak.

Vid gula febern, liksom vid andra sjukdomar har
man att välja då det gäller utleta orsaken, prima
causa. Det började med meteorologiska förändringar
i luften; vindars och regnskurars upphörande,
temperaturens höjning, och man äger då att tänka på
förändringar i luftens och vattnets sammansättning, eller den
vattensjuka markens dekomposition åtföljd av gaser
eller lägre organismer. Men dessa faktorer kunna
ju existera samtidigt utan att vara sjukdomens orsaker.
Den stegrade hettan kan ensam och primärt verka
dekomposition av vissa kroppens ämnen, och antingen
ge upphov till elementära gifter (t. ex. fosfor) eller
organiserade toxiner (t. ex. tyfotoxin).

Sedan kommer mottagligheten, beroende antingen
av psykiska orsaker (= passioner, affekter) eller på
svaghet i konstitutionen (ras, kön eller ålder) eller i
tillfälligt svaghetstillstånd (genom sömnlöshet, hunger,
utsvävningar).

Men nu började gula febern utan
inkubationsstadium, blixtlikt, och ledsagad av psykoser (ängslan,
köld- och fuktkänslor o. s. v.).

Därpå följde kroppens »sjukliga förändringar»,
symptom, som utvecklades och slutade med döden.
Vid sektionen fann man »svampar» i blodet. Om dessa
äro följden eller grunden, det vet man inte, men
sannolikt äro de härvidlag följden av det
dekompositionsarbete, som kallas gula febern. Och om dessa
produkter överföras på friska, men mottagliga subjekt,
så få de rollen av smittämnen, på gammalt språk:
contagium.

Är nu olyckan skedd, så söker man botemedlet;
antingen genom analogier med likbande sjukdomar,
eller genom kemiska reaktioner, beräkningar,
experiment, ofta genom en lycklig ingivelse, intuition; de
gamle »sågo» på växtens habitus dess medicinska
egenskaper, signatura rerum. Men innan olyckan är
skedd, och särskilt i stora epidemier, finns endast ett
medel, och det är förebyggandet, eller att hålla sig
immun. Alltså icke försätta sig i svaghetstillstånd
genom utsvävningar och dylikt utan i försvarstillstånd.

Och det är väl summa summarum av medicinen.

Sjukdomen reduceras då till att vara ett kroppens
tillfriskningsarbete, en sanitetsåtgärd, som skall
underhjälpas av terapien; och sjukdomen skall sålunda icke
hindras (= »botas»). Då man nu för tiden söker »bota»
tuberkulos och uppfinner arcana, så kvacksalvar man.
Söker man däremot bekämpa tuberkulosen, så bör
man bekämpa orsakerna, vilka äro allt som ruinerar
kroppen: laster, brott mot naturen, ondska, slöseri
med mannakraft, avund, grämelse.

Lungsot heter på grannspråken Tæring, på
engelska consumption, på franska phtisie (= också täring
efter grekiskan). Det är bra ord allihop, ty de säga
vad de skola.

När kroppen är konsumerad är det för sent att
bota den, därför är lungsot obotlig, men den kan
sannolikt förekommas. Om den kan ärvas är osäkert,
ty jag såg en moder dö i lungsot, lämnande sju barn
efter sig, och inte ett enda fick dåliga lungor.

*

Bakteriologien är en soppa som man knappast
kan röra i utan att bli bränd. Så till exempel får man
läsa om kommabacillen som orsak till koleran, men
slutligen antager dock författaren (F. B.) som
sannolikhet, att koleran väsentligen beror av någon
»specifik förändring i blodet».

Hela detta oväsende börjar med Ienners kokoppor
som ympades på friska; men i kokopporna finns ingen
bakterie, utan ett enbart virus. Lues, bubonpest, gula
febern ha ingen bakterie visat, och ändå smitta de!

Och man har tvinnat en snara med två slyngor,
i vilka man måste sticka in huvet. Ympas en sjuk med
något serum och blir frisk, så säga bakteristerna: si
där! men antibakteristerna: ja, men han var immun.

Koppympningens motståndare säga: sjukdomen
har upphört finnas liksom pesten, där man håller rent.
-- Om man dricker ruttet vatten, får man kolera,
såvida man är svag. Blir man biten av en galen hund,
<sp>kan</sp> man få rabies, men får det icke alltid.

När man dör i de stora febrarne, brukar
dödsorsaken vara uremi eller förgiftning av urinämnet som

i blodet är ett häftigt gift; alltså gift, virus, utan några
bakterier. Men det faller ingen in att spruta in
urinämnet i blodet för att göra patienten immun.

Antibakteristerna påstå att ingen mänska blivit
botad på Institut Pasteur. De tillfrisknade voro icke
sjuka, eller voro de immuna, och »tillfrisknade» trots
serum.

Om difterin har avtagit, så beror det av förbättrad
hygien. Sålunda bränner man numera i Paris allt
avfallet löv, som ansågs alstra svampen.

Läran om toxinerna kommer sannolikt att avlösa
bakteriologien. All sjukdom skulle ju bero på
kroppens tillfälliga oförmåga att avlägsna de förbrukade
särskilt de kvävehaltiga ämnena som äro giftiga
(toxiner). I friskt tillstånd alstrar kroppen antitoxiner:
magsäckens saltsyra dödar i friskt tillstånd
kolerabaciller; gallan är det stora antisepticum universale,
som hindrar födans förruttnelse och sura jäsningar. I
sjukligt tillstånd måste antitoxiner införas utifrån, och
dessa kallas läkemedel.

Auto-intoxikation är ett ord som fallit i sinom tid.
Det slår bakterien på örat, och det betyder: »Den
sjukliga förändringen», som självalstrar gift.
Tyfotoxinen är således tyfusgiftet, och om det verkligen
uppstår några klyvsvampar efteråt, så äro de bara sista
följdsatsen.
</chapter>

<chapter name="Ars transmutatoria">
<h3>ARS  TRANSMUTATORIA.</h3>

Det är alldeles ofattligt att Berzelius icke
förvånades, när han regelbundet fann fosforsyrad kalk i
askan av stärkelse som består av C<sub>6</sub>H<sub>10</sub>O<sub>5</sub> eller av
kol, väte, syre. Elden har väl icke tillfört någon
fosfor eller kalk, alltså har stärkelsen själv alstrat dem
under inflytande av förbränningen; och därmed är
ars transmutatoria bevisad. Varje lärobok i kemi
uppger äggvitans sammansättning = C H O N S, det är en
stärkelseamid med konstitutivt svavel; någon fosfor
synes icke, lika litet som kalk, men askan av
albuminater lämnar alltid fosforsyrad kalk. Då nu fosfor
tillhör kvävegruppen och kan tecknas N<sub>2</sub>H<sub>3</sub> = 31, och
kalken H<sub>4</sub>C<sub>3</sub> = 40, så får man ju tänka den
fosforsyrade kalken som en utbruten kondensationsprodukt
ur äggvitan. Men då N<sub>2</sub> kan tecknas OCCH; och
Ca = H<sub>4</sub>C<sub>3</sub>, så bleve fosforsyrad kalk = H<sub>4</sub>C<sub>3</sub>OCCH eller
H<sub>4</sub>C<sub>5</sub>(OH) vilket är en glykol liksom kalkmjölk =
Ca(OH)<sub>2</sub>, redan anmärkt i Troost Chimie.

Upplöser man stärkelsens formel C<sub>6</sub>H<sub>10</sub>O<sub>5</sub> i
C<sub>6</sub>H<sub>5</sub>(OH)<sub>5</sub> så får jag också en glykol av
kalkhydratets konstitution.

Rosenbergs kemi anmärker även att vissa
kvicksilversalt likna polyethylenglykoler.

Detta är analogier som kunna ge spåren till
identiteter, och längre behöver man inte komma.
</chapter>

<chapter name="Ur-ämnet">
<h3>UR-ÄMNET.</h3>

Berzelius hade en samtida kemist som hette
Winterl, professor i Pesth (d. 1809). Denne man skrev, i
Prolusiones ad Chemiam 1800, och Accessiones novæ
1803, bland annat följande tänkvärda saker.

-- Alla atomer i alla substanser äro lika och
identiska. Olikheten mellan substanserna uppstår därav
att två motsatta begeistende principer, syre och bas,
existera i varje ämne, och av deras olika
intensitetsförhållande betingas de olika egenskaperna, wo mehr
oder weniger vollständige Ausgleichung (Entgeistung)
statthat.

Utjämningen av syre och basprincipen förorsakar
värmeutveckling vid kemiska föreningar.

Vattnet är ett element, vilket genom förening
med negativ elektricitet (basprincip) blir väte
(vattengas) och med positiv elektricitet (syreprincip) blir syre
(vattensyra).

Andronia var ett urämne som fanns i alla ämnen.
Det framställdes av kol och salpeter som glödgades
och försiktigt neutraliserades med en syra.

Andronia, ett vitt pulver, bildas med syrevatten,
och förenad med syreprincip i olika förhållanden:
kolsyra, kväve och salpetersyra. Med väte gav andronia
mjölk, äggvita etc.

I olika förhållanden med kalk gav andronia: kali
eller kiseljord; med bly: baryt; med koppar:
molybdän; med alunjord: berylljord.

Lät man elektricitet verka på andronia, så fick man
vid positiva polen en syra, vid negativa ammonium
och en syra som fullkomligt liknade ruttnande
organiska substanser.

Syran vid positiva polen vore identisk med den
syra, som användes vid galvaniska stapeln. Ur en
upplösning av pottaska avskiljes, under kalits
fullkomligare kolsyrande, kiseljorden blandad med litet
kolsyrad kalk. I denna fällning fann Winterl den
jordart som vore ett av skapelsens huvudelement:
Andronia.

Dessa sekular-upptäckter jordades med några
enfaldiga invändningar, som alltid äga förmågan
övertyga enfaldiga människor.
</chapter>

<chapter name="Mineralstärkelse. Mineralgummi. Mineralalbumin">
<h3>MINERALSTÄRKELSE.   MINERALGUMMI.
MINERALALBUMIN.</h3>

Sockerröret, som är mycket kiselhaltigt likt alla
gräs, avsöndrar som bekant socker. Bamburöret, dess
släkting, avsöndrar i knutarne vegetabiliskt vattenglas
= kiselsyrat kali, vilket begagnas som näringsmedel
under namnen bambusocker (eller bambukamfer). Här
ser man ett lysande exempel på växtens förmåga att
transmutera ett mineral till ett kolhydrat, och vi erinra
härvid med tacksamhet att Kolbe (1859) proklamerade
de »organiska kropparne såsom substitutionsderivat av
kolets oorganiska föreningar».

När Goethe i ungdomen var alkemist, förvånades
han över vattenglasets likhet med djuriskt gallert
(gelée), ehuru gelatinös kiselsyra mera påminner om
gummi. Läroböckerna ha länge pekat på
kalkhydratets, kalkmjölkens likhet med glykol Ca(OH)<sub>2</sub> och
C<sub>2</sub>H<sub>4</sub>(OH)<sub>2</sub>. Analogien blir tydligare om Ca
upplöses i C<sub>3</sub>H<sub>4</sub> = 40 då C<sub>3</sub>H<sub>4</sub>(OH)<sub>2</sub> blir = kalkhydrat.

Urbergets kisel = Si = C<sub>2</sub>H<sub>4</sub>; och Si<sub>2</sub> = CaO =
C<sub>3</sub>H<sub>4</sub>O, eller KHO = C<sub>3</sub>H<sub>3</sub>(O H) och Fe = C<sub>4</sub>H<sub>8</sub>.
Silicium vore då en tautomer ethylen; aluminium en
vinylen, och calcium en allylen. Vattenglas =
K<sub>2</sub>OHSiO<sub>4</sub>H<sub>8</sub> = 178 vore då en aleuron, och den färgas
verkligen gul av jod som albuminater. Si(OH)<sub>2</sub> =
glykol = C<sub>2</sub>H<sub>4</sub>(OH)<sub>2</sub> = 62. Och 3 SiO<sub>2</sub>H<sub>2</sub>O=162
vore då stärkelse = 162, likaväl som Al<sub>2</sub>O<sub>3</sub>SiO<sub>2</sub> = 162.
</chapter>

<chapter name="Grundämnena = väteförtätningar">
<h3>GRUNDÄMNENA = VÄTEFÖRTÄTNINGAR</h3>

När Prout och Dumas framlade teorin om
grundämnena såsom väteförtätningar, bemöttes de av
inkastet att ekvivalenterna icke utgjorde hela tal, och
därmed föll deras fruktbara lärosats. Men nu äro
ekvivalenterna så svävande att man gärna kan stryka
decimalbråken, vilket man också gör när den empiriska
formeln uppställes. Vatten tecknas ju H<sub>2</sub>O = 18 fastän
vätet icke är = 1 och syret svajar mellan 15,96, 15,98,
15,85. Invändningen var således enfaldig och obefogad.

Om man nu skulle i formlerna finna sannolika
skäl för Prouts hypotes, så vore ju fördelaktigt
upptaga den till prövning.

Till exempel: asfalt som alltid är svavelhaltig har
dock fått en formel som saknar svavel, C<sub>40</sub>H<sub>32</sub>O<sub>4</sub>.
Svavlet syns där icke, men visar sig ändock vid
analysen. Är då icke rimligt att H<sub>32</sub> vid analysen
konstituerar sig som 32 vilket är svavlets atom? O<sub>4</sub> eller
4 x 16 = 64 kan också vara 2 S; och både O och H
kunna kombinera sig med ett C och giva CH<sub>4</sub>O som
är svavlets elementarformel.

Vidare: i bittermandelns amygdalin som »håller»
blåsyra syns ingen Cyan i formeln C<sub>20</sub>H<sub>27</sub>NO<sub>11</sub>, men
i H<sub>27</sub> synes blåsyrans 27 = CyH.

Gullregnets Cytisin som är giftig kan också visa
sin Cyan i formelns O<sub>20</sub>H<sub>27</sub>N<sub>3</sub>O, där H<sub>27</sub> förekommer.

I alkaloiderna Ergotin och Veratrin visar sig Cyan
i H<sub>52</sub>, som är Cy<sub>2</sub> = 26 x 2.

Magsäckens fria klorväte kan deriveras ur blodets
hämatin = C<sub>34</sub>H<sub>35</sub>N<sub>4</sub>O<sub>5</sub>, där H<sub>35</sub> är klorens 35.

Protein, eller elementaralbumin skall såsom 
albuminat hålla fosfor (och svavel), men i formeln
uppenbarar sig fosforn endast med H<sub>31</sub> = fosfor = 31, som
vid analysen utbrytes och konstituerar sig som fosfor.

Men om nu allt är i allt, och allt är väte, så är
det icke orimligt att utbrytningar av komposanterna
visa sig även i kolets, syrets och kvävets formler.

I proteinformeln C<sub>40</sub>H<sub>31</sub>N<sub>5</sub>O<sub>12</sub> visar sig ju ingen
fosforsyrad kalk; men bränner jag albuminater får jag
alltid   fosforsyrad   kalk.    Nu   är   Protein / 3 = 146   och
Sous-Phosph.   Calcique  / 3 = 146   (Berz.).

Nu synes i C<sub>40</sub> calciums 40, om det innebär något;
fosforn uppenbarade sig i H<sub>31</sub>; i N<sub>5</sub> = 70 kan kloren
Cl<sub>2</sub> = 70 ligga förborgad då den sedan uppträder i
askan. I O<sub>12</sub> = 192. kan man föreställa sig ett
6-atomigt svavel = S<sub>6</sub> = 192.

I blod-aska finner man järn och kalk, ehuru dessa
icke uppträda i hämatinets formel C<sub>34</sub>H<sub>35</sub>N<sub>4</sub>O<sub>5</sub>; men
då vi i H<sub>35</sub> nyss funno klorvätets klor, kan man i N<sub>4</sub> =
56 söka järnets 56, och i O<sub>5</sub> = 80 förklara kalken = Ca<sub>2</sub>.

Ett annat exempel: safranin luktar jod, och i
formeln C<sub>21</sub>H<sub>20</sub>N<sub>4</sub> kan C<sub>21</sub> = 252 vara jodmolekylen
252 i labilt stadium.

Växtaskor ge ju järn och kalk. I cellulosan
C<sub>6</sub>H<sub>10</sub>O<sub>5</sub> konstitueras väl C<sub>6</sub> = 72 som järnoxid 72,
och O<sub>5</sub> = 80 som Ca<sub>2</sub> = 80.

Om jäst analyseras elementärt, så fås kol, väte,
kväve, syre, svavel, fosfor, samt albuminater; men i
jästaskan finner man fosforsyra, kali, natron, talk,
kalk, järnoxid, klorväte, kiseljord. Detta är högst
märkvärdigt och kan visa hur växterna utarbeta
berggrunden till albuminater.
</chapter>
<chapter name="Föroreningar = transmutationer">
<h3>FÖRORENINGAR = TRANSMUTATIONER.</h3>

I Berzelii blåsrörskemi kan man läsa tryckt huru
grundämnena transmuteras eller omvandlas i
varandra.

Där står till exempel: Zinkvitriol: ZnSO<sub>3</sub> + 7 H<sub>2</sub>O.
Men lägges denna för blåsrör med soda så fås
järnreaktion. Zn = C<sub>5</sub>H<sub>5</sub> och Fe = C<sub>4</sub>H<sub>8</sub>.

Basisk svavelsyrad uranoxid ger med soda på
kol ett kopparkorn. Uran har blivit koppar. U =
(C<sub>3</sub>H<sub>4</sub>)<sub>6</sub>; Cu = C<sub>5</sub>H<sub>4</sub>.

Basisk klorkoppar ger i slaggen järnreaktion. En
del koppar har blivit järn.

Leukophan, ett mineral som icke innehåller
mangan, ger dock med soda på platinablecket
manganreaktion.

Molybdänsyra från Bispberg håller icke järn, men
med soda på kol visar sig järnoxid.

Detta kallas föroreningar som bekant, och det
enda ordet har hindrat kemien göra framsteg nu i
hundra år.

Det är sålunda känd sak, att kvicksilver icke finnes
i svenska bergen; men vid svavelsyrans framställning
ur Falu svavelkiser, uppträder kvicksilver i
blykammarens slagg. Där har väl blykammarens bly blivit
kvicksilver. I samma slagg träffas Selen, vilken icke
finnes i kiserna, utan synes ha bildats av svavlet.

Bly är ju bly, men om bly avdrives på benaska
(fosforsyrad kalk) så fås konstant silver, och detta
silver är alltid guldhaltigt. Alltså har man alltid »gjort
guld».
</chapter>
<chapter name="Talet 240">
<h3>TALET  240.</h3>

Med 20 atomer kol börja de fasta kolvätena. När
så nafta, som tillhör naturens »generalrekvisita»,
destilleras, så avger tredje destillatet tunn tjärolja vid 240°
och denna utgör en blandning av kolväten från
sumpgasens serie med minst 20 atomer kol. Nu är 20
atomer kol = 20 x 12 = 240. Eget är att i oorganiska
kemien det största antal atomer också är 240, och det
är metallen uran's. 

Uran förekommer huvudsakligen i pechblende, så
kallat emedan det liknar beck eller asfalt (= jordbeck).
Och asfalts formel börjar med C<sub>40</sub> lika med 480 eller
2 uran. Och vid destillation av stenkolstjära fås asfalt
som remanens, efter 240°. [När svavel smälter blir det
<sp>tjärlikt</sp> vid 240°.]

Uran är en farlig metall att röra vid, och
kemisterna undvika den; somliga utelämna den. Uran
upptäcktes 1789 straxt efter planeten Urans upptäckande.
När man försökte reducera metallen medels
upphettning med oxblod, erhöll Richter en stålgrå regulus av
9 egentlig vikt; men detta var eget nog icke metallen,
utan en oxidationsgrad, ty metallen väger 18. Urans
ekvivalent var länge svajande från 60, 120, 217, 240
och bortåt 271. Nu har man stannat vid 240 som är
2 antimon à 120. Oxidulen UO<sub>2</sub> = 272 skulle då kunna
vara en diterpen C<sub>20</sub>H<sub>32</sub> = 272 och pechblende
verkligen vara ett harz eller beck = C<sub>10</sub>H<sub>16</sub>. Och
släktingen barium = 137 vara en tereben C<sub>10</sub>H<sub>17</sub> = 137.

Ett lysande exempel på huru lättsinnig och tanklös
den vetenskap är som kallar sig den exakta, avgiver
analysen på pechblende, vilken utgör en rad av
synteser. Uranblendet angives i formeln endast hålla uran
och syra. Men vittrar mineralet, så uppstår fosfater
och sulfater. Varifrån kommer då i en hast svavlet
och fosforn? Obesvarat! Börjar jag nu analysen, så
får jag nästan alla metaller, bly, wismuth, koppar, järn,
mangan, kalk, talk, natron, arsenik, baryt, svavelsyra
o. s. v.

Det är kostligt, och det kallas föroreningar,
ehuruväl de äro konstanta, särskilt baryten!

Sannolikast synes, att uran med sin höga atomvikt
och stående därför sist eller högst på skalan därför
äger möjligheten att nybilda alla andra som stå lägre.
I min lärobok från Teknologiska Institutet (1860-talet)
uppgavs urans ekvivalent vara 60. En tre-atomig uran
skulle då vara 180 vilket ensamt stämmer med
egentliga vikten 18 = 180. Tvåvärdig bleve 120 som är
antimon, som står sist i kvävegruppen efter fosfor
(och arsenik), och vilket kan förklara uranarternas
fosforescens. Oxidulen, som delvis äger metallglans,
har som sagts blivit förväxlad med metallen. Men
brunsten eller mangansuperoxid visar också
metallkorn, fastän den icke är metall. Detta ger anledning
tro att metallreduktioner, som alltid ske medelst
organiska ämnen, äro synteser, och några metaller endast
äro begrepp.

Slutligen en sifferkombination från medicinen.
Urannitrat har begagnats mot diabetes. Men även
salicylsyra har blivit försökt. Om vi tänka på uranens
tal 240 och upptäcka C<sub>20</sub> i salicylsyrans formel, så
undrar man ju om medicinaren intuitivt leddes till
Salicylsyrans C<sub>20</sub> = 240 = U! Kanske vore skäl söka andra
läkemedel med C<sub>20</sub>, såsom guajaksyra, arachinsyra,
papaverin, fluorescin, eosin, frangulin, erythrin, och
varför inte Kinin = C<sub>20</sub>H<sub>24</sub>N<sub>2</sub>O<sub>2</sub>.
</chapter>

<chapter name="Lues = Kadaverin = C5H14N2">
<h3>LUES = KADAVERIN = C<sub>5</sub>H<sub>14</sub>N<sub>2</sub>.</h3>

När Mars och Venus befinna sig i konjunktion, då
uppstår liv; men ur livets brunn kan uppstå död när
källan ruttnar.

Översättning: spermin C<sub>5</sub>H<sub>14</sub>N har befunnits vara
i friskt tillstånd ett kraftigt medel mot autointoxikation
och infektioner. Men i sjukt tillstånd, när den träffat
sönderdelningsprodukter av mucus, såsom kapronsyra,
valeriansyra, oxismörsyra, trimelhylamin (i sillake etc.)
så kan den förvandlas i ett likgift, en ptomain kallad
kadaverin med samma fatala siffror som spermin
C<sub>5</sub>H<sub>14</sub>N<sub>2</sub> = pentamethyldiamin.

Lues fås av »kadaver» liksom kadaverin.

Men kadaverins antagonist är atropin, märk väl
ur smutsväxten Atropa belladonna, som begagnas av
sköna donnor för att försköna ögonen och samla män.

Botemedlet låg bredvid giftet och båda i
smutshögen.

Men luesgiftet liknar ormgiftet och är en
toxalbumin, och zoospermen äger verkligen ormens sexkantiga
huvud och rörliga stjärt. När det lilla djuret biter, då
blir det ormbett, och den som kan bota det bettet, kan
också bota lues. Men det är nog bättre gå undan för
ormarna, om man kan.

Eget är att lues i sina symptom liknar tyfus (med
roseola) eller rötfeber, och i tyfus alstras ett likgift
kallat tyfotoxin C<sub>7</sub>H<sub>17</sub>NO<sub>2</sub>, och Den Barmhärtige
har gjort detta gift till ett sömnmedel som lindrar
plågorna. Ser man på denna tyfotoxin = C<sub>7</sub>H<sub>17</sub>NO<sub>2</sub>
och jämför den med morfinens C<sub>17</sub>H<sub>19</sub>NO<sub>3</sub> så synes
det som om feberpatienten själv ordinerat och
framställt sin morfin.

I en annan och bland de mest plågsamma
sjukdomar, uremi, alstras sömnmedlet karbamid =
CH<sub>4</sub>N<sub>2</sub>O. Denna formels N<sub>2</sub>O som är lustgasens,
kan förklara smärtfriheten; men även CH<sub>4</sub> som är
sumpgas eller finkeloljans radikal, kan framkalla
anästhesien. När nu lues kom från Neapel, blev
Ulrich von Hutten ett av de första offren, men han
botade sig med guajak, kallad Lignum Sanctum.
Guajakol bildar när den passerat kroppen en
pyrocatechine, vilket ämne återfinnes i mänskans urin
(alcapton); och därför kan man ju tänka att vid lues med
dess nyckfulla predestination, de benådade själva,
med en friskare konstitution alstra motgiftet,
benzolens tvåatomiga fenol, guajakol.

Nu är att märka att guajakolen äger jodens
blåreaktion; och hydrokinonen som också är en fenol,
luktar jod och dess oxid äger jodens atomvikt 127.
Här skulle man ju kunna tro att guajakolen alstrat
sin jod, som är läkemedlet för lues, sedan kvicksilvret
börjat läggas ner. Jod finnes ju i menstruationsblodet,
i sköldkörteln och thymus. Borttages sköldkörteln
blir människan kretin och mot kretinernas Kropf
använder man jod. När nu kvicksilver verkar direkt på
körtlarnas avsöndring, kan man ju tänka sig att
merkurium tvingar thyroidea att utarbeta mera jod, och
att Hg därför endast har en sekundär verkan.
</chapter>
<chapter name="Lues' motgift: Hg">
<h3>LUES'   MOTGIFT:   Hg.</h3>

Kvicksilver = Hg har ju länge varit specificum
mot lues, ehuruväl man icke kunnat förklara dess
verkan. Hos somliga har sjukdomen förvärrats, och
när slutligen Hg visade sig vara ett svårare gift än
lues själv, tillgrep man jod. Men Hg kommer alltid
igen, inträder i kroppen och går ut oförändrad, varav
man ju kunde sluta till dess verkan såsom sekundär.
Hg ökar ju först avsöndringen av saliv, vars halt av
rhodankalium än i dag anses konstaterad (och som
ökas hos tobaksrökare). Är det icke rimligt anse detta
starka narkotiska gift äga antitoxinella egenskaper?
(Om jag reducerar K C N S efter min monistiska
nomenklatur, där K = C<sub>3</sub>H<sub>3</sub> och S = CH<sub>4</sub>O så blir
formeln för rhodankalium C<sub>5</sub>H<sub>7</sub>NO, vilken ligger nära
antifebrin = C<sub>8</sub>H<sub>9</sub>NO, men även liknar
växtalkaloiderna).

Därmed må anstå; men då Hg även utövar sin
verkan på körtlarna, kan man ju ha lov att antaga det
jodhalten i sköldkörteln ökas och likaså arsenikhalten
i thymus, och både jod och arsenik äro motgift mot
toxiner.

Ville man söka nya medel på samma vägar, borde
man kanske öka gallans avsöndring, då denna är
kroppens starkaste antisepticum, som alltid håller kärlen
rena. Detta kanske man gjort utan att veta det med
calomel, som till nyligen ansetts vara ett cholagogum.
De andra galldrivarne: aloë, rheum, senna, coloquintha
etc. kunde ju försökas.

Men mera direkt vore ju att behandla lues som
en likförgiftning och försöka motgifterna mot 
ptomainer. Dessa uppräknas i läroböckerna och äro
huvudsakligen: calomel(!), creolin, naftalin, salol och
wismuthnitrat.

Här synes först calomel, men även fenoler. Och
den klassiska guajakolen verkade nog genom sin fenol,
då den ju framställes ur boktjärans kreosot. Därför
har även guajakolen upptagits vid behandling av
tuberkulos jämte karbol (= kreosot, fenyl).

En gissning slutligen rörande kvicksilvrets verkan
i lues om det får antagas att Hg kan verka direkt
såsom sådant. Hg ur mineralet idrialen kan härledas
ur benzol, genom naftalin, antracen o. s. v. (se Blå
Boken). Hg tecknades därför C<sub>16</sub>H<sub>8</sub> och vissa av
dess salter jämfördes med glykoler (Rosenberg). Hg
skulle då stå invid tjära och harzer samt kunna verka
som ett naftalin, vilket ju var en anti-ptomain.
</chapter>

<chapter name="Sumpfebrar">
<h3>SUMPFEBRAR.</h3>

Där vatten står stilla, dekomponeras detta och de
inblandade organiska ämnena, varvid bildas mest
sumpgas, kolväten, vätesvavla o. d. Kolvätena, både
lätta och tunga, äro blodgifter, och vätesvavla är
dödande (för en hund 0,12 % av inandade luften). Den
som på laboratoriets vätesvavlerum blivit förgiftad, har
känt alla en sumpfebers (frossas) symptomer, antingen
denna nu beror på methämoglobinets bildande eller
icke. Sumpfeber, malaria eller frossa, är således en
blodförgiftning vulgärt talat, och dess botemedel är
numera chinin eller salicylsyra. Där sumpar finnas,
trivas ju salixarter och mygg. Där det finns mycket
mygg såsom i Lappland är frossan okänd, fastän 
landet är fullt med träsk. På en badort, där ett berömt
träsk ligger mitt i byn förekommer aldrig frossor,
men myggen är så intensiv att den är olidlig.
Sumpfebern synes alltså stå i omvänt förhållande till
myggfrekvensen, och myggan synes av en barmhärtig
försyn vara utsedd till serumterapist, som bearbetar
»sumpgiftet» till serum, och inympar vaccinet med sitt
lilla koppglas. Men myggans eget gift är myrsyra,
som är starkt antiseptiskt och nyligen blivit försökt
mot själva tuberkulosen. Eget är att salixarternas
salicylsyra blir myrsyra genom oxidation, så att om
myggorna besöka sälgarne, de mycket väl kunna
oxidera dess syra, sedan feberträdet själv transmuterat
det ruttna vattnets sönderdelningsprodukter.
</chapter>

<chapter name="Svalört">
<h3>SVALÖRT.</h3>

Chelidonium majus anses av folktron taga giftet
ur kyrkogårdar, och det är nog så rätt, då alkaloiden
chelidonin är sammansatt som en ptomain (likgift).
Men chelidonium hör till papaveracæ liksom vallmo,
och chelidonin tecknas C<sub>19</sub>H<sub>17</sub>NO<sub>3</sub> som är vallmons
inverterade morfin C<sub>17</sub>H<sub>19</sub>NO<sub>3</sub>, och svalörten har
några av morfinens egenskaper, särskilt dess
anästhetiska.

Chelidonsyra är C<sub>7</sub>H<sub>4</sub>O<sub>6</sub> och opiums mekonsyra
är C<sub>7</sub>H<sub>4</sub>O<sub>7</sub>. Men svalörten är också en farmaceut.
Epifyt på salixarter synes han transmutera salicylsyra
till chelidonsyra, (C<sub>7</sub>H<sub>4</sub>)<sub>2</sub>O<sub>2</sub> till C<sub>7</sub>H<sub>4</sub>O<sub>6</sub>, men den
konsten kan bävern också, vars castorin håller salicin
ur de pilbarkar han förtär.

I förra sekler användes svalörten mot kräfta och
lupus, men numera är det endast gossar som bruka
den gula saften mot vårtor, vilka man lär få av att
kravsa i körgårdsjord, alltså boten där soten låg.<footnote>Just nu ser jag att svalörten återkommit i medicinen!</footnote>

Trots sitt gift besökes svalörten av svarta
skalbaggar och bladlöss. Och myrorna släpa fröna opp
i trän, sedan de ätit upp en liten sval som sitter på
skalet. I zoologiska trädgårdar trivs svalörten hos
uroxen, hjorten och antilopen, vilka lämna den vård.

Det är en serumväxt, som utarbetar avsöndringar
till läkemedel.
</chapter>

<chapter name="Chinins okända verkning">
<h3>CHININS  OKÄNDA VERKNING.</h3>

Då växtalkaloiderna först upptäcktes förväxlades
de med ammonium-magnesium-fosfat och fosforsyrad
kalk (Berzelius). Det är ju rätt eget, då analysen
var högt utvecklad av Berzelius.

Men när man började isolera de första
kristalliserade ptomainer, eller likgfift, så befunnos dessa
analoga med atropin och hyoscyamin, ja, man fann även
att djurs vävnader kunde ge en »animalisk chinoidin»
lik extraktet ur chinabarkar.

När Koch undersökte den afrikanska svarta
malarian, fann han slutligen att hela sjukan bestod i
chininförgiftning. Men är det då säkert, att icke
blodet själv alstrat »animal chinoidin»? Uppkastningar
och avsöndringar blevo svarta, uppgives det, och
negrerna angrepos icke av sjukan (emedan de voro svarta
förut?). Denna melanurie anses vara en
övergångsform mellan verklig malaria och gula febern. Motgiftet
mot malaria (frossa) är chinin; men frossa anses bero
på en bakterie. Då nu chinin »icke dödar baciller
eller sporer utan endast paralyserar leukocyterna, så
att dessa hindras utvandra ur kärlen», så undrar man
med skäl, om malaria uppstår av en bacill.
<sp>Hahneman</sp>, homöopaten, fann att chinin gav frossa åt en
frisk människa, vilket ju talar emot bacillen.

Nu synes för övrigt som om chinin verkade
katalytiskt, då den går oförändrad ut ur kroppen,
såvida den icke först sönderdelas och sedan
rekonstrueras (reversibel reaktion) av blodets beståndsdelar som
likna Chinins C<sub>20</sub>H<sub>24</sub>N<sub>2</sub>O<sub>2</sub>.

I   svarta  malarian   är  chinin  skadlig.
</chapter>

<chapter name="Morfin">
<h3>MORFIN.</h3>

Berzelii formel för morfin såg ut så här: 
C<sub>35</sub>H<sub>34</sub>O<sub>6</sub>(NH<sub>3</sub>)<sub>2</sub>. Och blodets hämatin äger utseendet 
C<sub>34</sub>H<sub>34</sub>N<sub>8</sub>O<sub>10</sub>Fe<sub>2</sub>. Men apomorfin tecknas numera C<sub>34</sub>H<sub>34</sub>
etc. Detta är ju intressant och kan ge anledning till
betraktelser en annan gång, sedan vi nu antecknat
att campècheträdets (blutholz) hämatin C<sub>16</sub>H<sub>18</sub>N<sub>2</sub>O<sub>6</sub>
liknar blodets hämatoporphyrin C<sub>16</sub>H<sub>18</sub>N<sub>2</sub>O<sub>3</sub>
(identisk med gallans bilirubin = C<sub>16</sub>H<sub>18</sub>N<sub>2</sub>O<sub>3</sub>) och därvid
bemärkt att campècheträdets bladsaft begagnats mot
hämorrhagier, leukorrhe etc.

Betraktar   man   morfinens   konstitutionsformel:

<table  c>
<td 2>C<sub>6</sub>H<sub>4</sub> -- C<sub>6</sub>H<sub>3</sub>(OH)
<td >|
<td 2>CHOH -- CHOH
<td>\  <td>            /
<td 2>C<sub>3</sub>H<sub>7</sub>N
</table>
så kan man »förklara» en del av morfinens
hemlighetsfulla verkningar.

I C<sub>6</sub>H<sub>4</sub> som är fenolens radikal visar sig något
antiseptiskt, då fenolen gagnat i tyfus och
puerperalfeber. Men i C<sub>6</sub>H<sub>3</sub>(OH) skymtar kinonen vars
hydrat är antipyretisk åtminstone, och även salicylsyrans
radikal finnes där in effigie.

C<sub>3</sub>H<sub>7</sub>N = propylamin nedsätter de perifera
nervernas sensibilitet och motilitet.

C<sub>2</sub>H<sub>4</sub>O<sub>2</sub> = ättiksyran nedsätter pulsfrekvens och
temperatur. Men morfinens sönderdelningsprodukter
i kroppen känner man icke, och även om man visste
det, vet man icke <sp>huru</sp> dessa verka.
</chapter>

<chapter name="Enfaldiga invändningar">
<h3>ENFALDIGA INVÄNDNINGAR.</h3>

Det är otroligt, men sant, att många stora
sanningar kullkastats av den första enfaldiga
invändningen. När således Prout och Dumas ville bevisa att
alla ämnen voro väteförtätningar, så kullpratades de
med den enfaldiga invändningen, att atomvikterna icke
voro multipler av vätet. Men nu är vätet 1, och vilket
tal som hälst, även ett bråk, är ju multipel av 1. Ty
1 x 196,48 är 196,48. Men man invände även att
atomvikterna icke voro jämna tal. Ja, men för det första
äro många atomvikter jämna tal, och då skulle ju
dessa kunna vara väteförtätningar. För det andra äro
atomvikterna så svajande att man saklöst kan stryka
decimalbråken. Berzelius själv fann guldets atom vara
198,25, då han fällde ur guldklorid med kvicksilver;
men då han analyserade kalium-guldklorid fick han
talet 196,32. Numera tecknas guldet 197,2.
Invändningen var således värdelös som motbevis.
Men än i dag står denna radikala dumhet kvar i
läroböckerna.

För att visa eleverna att grundämnena förenas i
<sp>jämna multipla</sp> proportioner, uppställer
läroboken manganföreningarna, vilka dock bevisa
motsatsen.

<table>
<td><td><sub>Mang.  Syre.</sub>

<td>Manganoxidul     <td>= 55:16
<td>Manganoxid        <td>= 55:24 = 1<sup>1</sup>/<sub>2</sub> x 16
<td>Övermangansyra <td>= 55:56 = 3<sup>1</sup>/<sub>2</sub> x 16.
</table>

Nu frågas läraren: är 24 en jämn multipel av 16?
Det står ju bredvid att 24 är 1<sup>1</sup>/<sub>2</sub> av 16. Är det en
jämn multipel när den är bruten? Och 56 är 3<sup>1</sup>/<sub>2</sub>. Om
man får operera med bråk, rötter, negativa
kvantiteter, eller inverterade tal, så bli alla tal multipler.
Sålunda blir icke 1 något primtal mera, ty 1 är
produkten av två inverterade tal = 2 x <sup>1</sup>/<sub>2</sub> = 1, eller 3 x <sup>1</sup>/<sub>3</sub>
o. s. v.

Många samtida förnekade de multipla
proportionernas existens; Dumas kallade dem godtyckliga
fraktioneringar, och ansåg att det fanns så många amoniak
man behagade, beroende på operationens avbrott vid
viss temperatur o. s. v., så att man t. ex. icke fick
någon jod om man underskred eller överskred 100°.
Men Daltons lag blev voterad, och härskade som
kunskapsmetod tills nu. Men nu har den upphört
vara givande och måste efterträdas av en ny!

Astronomerna ha också några enfaldiga
invändningar, som synas rent tokiga, så dumma äro de.

Om jag frågar hur det är möjligt att jorden när
den rusar fram i banan med en hastighet 75 gånger
en kanonkulas, kan bibehålla atmosfär och vatten,
hur en skorstensrök kan stiga rakt upp o. s. v., så
svarar astronomen: det är möjligt, emedan allting
har hastigheten inne. -- Svar: men den skorstensrök
som nu bildas i spiseln, när får den sin hastighet? --
[Paus.] Därpå kommer biljardspelet på oceanångaren,
vilket skall bevisa att vi rida på en kanonkula. -- Svar:
Ja, men biljarden bevisar ju motsatsen, ty på en
kanonkula kan man icke göra »quatre bandes» eller »tascha
fint» på röda bollen. [Paus.] Så kommer det att
jorden är så stor att vi icke märka rotationen,
slipstenen med vattenhon, gossen med slungan, och
snurran på golvet, allt som icke har avseende på ämnet.
Frågar jag åter om stjärnparallaxerna, då är
jorden så liten återigen, och så kommer ångarn ute på
havet (icke oceanångaren med biljarden dock!) och
tåget i snöyra, Thames-pråmen som får kulan snett i
skrovet etc. Därpå frågar jag: När jag betraktar en
planet med blotta ögat, så visar den sig som en
strålknippa, men fotograferar jag en planet (eller betraktar
den i tub) så blir han en rund skiva. När jag betraktar
en stjärna, så är den också en strålknippa, men
fotograferar jag den, så blir den också en rund skiva, men
detta härledes av glaslinsen i apparaten. Hur vet jag
då att icke planeternas runda skivor äro beroende av
linserna (antingen i fotografiska kameran eller tuben)?
-- Nu svaras så här: (det vet jag förut) att stjärnorna
icke bli runda skivor i tub, utan förminskas. -- När
jag då frågar: Hur kan ett fenomen, som strider mot
optikens lagar finna en förklaring? -- Svar: Emedan
stjärnorna befinna sig på oändligt avstånd. -- Men det
är ju lögn, ty stjärnornas ljus kunna uppfattas av ögat,
och följaktligen befinna de sig på ändligt avstånd.
[Paus.]

Detta kallas exakt vetenskap som fordrar
underkastelse och dyrkan. Det dog nyss en rysligt stor
astronom, som skrivit en »frisinnad» astronomi.
Mannen tilltvang sig genom sin ställning ett stort
anseende, mest genom den fruktan han injagade. Så dog
han, fick apoteosen. Men två år därefter avslöjades
han, befanns ha ingenting upptäckt, och kallades
slutligen humbug, när skräcken för den förskräcklige hade
lagt sig.
</chapter>

<chapter name="Pejlingar i lufthavet">
<h3>PEJLINGAR  I   LUFTHAVET.</h3>

Tre tal äro tämligen vissa: <sp>Regnmoln</sp>
(nimbus) ligga på 600 meters höjd, eller Eiffeltornets
dubbla höjd. I alpsjöar börja karpfiskarne upphöra
vid 600 meter. Asktromben på Santorin steg till 600
meter. Men under 600 finns ett annat tal som man
bör lägga på minnet; det är 320. Den fruktansvärda
boravinden vid Adriatiska havet rasar häftigast där
berget i norr är 320 meter. Och boran i Kaukasus
växer också ut från ett berg av 320 meter. Vinden
Leveche i Portugal och Spanien uppstår vid ungefär
samma höjd.

<sp>Stackmoln</sp> (cumulus) äga sin undre gräns vid
1,800 meters höjd. Detta är Rigi-Kulms höjd och även
Grindelwalds-Gletscherns. Till 1,800 meter gå
skydragen upp och där sluta barrträden i Schweiz. Vid
1,800 meter maximum råkade Flammarions ballong
på vita fjärilar. (En nyckelpiga råkades mellan 800-
1,500 m.) Häger, trana, korp stiga till 1,800 m. För
innevånare i Kaschmir, som bo vid 1,800 m., börjar
bergsjukan vid 3,000 meter.
<sp>Fjädermoln</sp> (cirrus) ligga minst vid 9,000
meter. Gaurisankar är 9,000 meter (8,840). Till 9,000
meter stiger condoren. Glaisher och Coxwell stego
till 9,000 m. (1862) och höllo på att mista livet.
Duvorna i ballongen dogo under 9,000 m. (vid 7 och 6
tusen m.).

Om luftens täthet avtoge regelbundet skulle
vakuum befinna sig på 8 kilometers höjd, men nu
anses barometern stå på noll vid 75 kilometer. Vid
9,000 meter står barometern på 248 mm. eller <sup>1</sup>/<sub>3</sub> av
jordytans.

Sägom 10,000 meter eller en nymil, såsom övre
gränsen, dit vi tämligen ostraffat kunna gå! Mera vet
vi inte!
</chapter>

<chapter name="Nekrobios = Död och uppståndelse">
<h3>NEKROBIOS = DÖD OCH UPPSTÅNDELSE.</h3>

Om vintern hittade jag en puppa till majbaggen.
Jag lade den på mitt skrivbord. En afton vid
lampsken började han knäppa och göra små rörelser.
Troende att värmen utvecklat min skalbagge, öppnade
jag den svarta lik-kistan, men fann till min förvåning
endast ett vitt slem utan tecken till organisering, och
det luktade sur magsaft. Denna halvflytande massa
ägde dock rörelseförmåga.

Senare, när jag fått ett starkt mikroskop med
stort synfält, öppnade jag en fjärils puppa och
skådade. På en ljusgul grund av flytande materie
tecknade sig som en skiss den blivande fjäriln i en
halvskugga, utan att vara kroppsligen organiserad. Detta
kallas nekrobios, eller levande vävnaders avdöende.

Och larvens upplösning i ett slem kallas histolys.
Reorganisationen lär ske medelst corpora adiposa eller
fettkroppar. Mera vet jag icke. Och jag har skrivit till
Tyskland (där man brukar veta allt), rekvirerat
litteratur om puppors förvandling, men det fanns ingen
litteratur om det största och intressantaste problemet.
Fader Darwin och sonen Hæckel visste ingenting, ville
ingenting veta om uppståndelsen, bara om födelsen
och döden. Jag köpte slutligen en stor bok för 25
kronor om fjärilarne, av en professor. Det stod inte
ett ord om nekrobiosen i puppan.

Men på en gravsten, inom en kyrkogårdsmur, ser
jag ibland den bilden: larven (masken), puppan
(mumien) och fjäriln.
</chapter>

<chapter name="Stork-mysteriet">
<h3>STORK-MYSTERIET.</h3>

Själva Brehm erkänner att vi icke veta »varest och
huru många fåglar dö». -- »De flestas lik försvinna
som om naturen själv droge försorg om deras
begravning! Nu bor ett par av Vita storken i en by på Rügen,
men bara fyra månader, alltså på sommarnöje. Efter
badsäsongens slut äro de blivna sju medlemmar av
familjen, och dessa försvinna en vacker dag. Nästa
år återkomma de två gamla, ensamma. Då frågas vart
gingo de fem unga? De återkomma icke för att
kolonisera, ty man märker inga nya bon i denna eller
närgränsande byar. I hundra år har man sett de
»gamle» intaga boet på vagnskjulet, men när de
förnyas det vet man icke. Och om storken lever i hundra
år som örnar och papegojor, skulle 500 ungar ha
svärmat ut från detta enda bo och de gamle sålunda
vara urfäder till legio, som kunde räknas ut med
serier.
Emellertid, storken har nog fiender, men knappt
någon som rår på honom, då han kan vara farlig för
människan, och är farlig för en stor hund. Om man
nu säger att de unga stanna i Egypten, så frågas:
varför stanna bara de unga? Och vad menas med ung?
då de ju åldras också?

I skolböckerna står att läsa det våra storkar resa
till Egypten om vintern såsom passagefåglar. Men vår
vinter är nästan sommar i Egypten, och den varar åtta
månader. Alltså borde vita storken vara hemma i
Egypten (åtta månader) och vara passagefågel (fyra
månader) i norden.

Men nu kommer det värsta: Vita storken finns
inte i Egypten. Varje by har visserligen där sin stork,
som stannar hela året och häckar, men »det är en
annan mindre art». (Djurvärlden av Böwing-Petersen
och Dreyer.)

Brehm har sett tusende storkar i det inre Afrika,
men han säger icke vilken art, och det finns 20 arter
att välja på.

Nyare författare antaga Kaplandet som vinterort
för våra flyttfåglar, men Kaplandet har sin egen fauna
som liknar vår.

Det fanns i min barndom för 50 år sen en saga om
en nordisk stork med en guldring om benet, som sköts
i Egypten. Men den sagan har aldrig återkommit
sedan.

Linné, som hade apostlar ute över hela världen,
trodde inte på den egyptiska resan, utan ansåg hela
flyttningen omöjlig. Han gissade på havets botten!

Men de unga, som icke återkomma, kvarstå alltid
som en gåta.
</chapter>
<chapter name="Hemliga domstolen">
<h3>HEMLIGA DOMSTOLEN.</h3>

När man ser ett sakförhållande återkomma
regelbundet och under bestämda villkor, tror man sig ha
upptäckt en »lag». Jag tror mig ha upptäckt en
guddomlig lagstiftning och följaktligen en domstol vars
utslag vi se, men vilkens sammansättning och säte vi
blott kunna ana. Jag ägde en anförvant, som nått en
viss ålder, och »aldrig haft tid» att tänka på döden.
År 18.. den 18 januari fick han slag och föll. Det
var första varningen. Nu började han grubbla över
döden och livet efter. Därmed höll han på i 6 år, då
han dog precis på dagen, den 18 januari. Detta med
6 år gav mig anledning tänka på Bismarcks 6 år i
Sachsenwald, där han i ensamheten fick sitta och
gräma sig över storhetens förgänglighet och eget nog
förstörande sin historia genom att av fåfänga lockas
till oförsiktiga avslöjningar. Därpå föll det mig in
att Napoleon satt jämnt 6 år på sin ö, och blev
slutligen så väl »beredd» att han tog sakramenten på
sotsängen.

Om Heine låg <sp>jämnt</sp> 6 år på golvet, reducerad
till en barnkropp, och plågad av fruktan att förlora sin
kvinna, det kan jag icke säga bestämt, men det var
omkring 6 år. Att den fromme Linné fick sitta sina
sista år i en stol, lam efter slaganfallet, och även han
pinad av en grälsjuk hustru är bekant, men orsaken vet
endast Gud allena.

Vår store härlige Tegnér fick sin första varning
1840, beledsagad av ett Inferno-tillstånd, under vilket
han bland annat såg hela sitt skaldeskap i ett
förringande ljus, och slutligen ville stryka ett streck
över alltsammans. Efter jämnt 6 års beredelse avled
han den 2 november 1846, under ett härligt norrsken,
och med ljus i sinnet.

Goldschmidt berättar om detta, och mera annat
underbart, i sin förträffliga Nemesis divina.

Jag läste en dag nyligen om hur Fersen mördades
i sin vagn den 20 juni 1810. Erinrade därvid att
samme Fersen körde den vagn, i vilken Marie
Antoinette flydde till Varennes. Slog upp i världshistorien
och fann att flykten till Varennes skedde den 20 juni
(1791). Då frågar man: var det något brott, att vilja
rädda drottningen? Förf. i biografiskt lexikon säger
namnet på det begångna brottet, som var något annat
än räddningsförsöket.
</chapter>

<chapter name="Konunga-styrelse">
<h3>KONUNGA-STYRELSE.</h3>

När Samuel var domare i Israel, kommo folket
till honom och begärde få en konung <sp>»såsom
hedningarne det hava»</sp>. Samuel bad till Herren,
och denne svarade: »Må de få som de begära (i sin
fåvitskhet och till straff), ty det är icke dig utan mig
de förkasta, att jag icke skall vara deras konung!...
Men varna dem allvarligen och säg för dem vilken rätt
skall tillkomma en konung... Edra söner skall han
taga och sätta på sina vagnar och på sina hästar
och de skola löpa framför hans vagn... och andra till
att plöja hans åker och att skörda hans skörd...
Och edra döttrar skall han taga till salvberederskor,
kokerskor och bakerskor; och edra bästa åkrar och
edra vingårdar och edra olivgårdar skall han taga
och giva åt sina tjänare; och han skall taga tionde av
edra sädesfält... av edra boskapshjordar skall han
taga tionde, och I skolen bliva hans <sp>trälar</sp>. Och
när I då klagen över eder konung som I haven utvalt
åt eder skall Herren på den tiden icke höra eder.»
Detta således till straff, såsom Herren också sade till
Samuel: »De göra dig emot såsom de alltid hava
gjort, ifrån den dag, då jag förde dem utur Egypten
ända intill denna dag; och de hava övergivit mig
och tjänat andra gudar».

Och så fick de, så det räckte till!

Origines säger att Gud skapat jorden, endast för
att straffa de själar, som varit felaktiga i himlen.

Swedenborg finner under sina »besök» på de
andra planeterna, att jorden är den sämsta av alla,
emedan mänskorna därstädes icke säga vad de tänka,
eller säga annat än de tänka. Därför ha de regeringar
och furstar, som icke finnas på de andra planeterna,
där man lever i familjer endast, utan styrelse och
regering.

Detta är väl Tolstojs paradisiska anarki
(styrelselöshet), som vi kanske nå en gång, när vi kan styra oss
och när vi förtjäna den.
</chapter>

<chapter name="Två gånger två är fem - ibland">
<h3>TVÅ GÅNGER TVÅ ÄR FEM - IBLAND.</h3>

Två gånger två är nog fyra, i allmänhet talat
och vulgärt, för skolbarn. Men under vissa
förhållanden kan det vara fem. I min ungdom, då övergången
till metersystemet började, framställde läraren
följande exempel: -- Om jag klipper ett 4-tums band
i två lika stora delar och sedan multiplicerar en av de
två stumparne med 2, så får jag 5 (<sp>centimeter</sp>).
Alltså kan 2 gånger 2, under vissa förhållanden, bli
5. Men enklare kan saken uttryckas så här: 2
gånger 2 verktum är 5 centimeter.

Men 2 och 3 äro icke alltid 5. Ty 3 delar koppar
och 1 del zink giva en mässing, vars egentliga vikt är
<sup>1</sup>/<sub>10</sub> större än man beräknat. Så säger Berzelius, som
ju var en stor kemist och räknekarl<footnote>Chemie.   5:e aufl.,  Band 2, sid.  653.</footnote>. Därmed står
man framför underverket, som icke kan förklaras, men
icke heller förnekas, fastän det »strider mot
naturlagarne», åtminstone mot de lagar vi känna.

Man bör därför vara försiktig när man påstår att
en sak är klar som 2 gånger 2 är 4. Ty 2 gånger
2 kan vara 2 också, då 2 gånger 2 halva är lika med 2.
</chapter>

<chapter name="Hammurabis inspirerade lagar »mottagna av Solguden»">
<h3>HAMMURABIS  INSPIRERADE  LAGAR
»MOTTAGNA AV SOLGUDEN».</h3>

I översättningen av Neumayrs Erdgeschichte står
följande pekoral att läsa, ungefär, sedan den assyriska
syndafloden är refererad och godkänd.

Frågan gäller vilken av de båda berättelserna,
Assyrierns eller bibelns är den äldre; den hebreiska från
Jordandalen (!) eller den assyriska från Eufratslätten.

Hur har översättaren läst sin bibel, då han icke
märkt att Eden låg vid Eufrat och Tigris; Noaks ark
stannade på Ararat i Armenien; att Babels torn låg
i Sinear (Mesopotamien mellan Eufrat och Tigris), att
Abraham bodde i Ur i Kaldéen, innan han inflyttade
i Kanaan? Och ändå gör sig översättaren mödan
bevisa att bibelns flodhistoria pekar åt Eufrat och Tigris,
bland annat därmed att Noak beckade sin ark såsom
babylonier bruka (än i dag) och alla sjömän på jorden
när de segla med träskutor.

Det står ju där, alltsammans medgivet; vadan
denna vederläggning då?

Men nu kommer en annan fråga. Den som aldrig
så litet sysslat med kilskrifter och fått dessa
karaktäristiska pilstjärtar in i ögat, han ser straxt att George
Smith misstagit sig på texten. Denna liknar
förvillande estranhelo, gammal syriska, uiguriska eller
mongoliska. Och om det fanns en kristen människa
med lite kunskap i kilskrifter, som ville granska
flodhistorien i British museum, så kanske hela den
fabeln bleve avslöjad.

Nu till Hammurabis lagar. Femton kvartsidor!
Det är hela erövringen! Och dessa blad skola
anullera bibeln, som är så outgrundligt dryg, äger så
hemlighetsfulla djup, att var och en som i själanöd
och med ödmjukhet ber om råd och tröst, genast får
det, även om han först får några rapp som träffa på
pricken.

Hammurabis lagar på 15 sidor likna i viss mån
Deuteronomion, men äro mycket tarvligare,
påminnande ibland om vår gamla västgötalag i småaktighet.
Så till exempel detta: Om någon slår ut någons
tänder, så skall man slå ut hans tänder igen. Men är
det en frigiven slavs tänder, så skall man betala <sup>1</sup>/<sub>8</sub>
Mina silver.

Men även Hammurabis lagtext fordrar en
granskning; ty vår assyriolog Esaias Tegnér uppgav år 1876
(Ur Vår Tids Forskning) att Hammurabi levde 1,500 år
före Kristus, alltså lite <sp>efter</sp> Moses (1570). Och
1882 har i Wallis: Världshistoria, professor Harald
Hjärne förlagt Hammurabi till 1700. Här synes en
liten »tumning» ha ägt rum, i synnerhet som Abraham
kom från Ur i Kaldéen år 2000 omkring.

Men likafullt: Gud är en, och hans rätter äro i
huvudsak samma. Bibeln kan ha hämtat ur samma
källa som Hammurabi. Men när hedningarne vilja
begagna assyriska lertavlornas lagar för att bevisa
att bibeln icke är inspirerad, så bomma de. Inspirerad
betyder ju: mottagen av Gud! Se här, hur
hedningen smyckat sin lilla futtiga broschyr med en
titelplansch, som säger (mot hans vilja) att även
Hammurabis lagar äro inspirerade. Planschen föreställer
nämligen:

<img>Hammurabi mottager sina lagar av Solguden.</img>
</chapter>
<chapter name="Det otroligaste av allt eller den store byggmästaren">
<h3>DET OTROLIGASTE AV ALLT

ELLER

DEN  STORE  BYGGMÄSTAREN.</h3>

Pyramiderna ha icke alltid ansetts vara
konungagravar. De gamle menade att de icke ens voro
människors verk, utan gudarnes (eller naturens) och att de
innehöllo många hemligheter, dels astronomiska dels
sådana som rörde jordens mått. Den största eller
Cheops' pyramid röjer verkligen i sina mått några
kosmiska tal som synas vara avsiktliga. Dess bas är 365
sacred cubits, och där visar sig årets dagar i 365. Dess
sida är 186 meter, men en stadion var 186 meter eller
185; och 1,852 meter är en meridianminut. Basen
gånger 500 är en geografisk grad. Detta förhållande
mellan cubits och meter framträder i Cheops' bas = 233
meter, och dess höjd 233 cubits. Samma tal för bas
och höjd, men olika etalong. Må vara. Men om vi nu
gör ett luftsprång från pyramiden upp till...
Kinnekulle, så behöver man varken förlora andan eller
förståndet!

När jag första gången fick se Kinnekulle från
Mösseberg, sade jag mig: detta är intet berg! Det är
något annat. Jag reste dit; gick från Råbäck mitt över
hjässan och kom ner på andra sidan. När jag fick se
limstensklevan eller kalkstensetaget, där stenarna lågo
som i en mur av tegel och voro <sp>ungefär</sp> lika stora,
kunde jag icke tänka mig att kalksten skulle av tryck
brista i nära lika stora stycken. Men jag gömde
reflexionen i mitt sinne i 17 år. Nog hade jag i Schweiz
sett lagrade kalkberg utsatta för övertryck men aldrig
funnit kalken brista i form av tegelstenar. Jura ser
nog ut som en mur, men av flis, icke av byggnadssten.
Så kom en dag när min tanke befriades från den
fega fruktan för vetenskapen, sådan den drivits av
hedningarne. Jag läste om västgötabergen igen, och
fann att Halleberg och Hunneberg saknade kalkstenen
och lerskiffern men voro täckta av trappen, som
Kinnekulle. Jag började läsa om avlagringarne i Kullen och
fick följande tabell:

<table>
<td>Gneiss        <td>= 78  <td c>meter

<td>Sandsten     <td>= 24      <td c>»

<td>Alunskiffer <td>= 12      <td c>»

<td>Lerskiffer    <td>= 12      <td c>»

<td>Kalksten     <td>= 48      <td c>»

<td>Lerskiffrar <td>= 48      <td c>»

<td>Trapp          <td>= 12      <td c>»
</table>

Siffrorna visade en vacker serie nästan, rörande sig
med talet tolv (utom gneissen som icke hör dit); 12,
24, 48. När jag så för ro skull adderade de lagrade
skikten, ovan gneissen, så fick jag 156 meters höjd.
Då mindes jag mig ha sett detta tal förut, och vid
sökning befanns det vara Kölnerdomens tornhöjd = 156
meter. Men det tilltalade mig icke; det var för
avlägset även som poetisk bild, eller metafor.

Så kom det! Jag tog bort trappen, som är amorf
icke skiktad, och jag fick 147 meters höjd, som är
jämnt Cheops-pyramidens höjd: 146 meter! Där fanns
något, men jag visste icke vad. Då tog jag för ro skull
den andra pyramidens höjd, Chefrems, och den
befanns vara 133 meter. Men det är Hallebergs 135
meter (över gneissen).

Skall jag då gå på och ta den tredje pyramiden,
eller Mycerinus, tänkte jag? Jag tog dess höjd 54
meter, men fann i hast icke annat än Ållebergs 110
meter som är det dubbla.

Emellertid återvände jag till Kinnekulles
skicktade 147 meter, som är Cheopspyramidens höjd, men
Cheops' bas var 233 meter och Kullen ligger 233 meter
över Vänerns yta.

Vad innebär nu allt detta? Det kan ingen svara
på. Att Kullens skikt hålla petrifikater, bevisar
ingenting, ty pyramidernas kalkstenar hålla nummuliter,
och i våra trappstenar ser man t. ex. belemniter, utan
att någon därför tror att huset är en geologisk
formation eller att trappan avsatt sig ur vattnet.

Geologerna kunna invända, att gottlandskusten
söder om Visby också ser ut som den vore byggd av
murstenar. Jag vet nog det, och om någon ville
besvära sig med att ta måtten av 100 stenar och sedan
räkna ut huru många av de 100 voro lika, så kunde
man börja reflektera, och kanske resonnera om saken.

Därpå kunde man återgå till Kinnekulle, mäta om
etagen, ta måtten av grottorna, undersöka stenarne
utan hänsyn till petrifikaterna, analysera orstenarna,
driva in schakt och se var trappen slutar, om den är
eruptiv eller om den fyllt ut kaviteter. Trappen kallas
av folket järnbinda; av Linné en förstenad järnlera,
vilket är bra sagt. Kinnekulle har alltid tett sig
underbar för män med blick i ögat. Swedenborg fann
bergets hjässa öva inflytande på molnbildningen och
ovädren. H. C. Andersen liknade Kullen med dess
klev och grottor vid ett Hindostans klipptempel. Eget
är att Niagarafallet, mellan Erie- och Ontariosjön kastar
sig utför en silurformation av liknande lagring som
Kinnekulles nästan. Sandstenen nertill är dock 
överlagrad av mergel (Marnes) i stället för alun- och
lerskiffer. Men Niagaras kalksten är 25 meter mäktig
och Kullens är dubbelt eller 48 (50).

I Englands silur äro lagrens rnäktighet mycket
större, uppgående till 5,798 meter, varav den röda
sandstenen upptager 468 meter, emot 48 meter i
Kinnekulle. Varav tyckes framgå att Kullen icke har
uppstått under Europas silurtid ur det fingerade silurhavet.

Men frågar mig någon om jag tror att Kullen är
en pyramid, så svarar jag: Det vet jag inte. Någon
vulkan är den inte, ty trappen är icke eruptiv och
hjässan ingen krater, ty eruptiv eller vulkanisk diabas
skulle ha visat kontaktmetamorfos eller genom hettan
företagen omvandling av närliggande bergart. För
övrigt borde man ha sett lavor jämte trappen. Kullens
trapp är sannolikt samhörig med Värmlands hyperit,
vars sammansättning (labrador och augit) liknar
trappens. Eller också är trappen en metamorfos av
järngneissen, som ligger underst; eller är den av samma
bryggd som den gröna skiffer vilken följer
trinucleusskiffern; eller också är den en lera som avsatt sig i
vattnet och sedan »förstenats» i luften; såvida den icke
är något helt annat.

Man har förr kallat Kinnekulle ett sammandrag av
jordens byggnadshistoria. I stort sett kan det vara
så; ty om man betraktar talen i denna serie, angivande
jordskorpans sammansättning:

<table>
<td>Kiselsyra            <td>= <sup>2</sup>/<sub>3</sub>
<td>Lerjord               <td>= <sup>1</sup>/<sub>6</sub>
<td>Krita,  Magnesia <td>= <sup>1</sup>/<sub>12</sub>
<td>Alkalier              <td>= <sup>1</sup>/<sub>24</sub>
<td>Järn, Mangan     <td>= <sup>1</sup>/<sub>48</sub>
<td>Rest                   <td>= <sup>1</sup>/<sub>48</sub>,
</table>

så spökar på ett oförklarligt sätt samma talserie 12,
24, 48, som i Kinnekulles lagerserier =

<table>
<td>Sandsten <td>= 24 <td c>meter
<td>Alunskiffer <td>= 12 <td c>»
<td>Lerskiffer <td>= 12 <td c>»
<td>Kalksten <td>= 48 <td c>»
<td>Lerskiffrar <td>= 48  <td c>»
<td>Trapp <td>= 12 <td c>»
</table>

Men den första tabellen är urbergets, gneissens och
granitens beståndsdelar, och Kinnekulles lager
innehålla intet annat än urberget, men lagringarne synas
ha avsatt sig i bestämda proportioner efter egentlig
vikt eller ekvivalent. Därför menade också äldre och
förståndigare geologer att alla formationer avsatt sig
ur en enda rudimateria, eller blandning, som sedan
omvandlats antingen under inflytande av eld eller
vatten, eller bådadera; antingen samtidigt eller successivt,
antingen långsamt eller hastigt. Göran Wahlenberg
menade i Svenska Jordens Bildning att urberget, granit
eller gneiss, kunde omvandlas till sediment så: att
kvartsens kiselkorn sjunka ner och bli sandsten,
glimmern blir lerskiffrar, och fältspaten blir kalk (jämte
kaolin). Detta vore ju en monistisk förklaring på
Kullens uppkomst, och etagernas lagring ovanpå
moderluten gneissen.

Vad ledfossilen angår, gjorde man bäst i att lämna
dem i zoologiska muséet och icke låta dem grumla
den klara sidan i naturens bygge. Ty när man hittar
krittidens flintor i Kinnekulle, så ramlar hela
silurfiktionen som ju skulle bestämmas efter fossilen, och
det värsta är att flintorna träffas så långt ner som i
orstenslagret. Men fossilerna skulle bevisa 
utvecklingen, till apan förstås, och likafullt träffas de lägst
stående foraminifererna, nummuliterna, först i
tertiärformationen, varken förr eller senare.

Detta är den exoteriska förklaringen på
Kinnekulles uppbyggnad, på mått och metertal. Men det
är bara det materiella materialet, och bakom lagringar
och fossil kan finnas annat, okänt, ockult med ett ord.
Och för att utfinna den hemligheten finge man till en
början söka konstanter i kalkstenspelarna, i
sandstenens parallellepipeder, i orstenarna, som bilda en solid
figur (cirkelformiga spindeln), i svavelkiserna,
kalkbollarna, kvartsbollarna. Kanske man slutligen skulle
finna spåren av världsbyggmästaren, som ännu för
hundra år sedan var känd av vår störste siare, vilken
sett hur han hängde sitt skaparelod uppå intet.

Och kanske, när vi sökt Honom och återfunnit
Honom, även en professor i geologi kunde förstå vad
som menades med Herrens röst till Job utur
stormvinden :

<poem>
Var   var   du,   när   jag   lade   jordens   grund?
Säg  det  om du  har  så stort  förstånd.
Vem har fastställt hennes mått -- du vet ju det...
Och   vem   spände   sitt   mätsnöre   ut   över   henne?
Var fingo hennes pelare sina fästen,
och   vem   var   det   som   lade   hennes   hörnsten,
medan morgonstjärnorna tillsammans jublade
och   alla   Guds   söner   höjde   glädjerop?
</poem>

*

Sedan ovanstående skrevs ned har jag fått nya
(och gamla) böcker i min hand och dels vunnit
bekräftelser dels kommit ett stycke längre än min
»fantasi» vågade flyga.
För det första har jag fått en tvärprofil av
Kinnekulle med nya mått, och detta av en så litet fantastisk
institution som Sveriges geologiska undersökning.

<img>Tvärprofil av Kinnekulle.</img>

Den liknar ju först sockeln av en grekisk pelare,
med plinten (av gneiss), halkäln (trochilus) med
astragalus (snören), och torus.

<img>Grekisk pelarbas.</img>

Detta är en liknelse, en motsvarighet eller
korrespondens (Swedenborg).

Nu må vi se de nya måtten, men på ungefär, då
någon meter mer eller mindre på ett berg icke kan
göra något.

Kinnekulle är av generalstaben avvägd till 300
meter över havet. (Detta är i parentes Eiffeltornets
höjd, och betyder ju ingenting.)

Nu blir hela Kullens höjd från och med sandstenen
= 233 meter. Men Cheopspyramidens bas var 233 m.

Hela Högkullens höjd, räknad från och med
Leverstenen (översta lagret i Ortoceratitkalken) utgör
146 meter; men Cheopspyramidens höjd var ju 146
meter.

Alltså: Hela Kullens höjd = Kh = pyramidens bas
(P.b); och Högkullens höjd KHh = pyramidens (P.h)
höjd.

<table>
<td r>Eller K.h <td>= P.b.
<td r>H.K.h <td>= P.h.
</table>

Men efter andra förra räkningar (Törnebohm,
Linnarsson, Strömbom) fingo vi hela Kullen utom gneiss
och trapp utgöra 146 meter (pyramidens höjd); och
hela Kullen över Vänern var 233 m., vilket utgjorde
pyramidens bas.

Alltså, hur man räknar får man igen pyramidtalen.

Om jag nu är nog oförsiktig omtala att borgen i
Troja låg 146 meter, och att tornet på Strassburger
Münster är 146 meter, så vill jag icke bli tagen för
huvet.

Men det synes som om Kullen bildats på en
modyl, liksom de monumentala byggnaderna äro
utvecklade på en enhet. Den götiska katedralen skall således
vara byggd på halva sidan i mittelkvadraten, där
långskepp och sidoskepp skäras. Baserna i
Kinnekulle uppgivas av Strömbom vara följande:

<table>
<td c>Sandstenens <td>längd <td>= <td r>14,000  m.

<td c>»          <td>bredd <td>= <td r>6,500 m.

<td c>Rödstenens   <td>längd <td>= <td r>10,300 m.

<td c>»           <td>bredd <td>= <td r>5,000 m.
</table>
Hjässans   (trappens)  diameter = 700  m.

Om man har lov att hyvsa dessa ekvationer så
finge man:
<table>
<td>Sandstenen <td>= 14 <td>x 7
<td>Rödstenen <td>= 10 <td>x 5
<td>Trappen <td>= 0,7 <td>x 0,7.
</table>

Den som är van att hantera siffror kunde med ledning
av dessa och med Holms etager i Sv. Geol.
undersökning, uträkna modylen.

Emellertid, för att avsluta detta otroliga kapitel,
vill jag införa ännu två siffror, utan att jag vill sätta
dem i kausalsammanhang.

När man stiger från Råbäck (säger Strömbom),
så leda två trappor uppåt Kullen. Den ena som
går till Mörkeklefs grotta, har 78 trappsteg, men
mycket låga. Jag kunde icke neka mig ett löje, då
jag tänkte på 78 meters plint av beräknad gneiss.
Det var en fälla, menade jag, och aktade mig. Men
så fick jag se den andra trappan som med 146 steg
ledde upp till rödstensklevans platå. Där stod 146,
trappsteg, icke meter! Men 146 var Högkullens höjd,
var Kullens höjd utom gneiss och trapp, och det var
pyramidens höjd.                              

Slump! Infernalisk slump, som jag skulle stupa
på! sade jag mig först!

Men sedan tänkte jag! Ho vet? Övre
rödstensplatån ligger också 146 meter, men över havet, och
dit leder den sluttande trappans 146 steg, som icke
äro en meter varje. Må vara slump -- tills vidare.

Kanske en formel ur trigonometrin kan visa
sammanhanget! Höjden gånger basen genom 2. Eller
[math: radic](b<sup>2</sup> + c<sup>2</sup>) = a.   Eller sin  C = c/a.

Nu slutar jag, erkännande min okunnighet, men
bekännande min tro på byggmästaren, som skapat
världen med tal och på mått!
</chapter>

<chapter name="Blå bokens historia">
<h3>BLÅ  BOKENS  HISTORIA.</h3>

Jag hade läst i Goethe huruledes han en gång
ämnat skriva ett breviarium universale, eller
uppbyggelse för bekännare av alla religioner. I Historiska
miniatyrer försökte jag i världshistorien finna Guds
rådslag, och jag ställde in kristendomen i dess led,
utgående från Israel, men begick kanske det felet att
ge de andra religionerna en plats vid sidan, då de
bort stå under.

Ett år gick, och jag trycktes fram av inre
maningar att skriva ett tämligen konfessionslöst breviarium,
ett visdomens ord för varje dag i året. Jag samlade
därför alla religioners heliga böcker, för att ur dem
finna ett »språk» att skriva över. Men se, de böckerna
uppläto sig icke! Veda, Zend voro slutna och gåvo
icke ett språk; endast Koran gav ett, men ett lejon!
(Se B. B. Del I sid. 38). Då ämnade jag ändra
planen och skriva rent världslig visdom om människor
och kalla boken <sp>Herbarium Humane</sp>. Men jag
sköt upp, bävande för den stora uppgiften och den
omogna planen.

Så inföll den 15:e juni 1906. På morgonen när
jag gick ut såg jag först en spårvagn med talet 365.
Jag frapperades av numret, och tänkte på mina 365
sidor jag skulle skriva.

Så kom jag ner på en trång gata; en kärra
körde opp vid min sida och den bar en röd flagg, det
var krutflagg.

Kärran följde vid sidan och började irritera mig.
l detsamma, och för att komma ifrån krutflaggan,
såg jag upp i luften, och si! en kolossal röd flagg
(den engelska) mötte därvid min blickar, 
demonstrativt. Jag såg ner igen, och en svartklädd dam med
eldröd hatt sneddade över gatan. Jag påskyndade
mina steg och fick strax därpå se en
pappershandlares fönster, där en kartong stod uppställd, med
påskrift i guldbokstäver: Herbarium.

Det var ju givet att allt detta trängde sig på
mig, och mitt beslut var nu fattat, varpå jag anlade
min krutdurk, som sedan blev Blå Boken. Ett år
gick, långsamt, pinsamt. Det märkvärdigaste som
hände var följande: Mitt drama, Drömspelet,
började inövas på teatern, och samtidigt inträdde en
ändring i mitt dagliga liv. Min tjänare gick, huset stod
på ända; jag fick byta sex tjänare på 40 dagar,
den ena sämre än den andra. Då måste jag slutligen
sköta mig själv, duka och elda; jag åt svart svinmat
ur en hämtare -- med ett ord allt bittert livet äger
måste jag lida, utan att jag förstod orsaken.

En morgon under denna fastetid gick jag förbi
en butik och i fönstret såg jag en gobeläng, som
slog mig och försatte mig i extas. Jag tyckte mig
se mitt Drömspel i vävens teckning; överst det
växande slottet, därunder den grönskande ön med en
regnbåge över och solbelysta alpspetsar; därunder
havet med speglande stjärnor och en stor grön
sjöorm, som gav något ifrån sig, och nederst i bården
en rad hak-kors, Swastika, som betyder lycka, eller
Det är väl!

Men det var endast min tolkning, artisten hade
menat något annat, som icke hör hit. Så kom
generalrepetitionen på Drömspelet. Detta drama skrevs
för sju år sedan, efter jämnt 40 dagars lidanden,
bland de svåraste jag genomgått. Och nu ha jämnt
40 dagars fasta och pinor utgått. Det tyckes således
finnas en hemlig lagstiftning med stipulerade
straffbestämmelser. Jag kom att tänka på syndaflodens
40 dagar, ökenvandringens 40 år, Moses', Elias' och
Kristus' 40-dagars fastor. Dagboken beskriver mina
intryck sålunda:

»Solen skiner... en viss lugn resignerad
ovisshet råder i mitt sinne. Jag undrar om icke en
katastrof kommer att hindra stycket, som kanske
icke får spelas. Jag har visserligen talat vackert vid
människorna, men att vilja råda världsordnaren, är
förmätet (kanske hädelse); att jag röjt livets relativa
intighet (Buddhism), dess vanvettiga motsägelser, dess
elakhet och oregerlighet, kan ju vara lovvärt, om det
ger mänskorna resignation; att jag visat människans
relativa (?) skuldlöshet i detta liv som själv medför
skuld, är väl icke ont... men ... Nyss telefon från
teatern: Hur detta kommer att gå, står i Guds hand.
-- Alldeles min mening! svarade jag; och jag undrar
om stycket får spelas (jag tror det redan är bestämt av
höga makter, liksom också utgången av premièren, om
den kommer till stånd).

-- Det känns som söndag just nu. »Den vita
gestalten» syns ute på altanen av »Växande Slottet».
Mina tankar ha den sista tiden sysslat med döden och
livet efter detta. Läste i går Platos Timaios och
Phaidon. Skriver för närvarande på »Toten-Insel», där jag
skildrar uppvaknandet efter döden och det som sedan
följer, men tvekar och fasar för att blotta livets
bottenlösa elände. Nyligen brände jag upp ett drama som
var så uppriktigt att jag ryste. Det är detta jag icke
fattar, om man skall dölja uselheten och smickra
mänskorna. Jag <sp>vill</sp> skriva ljust och vackert, men får
inte, kan inte; tar det som en fasans plikt att vara sann,
och livet är obeskrivligt fult.  Nu slog klockan 11 (kl.
12 är repetitionen).

-- -- --

Samma dag klockan 8 på aftonen. Jag såg
repetitionen på Drömspelet och led så oerhört; fick intrycket
att detta icke skall spelas. Det är förmätet och är
nog hädelse (?). Jag är disharmonisk och förskrämd
(osalig). Fick ingen middag; åt kl. 7 kall mat ur
mathämtarn i köket.

*

Under mina sista fyrtio dagars religiösa
grubblerier läste jag Jobs bok, visserligen sägande mig att
jag var ingen rättfärdig man. Men så kom jag till 22
kapitlet där Elifas Tisbiten avslöjar Job: »Du tog pant
av din broder, utan sak, du plundrade de utblottade
på deras kläder, åt den försmäktande gav du intet
vatten att dricka och den hungrige nekade du bröd...
Har icke din ondska varit stor, och hava dina
missgärningar ej varit utan ände?»

Då förföll hela trösten av Jobs bok, och jag stod
där igen övergiven, rådvill.

Vad skall en stackars människa hålla sig till?
Vad skall hon tro? Rår hon för att hon tänker galet?
-- I går läste jag Platos Timaios och Phaidon, och
fick så mycket motsägande visdom, att jag på aftonen
slungade mina andaktsböcker och läste »Gud som
haver» av fullaste hjärta (!). Vad skall nu hända.
G. h. m. Amen! Regissören hemma på kvälln; vi
voro båda modstulna... natten lugn.

16: e april. -- Läste korrektur på Svarta Fanor
(skriven 1904). Tvekade om den boken vore ett brott
och borde inställas. Slog i bibeln och fick upp Jobs
bok, där profeten tvingas fram att profetera, även när

han dolde sig. Detta hugsvalade mig. -- -- Men det
är en fasans bok!

17:e april. I dag går drömspelet. Stilla snöfall
på morgonen. Läste i Jobs bok sista kapitlen där Gud
straffar Job för hans förmätenhet att vilja mästra hans
verk. Job ber om förlåtelse och blir förlåten.-- -- --
Lugnt och grått väder till kl. 3. Då kom G. med en
god underrättelse.

På aftonen ensam hemma. På slaget 8 ringde det
på dörren; ett bud lämnade en lagerkrans med 3
rosor, och inskrift: »Sanning, Ljus, Frigörelse». Jag
gick genast med kransen och lade på Beethovens
huvud på kakelugnen, då jag har honom att tacka för
så mycket (särskilt musiken till mitt drama).

»Men i dag ha <sp>barn</sp> spökat.» I morgse när jag
kom ut ur porten mötte jag en fru, som drog en
liten motsträvig flicka med sig. När jag kom hem,
hade jag ett larmande okynnigt barn och en gumma
före mig i trapporna; jag blev så beklämd att jag
ville vänta ut dem för att slippa mötet, men det var
omöjligt; när jag gick förbi dem, sade gumman,
visande tänderna åt barnet: »Gå inte och ring på
dörrarna, du!»

Sedan, när jag fram på middan vilade i
sovrummet, hörde jag hur ett barn piskades tre omgångar i
huset bredvid, under rysliga skrik, och detta genom
två brandmurar.

Vad betyder detta. Är det svar på tal
(drömspelet)? Mänskorna elaka barn, som förtjäna den
behandling de röna.

»Det växande slottet» är mörkt i kväll.

Kl. 11 kom telefon från teatern att allt gått väl.

18:e april.   Stormigt i  sinnet.   Hatet rasar mot
mig... Hittade en sten i trappan och stötte foten emot
den.

Efter 40 dagars fasta och trassel, lidanden av alla
slag, synas mitt i båda händerna djupa hugg såsom
av stora spikar (stigmata?). Är det Påsk för mig?
Såsom jag korsfäst Kristus? Jag går i dödstankar och
väntar en katastrof.

Jag har hela denna tiden druckit mitt öl med
malört i (galla!).

Under dessa pinsamma 40 dagar, då jag bland
annat fått urkokt och smutsig mat, och med Job
klagat: »Vem vill äta den mat som ej har smak eller
sälta och vem finner behag i slemörtens saft?» Så
svarades i Hesekiel: 4. »Tillredd såsom kornkakor
skall maten ätas av dig, och du skall tillreda den inför
deras ögon på bränsle av människoträck» och Herren
tillade: »Likaså skola Israels barn äta sitt bröd orent
bland hedningarne.» När profeten klagade fick han
den nåden att baka på kospillning. Förebild av
Jerusalems förstöring. Det var väl tillåtet då, men jag
skulle lida fram till det.

Disharmonien kvarstår ännu,  men icke fullt.

23  april.   A. hemma på kvällen.   Jag började
beklaga mig och ville tala om att jag fått så smutsig mat,
att jag icke kunde »tacka Gud för mat» (och då jag
samtidigt givit tiggare 2 kronor till ordentlig middag).
I  det samma strök en  blå blixt förbi salsfönsterna,
och så dundrade åskan.   Detta skedde tre gånger å
rad.

24   april.    Ny  tjänare;   huset   är   åter  i ordning,
karantänen   (= 40  dagarne)  har  upphört.

10 maj.    På morgonen, kommen utanför porten,
jag på avstånd röda och vita flaggor manövreras
(= fältsignaler); jag gick närmare och såg en svart
flagga, men denna gömde sig straxt i ledet; jag
väntade en stund, men fick inte återse den svarta. Tänkte
på »Svarta Fanor», som nu tryckes.

16. Läste sista korrekturet på »Svarta Fanor».
Nu återstår väl tömma sista kalken.

29.   N. dog på morgonen. »Svarta Fanor» komma
ut i dag.    Uppgörelse med förläggare om  <sp>Blå
Boken</sp> på utmärkta villkor,  (fastän jag icke trott den
skulle bli tryckt).    Därför beslöt jag stanna i
våningen, som jag varit beredd överge på grund av
fattigdom.

30.   På gärdet byggdes och rustades på morgonen
något av ljust trä, som liknade ett bål och en vålm.
Vid   middagstid   tändes   eld   på   något   som   liknade
ett  litet  hus   (avträde).    Detta  brann  i ljusan  låga,
men brann icke upp, utan kvarstod, men svart.   Den
gula vålmen av träspån stod orörd av elden.

Huset tändes en gång till, brann, men brann
icke upp. Närstående personer hade röda föremål
liknande käglor. Vad det varit vet jag icke.
(Gissade på något eldskyddsämne.) Men jag tolkade det:
antingen att jag skulle brännas, men icke brinna upp,
eller att det gamla avträdet nog kunde brännas, men
ej förtäras. Jag fattade det som ett bål man rest åt
mig. (Senare, som något, vilket skulle brännas upp,
ty på aftonen återstod endast en askhög.) Om det
nu verkligen var ett försök med eldfasta färger, eller
inpregneringsvätska, så blev det för mig en symbolisk
scen, och i sådana reella bilder får jag mina maningar
och varningar.

20 augusti. Jag läste om aftonen korrektur på
Blå Boken. Sedan blev det kolmörkt av svarta moln,
som tornade upp sig. Ett åskregn föll; därpå
klarnade det och en stor regnbåge stod runt om...
kyrkan, som belystes av solen. Över »slottet» syntes
moln med slott, borgar, tempel.

22 augusti. Jag läser nu korrektur på Blå
Boken och känner som om därmed vore min mission slut
i livet. Jag har fått säga allt vad jag hade att säga.

Drömde, att jag gick i mitt barndomshem invid
Sabbatsberg och såg den största dammen uttorkad.
Denna damm var alltid farlig för barnen, emedan
stränderna voro av gungfly, och den stinkande
dammen var full av grodor, iglar och ödlor. Nu, i
drömmen, gick jag på den torra botten och förvånades där
var så rent. Tänkte: nu är slut med grodträsket
sedan jag brutit med »Svarta Fanorna».

1   september.    Läste  sista  arket på  Blå  Boken.

2. Mötte spårvagnen 365, som jag icke sett sedan
Blå Boken började skrivas (15 juni 1906);

12. Blå Boken utkommer i dag. Första
molnfria dag på sommaren. Drömde att jag befann mig
i ett stenbrott och kunde varken komma upp eller ner;
jag tänkte helt lugnt: »Får väl ropa på hjälp.»

Sista dagarne har man sålt näktergalspipor i
staden ; just nu blåses i en nere på gatan. På morgonen
mötte jag en stor fästklädd folkström, utan att jag
vet varifrån den kom. »Den vita gestalten» på slottet
synes i dag efter en mycket lång frånvaro.

Datumvisaren säger i dag: Was sich soll klären,
Das muss erst gähren.

Jag fick hem blommor som jag köpt; man spelar
vackert, festligt under mig, redan klockan 10 på
förmiddagen. Nu kommer skolungdomen i vapen, nere
på gärdet, med fanor och musik.
I dag fick jag nya kläder, och som passa. De
gamla kläderna ha spänt mig ända till tortyr de sista
dagarne.

Min lilla dotter kom på besök; vi åkte sedan hem
till henne i kalesch.

På aftonen en stor glad nyhet. Även kom A. hem
och spelade Beethoven för mig. Ett vackert norrsken
stod över »slottet».

14. Klart hela dagen; men på aftonen 5,45 
betäcktes himlen av de rysligaste moln, svarta profiler som
snett hängande suffiter. Därpå jagades dessa ut mot
havet av ett åskväder. I afton spelas Kronbruden.

20. Drömde om natten att en svart hund sprang
upp på min axel; en vit hund satt nedanför. På
morgonen, när jag öppnade fönstret, såg jag två
hundar, en vit och en svart, slitas om en repstump. Det
var icke svårt att tyda!»

*

Så var Blå Boken ute och den var vacker att se
på, utanpå, i blått och rött. Den liknade mycket min
första bok, Den Röda Boken, men var ändock så olik
den i rött och blått. I den fick jag som Jeremias
»upprycka, nedbryta, förgöra och fördärva», men i
denna bok har jag fått »uppbygga och plantera». Och
jag vill sluta med denna Hiskias lovsång:

<poem>
Jag   tänkte:   I   mina   bästa   dagar   går   jag   hädan,
in genom dödsrikets portar:
jag varder  bedrövad återstoden av mina år.
Min   hydda   ryckes   upp   och   flyttas   bort   ifrån   mig
såsom en herdes tält.
Jag  har  vävt  mitt  liv  till  slut   såsom   en  vävare   sin   väv,
och jag skäres nu ned från bommen;
innan  dagen gått  över  till  natt är  du  färdig  med  mig...
</poem>

<poem>
Jag  klagade  såsom  en svala, såsom  en trana...
Matta blickade mina ögon mot höjden:
'Herre,  jag lider  nöd,  tag  dig an  min  sak.'
Men vad skall jag nu säga?
Han har  nu talat  till mig,
han har  utfört sitt verk...
Se,   till   mitt  bästa  kom  denna  bedrövelse över   mig...
I   din  kärlek räddade  du  min  själ  ifrån förintelsens  grop...
Allenast   de   som  leva   tacka   dig,   såsom   ock  nu   jag  gör;
och  fäderne  göre  din  trofasthet  kunnig för  barnen!
</poem>

I de dagar då Svarta Fanor skulle ut, kom jag
in i en boklåda, och fann på disken vid första
ögonkastet ett häfte Teosofiska Småskrifter <footnote>Häftet 10 år 1906.</footnote> av föreningen
Orion. Jag tog skriften med mig hem. Där fann jag
först en underbar dikt av Georg Ljungström, kallad
Alfa Omega. Därpå läste jag meddelanden från
Astralvärlden av samme G. L. Bland annat stod där
följande (i förkortning): »Under södra
polarkontinentens yta hava svartmagerna uppbyggt åt sig ett
oerhört rike... Några millioner av de djupast sjunkna
människosjälarna bebo detta rike och lida ett
alldeles olidligt förtryck av de svartmagiens storfurstar
som härskar där. Där finnes en regering, som
upprätthåller ordning och skick med större eftertryck än
i något annat rike. Men de brottslingar som
inkarnera i detta det ondas rike undkomma därmed ej
den goda lagen. Två vägar stå dem därstädes öppna:
det godas och det ondas. Kunde de blott fatta
kärlek till någon varelse äro de räddade. Ty försynen
har så visligt anordnat, att i denna straffets hemvist
kärleken varder mer lockande om möjligt än på
jorden, just därför, att han därstädes har mycket 
svårare för att taga sig uttryck. Det är nämligen en
lag för svartmagerna såväl höga som låga, att de
kunna i betydlig mån uppskjuta sitt öde (Karma),
blott de väl vakta sig för att utföra någon enda
osjälvisk kärlekstjänst åt den de älska. Göra de detta,
bliva de ögonblickligen ett rov för de andra
svartmagerna. Ett sådant tillfälligt viljesvagt ögonblick
i det godas tjänst, utlämnar dem åt deras straffande
Karma, och de äro därför synnerligen rädda för att
svikta på detta sätt. Trots alla hotande följder giva
de slutligen vika, och de drabbas då omedelbart av
Karmas hand för allt det onda de förövat, <sp>men äro
i och med detsamma räddade från den
andliga döden</sp>. Då en invånare i detta det ondas
rike utfört en god handling, förlorar han med
detsamma allt skydd och fotfäste. När en sådan
omvänd svartmager varder människa, framträder han
oftast med ett slag som en högt intelligent god
människa, vars godhet är av en synnerligen impulsivt
verksam natur. Han har ju så många drömmar i
den vägen på lager, åt vilka han ej förr vågat giva
uttryck. Många av medeltidens helgon voro just
sådana nyligen omvända svartmager från djupets
plågovärld, och detta förklarar deras fasta tro på ett
helvete och deras stora förmåga att skildra dess fasor.
De hade dem i friskt minne.»

Detta var ju min situation, då jag stod i begrepp
att bryta med de svarta magerna (Fanorna), och jag
förutsåg vad som väntade mig. Men, jag befallde
min själ i Guds hand och gick på. Som motto på
följande bok satte jag också: »Den som viker ifrån
det onda, han måste vars mans rov vara». Men det
egendomliga är, att från den stunden började mitt
egentliga Karma att fullbordas. Jag var skyddad,
det gick mig väl och jag fick nya bättre vänner än
dem jag förlorat. Och nu vill jag tillskriva alla mina
föregående systematiska motgångar den
omständigheten att jag tjänade de svarta. Där var ingen
välsignelse med dem!
</chapter>

SAMLADE SKRIFTER

AV

AUGUST STRINDBERG

*

FYRTIOSJUNDE DELEN

EN BLÅ BOK

STOCKHOLM

ALBERT   BONNIERS   FÖRLAG

EN BLÅ BOK

AVDELNING   II

AVLÄMNAD   TILL

VEDERBÖRANDE

OCH  UTGÖRANDE  KOMMENTAR TILL
»SVARTA FANOR»

AV,

AUGUST STRINDBERG

»Den som viker ifrån det onda
han   måste  vars  mans rov vara.»
<i>Esaias 59 : 15</i>.

STOCKHOLM

ALBERT BONNIERS   FORLAG
<i>Copyright.    Albert Bonnier 1918.</i>

STOCKHOLM

ALB.   BONNIERS   BOKTRYCKERI   1918
<chapter name="Goethe om kristendomen över vetenskapen">
<h3>GOETHE

OM

KRISTENDOMEN ÖVER VETENSKAPEN.</h3>

Under rotandet i professor Delitzsch' dynghögar
arbetade jag mig slutligen fram till tredje föredraget,
och hittade på sista sidans sista rader en pärla som
jag ville infatta och visa dem som missbrukat den
arme Goethes namn till hednisk propaganda.

I samtal med Eckermann den 11 mars 1832, alltså
11 dagar innan Goethe dog, framsade han dessa evigt
minnesvärda ord:

»Må den andliga kulturen alltjämt fortskrida, må
naturvetenskaperna växa i allt bredare utsträckning
och djup, och människoanden vidga sig huru han vill,
<i>utöver kristendomens höghet och sedliga kultur, sådan
den glänser i evangelierna, skall han icke komma</i>.»

Det var frukten av ett nittioårigt liv i sökande
efter Gud och Hans son! vilka han efter långa onyttiga
krokvägar återfann vid livets slut, såsom även framgår
av slutet på Faust, 2:a delen nämligen, icke l:a. Jag
vill endast tillägga ett par ord av Goethe om
vidskepelsen, såsom den icke uppfattas av äfflingarna.

»Vidskepelsen (Aberglaube, övertron) är ett arv
till kraftiga, stortverkande, fortskridande naturer; otron
är svaga, småsinnade,  bakskridande,  i sig själva
inskränkta människors egendom.»

Detta är otron, enligt Goethe (1808).
</chapter>

<chapter name="Pekoral-astromoni">
<h3>PEKORAL-ASTRONOMI.</h3>

Den nu vid universiteten kolporterade
astronomien är en enda stor pekoral-symfoni.

När nämligen det Kopernikanska systemet
krånglade sig igenom, och Keplers lagar skulle promulgeras,
så kvarstod ett hak, nämligen stjärnparallaxen. Då
jorden efter nya regimen skulle rusa fram i rymden
med en hastighet av 3 mil i sekunden, eller 250,600
mil på dygnet, så måste ju en förskjutning av
stjärnornas läge kunna iakttagas från två skilda platser på
jorden.

Tycho Brahe började nu mätningar, och fann att
polstjärnan ingen parallax ägde.

Kepler svarade att inga instrument kunde angiva
mer än <sup>1</sup>/<sub>5</sub> av en bågminut eller 12 sekunder. Galilei
prövade sina metoder på en stjärna i Stora Björnen,
men fick ingen parallax; försökte på avståndet mellan
två stjärnor, men kunde icke se att jorden rörde sig.
(Eppur si muove!) »Sedan dess ha alla försök att
finna dagliga parallaxen strandat» (Arago). Då uppfann
ett ljushuvud, att man borde söka den årliga. Och
så börjar ett mätande, som än i dag pågår; men den
första astronomen och mekanikern dr Hook trodde
sig ha funnit [gamma] Draconis lika med 20".

Om man nu ber en skolgosse betrakta sin
gradskiva, så ser han att en grad är ungefär en millimeter
eller tjockleken av lillfingernageln. Delas denna 
millimeter i 60 delar så är detta en minut. Delas denna
60-dels millimeter i 60 delar så har man en sekund, som
nu är osynlig, och 20 sådana 60-dels millimetrar äro
mikroskopiska. Med dessa orimliga tal höll man på
ända tills våra dagar, då en kompromiss kom till stånd
och följande register upplades.

En stjärna av 1:sta storleken äger i medelparallax
0,084", säger 84 tusendels bågsekunder, och en stjärna
av 8:e storleken en parallax av 0,004" eller 4
tusendels bågsekund (K. Bohlin).

Åter-erinrom: en grad = en millimeter, en 60-dels
millimeter = en minut, en 60-del av en 60-dels
millimeter = en sekund, och denna delad i tusen delar varav
4 togos. Detta är visserligen nonsens, och de därav,
beräknade ljus-åren ett bedrägeri, ty man begagnade
en obevisad förutsättning: att stjärnor av samma
storlek ägde samma avstånd från oss.

För övrigt vartill tjänade detta långa 200-åriga
knåp, då blotta ögat ser huru vintergatan på ett år
ändrar läge, så att (för Paris' horisont) den i klykan
sittande [alpha] i Svanen uppritar en stor årscirkel som
synes.

<img></img>
<img l></img>                      På   detta   <sup>3</sup>/<sub>4</sub>-dels   år
har Vintergatan ställt sig
på huvudet och [alpha] Svanen
gått omkring 3 kvadranter
samt kommit i zenith. Men
denna förskjutning passade
icke, ty den var för stor,
och kunde ha bevisat
motsatsen eller att stjärnvalvet
vänt på sig, och det fick
inte ske.

Då nu alla parallaktiska beräkningar visade sig
vara nonsens, och då stjärnorna trotsade till och med
Herschels teleskop och gingo emot fysikens lagar,
emedan de blevo mindre vid starkare förstoring, borde
ju människorna ha förstått att himmelens ljus voro
inkommensurabla, och att de icke kunde mätas eller
vägas, att de tillhörde andra regioner som icke nåddes
av våra skröpliga sinnen och icke rymdes i våra
tankeformer (kategorier); men ursynden högfärden var så
stor att man icke kunde släppa bettet i äpplet man
bitit.

I min tyska skolbok i geografi läser jag att
jordens lopp omkring solen är en hypotes, emedan den
icke kan bevisas, men man har nödgats antaga den,
emedan det eljes är omöjligt förklara rörelserna på
himlavalvet. Detta är åtminstone en naiv bekännelse,
som väcker deltagande!

Men än i dag står följande farliga meddelande i
astronomiska läroböcker. När månen går upp, synes
han för blotta ögat dubbelt så stor som när han står
högst på himlen; men om jag mäter den uppgående
månens diameter med teodoliten, så blir han icke större
än månen i sin högsta elevation. Antingen sviker då
ögat eller instrumentet, eller äro båda lika opålitliga.

Vi sågo och se när som hälst att solen och månen
förefalla lika stora och ses under en vinkel av 32
minuter. Jag ägde en lins som gav en ljuslågas bild på
60 centimeters avstånd. På halva avståndet eller 30
centimeter gav samma lins en liten brännande bild
av solen, men även på 30 centimeter en liten bild av
månen. Enligt fysikens lagar skulle 1:o, sol och måne
befinna sig på »oändligt» avstånd, emedan de slogo
ut på halva radien. Men nu äro de icke på oändligt
avstånd, eftersom deras ljusstrålar nå ögat. 2:o skulle
sol och måne vara lika stora.

Sol och måne synas härav sakna vad vi kalla
»avstånd», och det måste vara något annat, som vi icke
känna, icke kunna fatta, men inför vilket okändas
majestät vi endast måste i stoftet böja oss, i tillbedjan
och beundran, såsom alla ofördärvade sinnen ha gjort
och ännu göra?

*

Med Kopernikanska systemets införande följde
även de gamla cirkelbanornas slopande. Numera skulle
enligt Kepler alla himlakroppar röra sig i ellipser.
Trots detta beräknar man jordens bana, och avbildar
alltid densamma som en cirkel; och när man kommer
till Venus, så uppges banan vara nästan cirkelrund.
Detta är den exakta vetenskapen! Principiellt ellipser,
men faktiskt cirklar! Venusbanans excentricitet är
lika med 0,006, alltså ingen alls, och därmed kan
Keplers första lag anses slopad.

*

Månen, vår närmaste granne brukar avbildas som
ett klot, men i tuber ser han ut som en diskus eller

linsformig skiva, vilket även synes på
Lick-observatoriets bästa fotografi.

Att han bara vänder en sida till jorden, det är ett
faktum, men att orsaken skulle bero av rotationen,
det är lögn! ty under ett månadslopp måste den vända
andra sidan till åt någon punkt på jorden.

Månbanan har hittills trotsat alla matematiska
attentat, ty dess 19-åriga rörelse står i sammanhang
med det olösliga tre-kropparproblemet. Detta
problem uppgavs 1890 vara löst av fru Kowalewski, men
det var bara lögn.

Jag har frågat en docent i astronomi om månen
vandrade i djurkretsen liksom solen och de större
planeterna. Han visste det icke, utan svarade med
[math: radic]hokus pokus. Jag har sökt i 20 böcker efter svaret,
men det står där icke. Emellertid tror jag mig veta hur
det förhåller sig, men säker är jag icke.

Ett månomlopp på 28 dagar beskrives på olika
sätt i olika böcker, varav framgår att ingen observerat
det själv, utan skrivit av eller räknat ut det. Jag har
i aderton år följt månen, med kikare och utan. De
sista sju åren har jag haft samma fönster till
observatorium och kan därför yttra mig om saken.

Nytändning börjar efter solens nedgång då skäran
synes väster om solen. Följande dag går månen upp
50(?) minuter senare och 13° västligare. Efter 14
dagar är månen full, går upp i solnedgången mitt emot
solen. Därpå tågar han ostligt, men avtagande; går
åt norr över ost, men i N. N. O. förlorar jag spåret.
Jag har på sju år aldrig sett honom gå upp i norr om
N. N. O. och icke heller i N. N. V.

Men märkas bör att fullmåne icke sker i söder,
som vissa böcker säga, ty om vintern då solen går
ned i syd om väst måste ju fullmåne ske i nord om
ost. I några böcker står att månen vandrar tillbaka
efter fyllet, men han skall ju trava på och gå över
norr till nyet igen. Så slarvig är den exakta
vetenskapen.

Däremot äger månen en rörelse som kan
observeras med blotta ögat. I aderton år har jag observerat
Mare Crisium, och den går 90° ostligt på 6 timmar.

<img></img>

Men jag har aldrig sett M. Crisium gå väst om
syd. Likafullt: en kvadrant på 6 timmar gör en
rotation på 24. En yrkesastronom, som icke observerat
fenomenet, »förklarade» det för mig med hokus pokus
filiokus. Förklaringen var nämligen så dum, att jag
trodde mannen drev med mig.

*

<sp>Newtons</sp> gravitationslag mötte genast många
invändningar. Den viktigaste var denna: om jorden
drages till solen av centripetalkraften, varför går han
icke in på solen? Svar: centrifugalkraften motverkar,
och på ett så bakslugt sätt, att krafterna kompensera
varandra. -- Men då skulle jorden stå still! -- [Hel
takts paus.]

Läroböckerna lösa frågan på ett enklare sätt. Man
tager en medelstor skolgosse och sätter en slunga i
hans hand. (Camille Flammarion.) Stenen föreställer

jorden, som av handens roterande rörelser söker fly ut,
men fasthålles av segelgarnet som är
centripetalkraften.

Men här föreligga flera fel: gossens hand är en
motor, som saknas i solsystemet; jorden är icke fästad
med något segelgarn vid solen o. s. v.

Kostligt är i alla fall, att i almanackan vid jultiden
synes »solen gå ner» vid samma tid sju dagar i rad.
Rättvänt (efter almanackan är bakvänd!) blir ju detta,
att jorden på sju dagar icke ändrar plats, alltså står
stilla som Josuasolen i Ajalons dal. Men då måste
han ju falla, såsom snurran, när den saktar sitt lopp!
Icke sant? Detta kan man icke ta uti, med en tång,
ens!

*

Den som vill riktigt ha reda på planeten Mars,
skall ovillkorligen läsa den glättige Flammarions
monografi över vår granne.

Det börjar på 1600-talet med en figur som
liknar Amerika. På 1700-talet är det en tvärbalk mitt
igenom centrum, från N. V. till S. O. I oktober samma
år, 1719, syns en vinkelhake, och lite senare en
perfekt triangel. Så kommer William Herschel med sitt
jätteteleskop 1777 och 1779. Ginbalken synes nu i
N. O. tlil S. V., men utbytes strax efter av några
krumelurer. Herschel fortsätter 1781. Balken är
borta, och det syns bara kråkfötter. Forskningarna
pågå, men med variabler, och inga kanaler synas ännu,
fastän instrumenten utvecklats. 1813 har dock
ginbalken kommit igen.

Efter 1830 uppträder en ny figur en
»pedoncule» <img></img>, som fortfor långt framåt, men icke är konstant.
1837 har man södra ispolen klar. 1867 är Mars kartlagd

av Proctor, men kanaler finnas icke. 1873 är
»pedonculen» framme igen, men liknar nu en elefantsnabel
eller ett skydrag. Men M. Trouvelot avbildar samma
år planeten Mars ännu som ett kaos, och M. Niesten
har icke sett mera 1877, fastän den raske Flammarion
kartlagt och döpt kontinenter och vattendrag.

Mellan 1877-88 har sedan Schiaparelli uppdragit
alla kanalerna, och Flammarion givit ut teorierna,
konsekvenserna, den nationalekonomiska vinsten av ett
sådant dräneringssystem avsett för ängsvattning eller
processionens motverkande.

Men 1892 börja kanalerna (i Juvisy, Flammarions
observatorium) att förenklas och dunsta bort, så att
man den 27:e juni inte såg ett spår av dem. Och
sen har det tystnat.

Mars har visat en föränderlighet, som är alldeles
obegriplig, och detta oberoende av de astronomiska
instrumentens utveckling.

Sista åren har en tysk professor förklarat att
Marskanalerna icke existera. Flammarion har också
varnat för stark förstoring när det gäller Mars, alldeles
som för stjärnorna. Alltså: ju starkare förstoring
dess mindre bild, vilket är rakt emot fysikens lagar.

Denna smörja om Marskanalerna har man
emellertid under 20 år trumfat i ungdomen. Det blir inte
lätt att ta bort det igen!

*

Vad vet man då egentligen om himmelen och
dess företeelser?

Icke mycket! Och hela systemet är en sådan
absurditet, att man måste trycka almanackan bakvänd.
Så förståendes att solens uppgång angives, ehuru den

icke går upp; att solen vandrar i djurkretsen, ehuru
det är jorden som lär vandra!

Frågar man: Hur förhåller det sig då? Så kan
endast svaret bli: Det veta vi icke, kanske aldrig få
veta det, och om vi fingo, skulle vi icke fatta det, på
detta planet.

Likvisst finnas en hop omständigheter, som kunde
ge spåren att uppleta orsaken till felräkningarna, och
med dessas upptäckande komme man åtminstone så
långt att man insåge detta systems orimlighet.

Man tycker till exempel med rätta att i
talförhållandet: solens diameter lika med månens avstånd
från jorden, bör ligga antingen ett räknefel (Fallax
propositi) eller en vink om tillvaron av en annan lag.

Likaså i dessa siffror: Jupiter är 1,279 gånger
större än jorden; och solen är 1,279 tusen gånger
jordens rymd (massa?).

Jorden = 1 löper runt solen på 1 år. Jupiter
som är 1,200 gånger större än jorden, behöver 12 år.
Alltså omloppstiden i detta fall beroende av storleken
(massan?) och icke som efter Keplers tredje lag där
kvadraterna på omloppstiden förhålla sig som kuberna
på avstånden från solen.

Likaså detta: Jupiters innersta måne har
ungefär vår månes storlek och avstånd! Vad kan det
innebära ?

Solfläckarna äga ett visst samband med fläckarna
på Jupiter. Varför?

»Man har ock trott sig finna, att Jupiter äger en
annan, än märkligare likhet med solen därutinnan, att
han delvis skulle lysa med eget ljus, ty Jupitersytan
tyckes mera lysande, än vad den skulle, vara, om
den enbart reflekterade solljus.» (Flammarion).
Om så är, kan Jupiter icke vara en planet, då
definitionen på planet just innebär »icke självlysande».

Arago fäster uppmärksamheten på ett
egendomligt talförhållande vid Jupiters tre första månar.
»Adderar man nämligen den förstes medelrörelse med
dubbla den tredjes, så är summan alltid tre gånger
så stor som den andra månens medelrörelse. Och om
man från den första månens medellängd avdrager
tredubbla medellängden för den andra, och till resten
lägger dubbla medellängden för den tredje, så är summan
alltid lika med 180° eller två räta vinklar.»

Jag erkänner att förhållandena äro något
komplicerade, men det visar att det finns kosmiska
talförhållanden mera sammansatta än Titius-Bodes, och om
man prövade dessa angivna tal kanske man funne nya
»lagar» för planeternas rörelser och komme till andra
resultat.

Jag har ju i ett föregående kapitel påvisat att
andra talförhållanden existera än den aritmetiska
serien i planeternas avstånd från solen, då jag påpekade
att de voro kvadrater på varandra och stundom
befinnande sig i harmonisk delning. Och har jag
därmed antytt att samma verkan kan ha flera orsaker,
men även att en sak kan vara på flera sätt.

*

Det finns ju i fysiken en kraftlag som är ganska
sammansatt och som behövde prövas på vårt kosmiska
system. Denna lag gäller den magnetiska kraften,
vilken i en naturlig magnet är <i>proportionell med
kubikroten ur kvadraten på massan</i>.

*

Om man betraktar den upp- eller nergående solen
med blotta ögat eller teaterkikare, så synes hon icke
klotformig utan platt eller på sin höjd linsformig.

Skivan själv är liksom en cirkelrund skärm,
tämligen dunkel, så att ögat kan betrakta den utan
fara; men runt om skivan rör sig liksom en excenter
skiva av olidligt starkt ljus. Betraktar man
emellertid solen en stund och sedan vänder sig inåt en dunkel
vrå i rummet, så projicieras i luften en rundel, stor
som en femöring, och vassgrön, men med purpurröd
kant. Denna skiva svävar i gungande rörelse och
nalkas åskådaren på ett par meters avstånd, där hon
upplöser sig. Hur mycket av denna skenbild
härrör av ögat, kan jag icke säga. Intresset ligger ju
vid de två färgerna, vilka måste framkallas av
solljusets tveggehanda art.

En fransk astronom Delestre har i en heterodox
bok skrivit om den ultrastellära solen, vilken
himlakropp han betraktar som tvåfaldig, så att
protuberanserna vid solförmörkelser skulle tillhöra den »andra»
solen, den inre avlägsnare, vilket kunde motsvara min
excenterskiva i vardagslag.

*

Det har förr uttalats meningar att månen lyste
med eget ljus, motsvarande något fosforescerande.
Att det icke är så tvärsäkert det månen hämtar sitt
ljus från solen, kan verkligen bli frågan om, när man
beaktar följande två omständigheter.

När solen går ner i västra horisonten, stiger ur
östra ett blygrått segment som alltid ansetts vara
jordskuggan. Särskilt vid eftersommarens fullmåne
stiger denna skugga upp i samma ögonblick solen
gått ner, och i jordskuggan tågar nu månen i all
glans uppåt. Då man ser förloppet för ögat, har man
icke rätt att förneka faktum eller prata bort det med
några matematiska formler fotade på hypoteser.

Den andra misstänkta omständigheten rörande
månens solljus är denna.

Under de 18 år jag följt månens konstiga bana,
har jag ofta förvånats att månen på dagen icke ger
den skära som den skulle ge. I denna dags morgon,
den 29:e december 1907, gick solen upp kl. 8,49.
Månen stod ungefär 35° över horisonten, så här:

<img></img>

Detta   stämmer   ju   icke,   då  ju   månen,   belyst
underifrån  av solen, skulle sett ut så här:

<img></img>

Där finns mycket att tänka på, och observera.
Men lite makroskopi eller observation med blotta ögat
vore mera värd än alla parallaxmätningar på en
kanonkula med 3 mils hastighet i sekunden och roterande
samtidigt kring sin axel, vilket man åtminstone icke
kan kalla en konstant. Och för den variabeln finns
inga funktioner! Så mycket är säkert!
</chapter>
<chapter name="Spektral-analysen">
<h3>SPEKTRAL-ANALYSEN.</h3>

Om man håller två tjocka visitkort kant om kant
mot lampan, så ser man i springan en mängd små
mörka linjer av olika kaliber och på olika avstånd från
varandra. Detta fenomen benämnes, som bekant,
interferens och beror på, säges det, att ljusstrålar kunna
råkas så att de släcka varandra.

»Insläpper man vitt ljus genom en smal springa...
och låter ljusstrålarna gå genom ett prisma, bildar
varje färgsort en <i>bild av springan</i>.»

Dessa mörka linjer kallades ju Frauenhoferska
linjerna i början. Men så kom ett ljushuvud och
upptäckte dem vara sol-linjer, vilka skulle angiva vad
solen bestod av för ämnen. Och nu lyckliggjordes
mänskligheten med en ny dumhet, så kolossal att
motstycke saknas.

Den först uppträdande linjen i gula fältet eller
D-linjen påstås betyda natrium.

Motbevis: Jag skruvar upp kollimatorns springa
och riktar spektroskopet mot min nytända
kakelugnsbrasa. Nu ser jag i gult den fladdrande brasans gula
eld med lågor och vedträn. Jag skruvar sakta till
springan, och nu formar sig ett solspektrum med en,
naturligtvis gul linje i gult. Detta skall betyda att natrium
befinner sig i glödande tillstånd i brasan, och utgör
reaktion på natrium. Men nu innehåller brasan icke
natrium, utan huvudsakligen kalium såsom alla
landväxter, av vilka man bereder pottaska (kolsyrat kali)
och kalium färgar lågan violett. Vidare natrium som
enkelt ämne finns icke heller i brasan, om ock
natronsalter existera där, ty att reducera natrium är en svår
och invecklad procedyr och sker icke i öppen eld.
För övrigt är natriumgasen färglös (Cleve). Vi
återgå till auktoritetens definition: »vitt ljus genom en
smal springa bildar genom ett prisma en bild av
springan i varje färgsort.»

Den gula linjen i gult från min kaliumbrasa, var
således en bild av springan, troligen i gult, emedan
brasans sken var gult.

Tar jag nu i stället för brasan min spritlampa, så
får jag intet spektrum, emedan lågan är för svag, och
jag endast ser springan i gult fladdrande naturligtvis;
men håller jag nu en platinatråd i lågan, så visar
sig hela spektrum med gul linje. Detta är natrium,
sade Kirchkoff, fastän det var platina, och han påstår
att det satt natrium på platinatråden, emedan natrium
finnes över allt, vilket är lögn. Ty i varje inledning
till mikroskopien står angivet att stärkelse och kisel
uppträda opåkallade vid alla tillfällen, men om (klor-)
natrium talas inte ett ord.

Nu har jag vid spritlampsförsöket fått en gul
linje av springan i gult; sätter jag nu bakom
lamplågan en starkare ljuskälla med vitt ljus (kalk) så blir
den gula linjen (D) mörk, genom interferens, och
denna mörka linje i D som alltid uppträder jämte flera
andra i solens spektrum, skall ange natrium, då den
icke angav natrium i lamplågan med platinatråden.
Det är ofattligt i sin orimlighet. Jag återgår till
spritlampan och sätter en koppartråd i lågan; alldenstund
koppar färgar lågan grön, så visar sig nu en grön linje
i grönt. Detta kallade vi på Teknologiska Institutet
1869 en flammreaktion.

Men sätter jag nu bakom min grönfärgade
lamplåga en starkare ljuskälla så blir den gröna 
kopparlinjen mörk, kallas nu sollinje och anger att det finns
koppar i solen.

Håller jag nu kalium i lågan får jag en violett
linje i violett (jämte två i rött).

Emellertid vad är nu spektroskopet och dess
hemligheter?

Det är l:o ett interferensfenomen genom
kollimatorns springa, som 2:o genom prismat blir ett
dispersionsfenomen. Men där finns en tredje faktor, kanske
fjärde.

Prismats tre sidor bilda ju inunder den skyddande
kupan, ini mörkret, tre speglar, som återgiva springans
bild, färgad eller mörk, ett oändligt antal gånger. I
kalejdoskopet får jag sju bilder, då de två speglarna
stå i 45°; hur många bilder tre speglar i 45° giva, står
icke i Fysiken. I början av spektralanalysen räknade
man bara 8 linjer A-H liksom färgerna (Indigo
medräknad), sedan ökades de, och vid starkaste förstoring
upplöstes de i 100,000, slutligen oräkneliga. Därpå
byggdes likafullt vidare och man analyserade helt
enkelt solen, som befanns äga 9 natriumlinjer, 450 järn-,
75 kalcium, 11 barium, 4 magnesium, 33 kobolt o. s. v.

Men så uppstego några moln på den klara
solskivan. Solen i nedgången befanns äga flera mörka
linjer än solen på fästet, och man vågade icke förneka
atmosfärens eller vattengasens störande inflytande,
utan började tala om terresterlinjer och regnlinjen.

Alltsedan 1890, då jag erhöll mitt första
spektroskop, har jag i tre omgångar grundligt prövat
spektroskopets förmåga att ge kemisk reaktion, och därvid
gjort följande kontrollerade iakttagelser, som dock
icke äro konstanta, emedan det beständiga icke
existerar i detta obeständiga.
Riktar jag spektroskopet mot full middagssol, så
får jag inga mörka linjer, men halva spektrum blir
gult, det röda drar i rosa och det gröna försvinner.

I svagt solljus synes det gula svagt. Om morgon
och afton synes det gula knappast; en sommarnatt
icke alls, utan endast rött, gulgrönt och violett.

I solsken under snöfall visade sig den mörka linjen
i blått omkring G (cyan) skarpast. Den så kallade
regnlinjen i rött endast svagt.

Snöljus från norr ger ett kontinuerligt spektrum
med svarta linjer i oändlighet. I stark dimma synas
de mörka linjerna bäst. Ingen vill väl påstå att man
analyserar solen med att titta på en dimma genom
spektroskopet.

Elektriska kolbågslampan utanför mitt fönster
visade hela vintern ett kontinuerligt spektrum med en
konstant mörk linje i violett som icke kan vara kalium,
emedan lampans kolstav endast består av retortkol,
reducerat ur gasverkets kolväten. Men det är icke
kolets spektrum heller. Det är bosch således hela
spektralanalysen, i synnerhet som kolet, vilket ju brinner
härligt, icke ger något spektrum. Ångström »tror»
emellertid att de linjer man får genom att slå elektriska
gnistan igenom kolsyra, utgöra kolets linjer,
nämligen 658, 657,7, 564,6, 514,4, 426,6, det vill säga linjer
över hela spektrum.

Sommarnattens ljus gav endast rött och blått i
spektroskopet, liksom stjärnorna för blotta ögat endast
ge blått och rött. (Alldeles som elektricitetsmaskinens
konduktörer ge blått och rött ljus i mörkret.)

*

Hur litet spektralanalysen är att stöda på som
analys får man klart för sig av det lättsinniga sätt på

vilket man går tillväga. Om ett prov vägrar färga
lågan, så fuktas provet ogenerat med klorväte, men
man räknar icke på att få se klorens eller vätets
spektrum. Likaså: kvävets spektrum i geisslerrör visar
<i>vid svaga urladdningar</i> två bandspektra, men <i>vid starka</i>:
ett linjespektrum på ett svagt kontinuerligt.
Vilketdera är kvävet då?

Om man inför klorkalcium i
Bunsens-brännarlågan så får man <i>ett</i> spektrum, men i elektriska gnistan
får man ett helt annat, varav man ingenting kan sluta.

Hela denna röra kallad spektralanalys begagnas
numera endast vid misstänkta tillfällen, det vill säga,
då ingen reguliär analys kan påvisa ett ämnes
närvaro. Den har således med fördel begagnats att
konstatera humbugsgaserna argon och helium, och det
ickeexisterande radium, som är ett bariumsalt i sin
nonexistens.

*

Vi sågo att natriumgasen var färglös, men att
natrium färgade lågan gul. Kaliumgasen är grön
(Cleve), men kalium brinner violett. Solens D-linje i
gult kan då icke vara natriumgas.

Men prismat syns sönderdela färgerna i deras
beståndsdelar, vilket kunde förklara uppkomsten av
omotiverade linjer, vilka icke äro beroende av
flamfärgning.

Sålunda färgar strontium lågan karminröd.
Spektrum visar gulröd och blå linje, och gulrött med blått
ger karmin.

Barium färgar lågan grön; spektrum har
övervägande gröna men även blå och gula linjer; gult och
blått blir grönt.

Kalcium gör lågan gulröd, men spektrum gulrött,
grönt och blått. Gulrött = indigo och karmin; och
karmin = gulrött och blått.
</chapter>

<chapter name="Optiska underverk">
<h3>OPTISKA UNDERVERK.</h3>

I astronomiska tuben alstrar objektivets
förstoringslins en förminskad bild av solen, i dess
brännpunkt. Betraktas denna förminskade verkliga bild med
en annan samlingslins, så blir den förstorad, men
mera förstorad än den genom objektivet blev
förminskad, vilket är orimligt. Det är orimligt att ett
förstoringsglas förminskar, och det är orimligt att
okularet kan förstora den förminskade bilden, men det
sker lika fullt. Optikens linjer och formler upplysa
ingenting, men det tro de som läsa dem. Fysikern
»förklarar» underverket så här. »Tuben åstadkommer ingen
förstoring av bilden, den gör endast synvinkeln större,
varför föremålet synes klarare» (Dahlander). Den som
tror sig förstå denna »förklaring» han sträcke upp
handen!

Detta var tubens underverk. Nu kommer
galileiska kikarens (operakikarens) dubbla underverk.
Objektivets förstoringslins ger en förminskad bild av
solen; denna betraktas genom okularets
förminskningsglas och -- ein, zwei, drei -- föremålet synes större
och klarare.

Optikens trollformel förklarar inte ett spår, utan
förvärrar bara saken, ty bilden i operakikaren är
endast virtuell eller overklig, och när denna betraktas
genom okularets förminskningsglas, så förstoras den.

Formeln ser ut så här:
-1/(F<sub>1</sub>-L)-1/D = 1/F<sub>2</sub> 

Det var inte underligt att Stiernhielm betraktades
som trollkarl när han visade bonden ett mikroskop.
Men det är icke så enkelt med linserna ändock.

Om jag med en bikonvex lins (förstoringsglas)
betraktar en fin skrift som jag eljes icke ser läsa, så kan
jag nu verkligen läsa den, den må nu vara förstorad
eller ses under en större synvinkel. Betraktar jag
solen genom samma förstoringsglas, så får jag först i
brännpunkten en tydlig men mycket liten bild av
solen, och den får jag aldrig se, ty den skulle bränna
upp ögat. Men håller jag linsen på längre håll, mellan
ögat och solen, får jag en förstorad bild av solen, så
stor att den fyller hela glasets skiva, men denna bild
är otydlig och kan icke begagnas.

Sätter jag mitt förstoringsglas i en kamera, så får
jag en omvänd och mycket förminskad bild av det
siktade föremålet. Detta märkes bäst vid försök att
fotografera månen, då jag ser dennes bild mycket
förminskad på visirskivan. Att förstoringsglaset
förminskar i detta fall är ju underligt.

I laterna magikan åter inträffar ett annat
förhållande, ty där sitter bilden mellan ljuskällan och
linsen. Här kan en bild på 5 centimeter förstoras på
skärmen 50 gånger och bli tydlig ändå. Orsakerna
kan man icke angiva fullt klart.

I operakikarens underverk, där ett
förminskningsglas förstorar en förminskad bild, kunde man tänka
sig att okularets <img></img> mot objektivet vända sida blev
en konkavspegel som reflekterade och förstorade
objektivets bild, vilken förstorade bild samtidigt 
betraktas genom okularet, vars mot ögat vända sida
nu bildar en positiv lins. I den modärna medialtuben
begagnas verkligen den bikonkava linsen såsom
reflektor eller till annat okänt, av uppfinnaren
Schupmann.

År 1896 såg jag ett optiskt underverk hos en
astronom. Där fanns ett spegelteleskop där spegeln
ägde två meters brännvidd, vilket är ganska mycket,
och instrumentet kostade också några tusen. Det var
av Newtons konstruktion, som vi kanske böra erinra.

<img></img>

I botten av röret sitter ju spegeln som på två meter
ger en förstorad bild, vilken reflekteras i prismat och
betraktas genom lupen.

Nåväl: prismat hölls fast av tre skänklar som
tillsammans med prismat skymde för månen, vilken
vi betraktade. Det gjorde ingenting alls! Månen syntes
verkligen härligt.

Efter observationen uttog astronomen spegeln,
vilken var matt och fläckig som en smutsig tenntallrik.
Jag frågade hur det var möjligt att 1:o en yta som var
ojämn och smutsig kunde spegla. Astronomen svarade
hokus pokus -- [math: radic][alpha]. 2:o frågade jag om icke
skänklarna och prismat mitt i röret möjligen skymde för
spegeln. Mannen svarade: nej, de skymma icke.

Men ogenomskinliga kroppar såsom tre
järnskänklar måste skymma, såvida icke månen äger 
röntgenstrålar eller är gjuten av svavelsyrad baryt ur 6
lastvagnar pechblende. Intet svar!

Men jag undrade om spegeln icke var överflödig,
och om det icke var lupen ensam som verkade.

Jag frågade sedan en annan astronom av facket,
men han ville inte svara på närgångna frågor!
</chapter>

<chapter name="Himmelens skönhet">
<h3>HIMMELENS  SKÖNHET.</h3>

Herschel, far och son, voro fromma män, som
fingo skåda djupare in i stjärnhimmeln än andra
dödliga; och fastän instrumenten utvecklades otroligt, har
ingen sedan pejlat Vintergatan eller observerat
himmelens skönhet som de. Jag började slutligen tro att
Herschels berättat sagor, då en liten bok föll i min
hand: »Stjärnhimmeln sedd genom en teaterkikare»
av Garret P. Serviss. Ofattligt, men sant, en svensk
professor i astronomi har skrivit förordet; den duger
således att citera.

Stjärnbilderna hava ju setts av alla folk och synas
icke vara godtyckligt hopkomna ur olika fantasier. En
skematisk stjärnkarta ser ut som en triangelmätning
och vi äga ju pejlingar efter vissa stjärnbilder, som
vi veta.

Castor och Pollux äro, enligt författaren, omgivna
av uppvaktande små stjärnor. Dessa äro ordnade »i
symmetriska grupper, såsom par, trianglar och andra
figurer, vilket man har svårt att tro vara beroende
av någon tillfällighet, ehuru det skulle vara ännu
svårare att förklara, varför de blivit ordnade på detta sätt».
Det vore icke alls svårt, men då ramlade den
ateistiska himmeln, det är sjukan! Vid tvillingarnes fötter
såg amiral Smyth ett glänsande fält av stjärnor från
9:e till 10:e storleken. »Då de små stjärnorna hava
en benägenhet att bilda kroklinjer med tre eller fyra
grenar, ofta med en stor stjärna vid kroklinjens början,
påminner det hela ofta om en exploderande
signalraket.» Och Webb tillägger, att det finns i närheten
av medelpunkten ett smakfullt blomsterband, som
börjar med en röd stjärna. Författaren erinrar oss att
sommarsolståndet ligger i Tvillingarna, och han finner
det egendomligt att även i vintersolståndets bild,
Skytten, ligger en vacker stjärnhop. Med egendomligt
menar han väl en antydan om den ordnande,
skaparehanden, som aldrig förgäter det sköna, men som han
är rädd att nämna om. I Sobieskis sköld fann Pater
Secchi en stjärnfläck med geometriska anordningar.
»De äro till största delen ordnade i spiralformiga
bågar, vari man kan räkna så många som tio eller
tolv stjärnor av 9:e och 10:e storleken, som följa
varandra i en kroklinje, likt pärlorna på ett snöre.
Ibland bildas strålar som synas divergera från ett
gemensamt fokus, och, vad som är särdeles
egendomligt är, att man antingen vid strålarnas mitt eller vid
kurvans början finner en stjärna av röd färg, som
synes leda tåget. <i>Det är omöjligt att tro det en sådan
anordning kan vara tillfällig.</i>»

Varför tron I det, då? Fega människor, och usla,
som skämmas för Gud!
</chapter>

<chapter name="Fem-kroppars-problemet">
<h3>FEM-KROPPARS-PROBLEMET.</h3>

Himmelen har fyra eller fem poler, vilket man
bör noga ihågkomma när man tror sig beräkna
stjärnparallaxer och planetbanor.
Den <i>första</i> är ju himmelspolen som ligger i
jordaxelns förlängning, polstjärnan i Lilla Björnen, kring
vilken valvet synes röra sig fastän det lär vara jorden.
I parentes Descartes (Cartesius) trodde ännu att
jorden höll sig stilla, svävande i rymden, men han
bekände aldrig denna sin tro, emedan den var farlig
oaktat han var stor matematiker.

Den <i>andra</i> polen är ju ekliptikans pol, som ligger
i Draken. Den befinner sig 23° nedanför polen, alltså
motsvarande vår polcirkels.

Den är mycket viktig, ty kring dess axel röra sig
sol, måne och planeter. Denna pol är således liksom
medelpunkt i Djurkretsen. Det är sannolikt att vår
magnetiska pol på 70° (sägom 67°) står i beroende av
denna ekliptikans pol efter han har samma läge
motsvarande på vår jord.

Den <i>tredje</i> polen är Vintergatans. Vintergatan
synes på en himmelsglob göra en storcirkel liknande
Djurkretsens, men skära denna (ekliptikan) under en
vinkel av 45°, på en höft och detta på två ställen:
i Tvillingarne -- Oxen och i Skytten -- Skorpionen.
Denna pol ligger i Berenices hår, som står ovanför
Jungfruns huvud. I Jungfrun synes Solen stå vid
höstdagjämningen, men det är jorden som skall »stå»
där. Vintergatans pol ligger 190° R A och 27° n.
Deklination. Vintergatan skär himlaekvatorn under en
vinkel av 63°, ena gången mellan Procyon och Sirius,
andra gången i Antinous' vänstra hand.

Den <i>fjärde</i> polen är världspolen, dit solen anses
röra sig. Denna ligger i en punkt i Herkules på 260°
R A och + 28° D.

Den <i>femte</i> kunde vara Kants centralsol.
Filosofen ansåg nämligen solen tillhöra stjärnbilden Örnen,
och efter som Sirius befann sig mitt emot, så var
Sirius centralsol. Argelander sökte den i Perseus.
Sedan har man förlagt den till Formalhaut, Alcyone,
m. fi.

I alla fall, den som med dessa fem faktorer kan
beräkna en stjärnparallax eller en planetbana, den kan
också lösa fem-kroppars-problemet, som icke kan
uppställas, ännu mindre lösas, ty man har strandat på tre
kroppar, en gång för alla.

*

När som vi minnas de Kopernikanska
astronomerna svurit bort sig på systemet, så skulle de ju
bevisa dess riktighet, men det föll sig lite svårt.
Jordens framrusande i rymden skulle ju visa en
förskjutning eller ortförändring av stjärnorna (parallax). Det
gällde att mäta den vinkel under vilken jordradien
skulle synas från stjärnan. Som man icke kunde
komma till stjärnan och kika på jordradien, så vände
man om problemet, och den ena astronomen for till
Kap, den andra till Berlin, och så kikade de på samma
stjärna. Men vinkeln blev så liten att det inte var
något att tala om, dock det noterades några
bågsekunder. Tänker man nu på de fem axlarne med
motsvarande rörelser, och lägger därtill nutationen och
precessionen, så blir ju hela kalkylen nonsens.

Man kände nog det i luften också, och letade
efter annat bevis, och se man fann det, men på ett
så kuriöst sätt, att en klok kan mista förståndet när
han söker fatta felslutet.

Bradley observerade [gamma] i Draken och fann att
stjärnans iakttagna orter icke alls voro sådana som
de borde vara om förändringarne förorsakats av dess
parallax. »Medan stjärnans deklination (höjd) 

visserligen tillväxte under april och maj, som parallaxteorien
fordrade, blev i juni stjärnan alls ej stillastående i
deklination (då jorden vänder om i absiden), än mindre
vände den om, utan fortfor att gå norrut, ända till
september, och vände först då om o. s. v. Med ett ord:
den visade alla de företeelser, som parallaxen
förorsakar, men med den viktiga skillnad, att de alltid
inträdde ett fjärdedels år för sent» (Dunér: Astronomi).

Nu skulle ju enligt vanliga tankelagarne tillvaron
av parallaxer vara bortbevisad, och jordens rörelse
enligt systemet vara omöjlig, men det fick icke vara
så. En filosof eller matematiker med tränad logik
och medfött kurage skulle ur de nya fakta, eller att
stjärnorna icke befunno sig på beräknade platser,
dragit nya slutsatser rörande systemet, men det
vågade man icke, ty då förlorade man anseende och
bröd i det lumpna samfund, som kallas vetenskapens.

De små ellipser som varje stjärna beskrev under
året, betydde <i>icke</i> jordens gång i en ellips (== cirkel);
dessa ellipser härledes ur något som kallas
aberrationen, eller ljusets avvikning under dess lopp till
en i rörelse varande kropp.

För att bevisa detta fenomen, tog man förr en
pråm, och lät den driva på Thamsen. En
medhjälpare stod i stranden med ett gevär och sköt på
pråmen. Kulan gick snett in i skrovet, icke rätt, ergo
voro stjärnornas små ellipser beroende av aberrationen.

Om man skulle nöja sig med denna bevisföring
och endast peka på Vintergatans årliga förskjutning
och på stjärnan Denebs cirkel, som den i klykan
uppritar varje år, så har man rätt att ställa två nya
frågor: är Vintergatans årliga förskjutning (parallax)
beroende av jordens rörelse i banan, då är den för
stor för att stämma med formlerna; men är
Vintergatans förskjutning icke beroende av jordens lopp
i banan, så är den beroende av något annat; vad?

Vidare: har Bradley bevisat att parallaxerna inga
äro, varför sitta då avlönade tokar än i dag och räkna
ut parallaxer?

Och om slutligen det finnes refraktion eller
ljusbrytning, så att varken stjärna eller planet synes på
den ort han är, hur kan man ge sig till att beräkna
himlakropparnas rörelser, jorden inberäknad?

Hela astronomin är ett slags regula de tri för
tokar, där man med fyra obekanta söker den fjärde:

x:x = x:x.

Ett slags sjätte gradens ekvation, där alla
termerna äro obekanta, och där man hyfsar med att
smuggla in en ny obekant, och som man löser med
logmaritmen för en obekant och sinus för en annan
obekant, där slutligen satisfieringen sker genom att
insätta det obekanta värdet på alla obekanta.
</chapter>

<chapter name="Matematisk visshet">
<h3>MATEMATISK VISSHET.</h3>

På lägre gymnasieavdelningen fingo vi en ny
lärare i matematik. Han var utexaminerad ingenjör,
och bestod följaktligen bara av matematik. En dag
skulle han repetera regula de tri med oss. Nu är
regula de tri en härlig uppfinning, med vilken man
kan lösa nästan alla problem, strängt logiskt, klart,
där orsakerna förhålla sig till varandra som
verkningarna. Han gav ut problemet. Det var frågan om
(vill jag minnas) några tygsorter av olika bredd, där
det smalare skulle vara längre för att ekvivalera det
bredare. Vi räknade efter lärarens uppställning; han
godkände resultatet, men se: facitboken gav annat.
Läraren stod förstenad, ty facitboken var ofelbar, icke
ägande några tryckfel. Förstämningen varade en
stund, och försteningen likaså. Slutligen gick det
upp ett ljus. Orsakerna stodo i omvänt förhållande
till verkningarna, då ju tyget av <i>mindre</i> bredd måste
äga <i>större</i> längd för att ekvivalera det bredare.
Nu var saken den, att läraren studerat med
Zweigbergks räknebok, där omvänd regula de tri icke fanns
(annat än i en not på sammansatt, och vilken man
hoppade över). Han hade således endast lärt sig formeln;
och trodde sig fatta vad han bara mindes, vilket är
det vanliga fallet med matematici. Empirien har
nämligen givit vid handen, att detta följer på detta, utan
att man får veta orsaken. Och när man bevisar med
ett cirkelbevis, så har man »förklarat» saken.
</chapter>

<chapter name="Reviderad tyngdlag">
<h3>REVIDERAD TYNGDLAG.</h3>

Om man tager en tegelsten, och slår ett lätt slag
på den med en hammare, så springer stenen sönder,
om man på en tegelsten lägger en tyngd av 1,000 kilo
(en ton), så spricker stenen i »tusen bitar» som kastas
åt sidorna genom över- och sedan sidotryck. Men
om jag bygger ett torn och travar 1,000 tegel på det
understa, och varje tegel väger 2 kilo, så trycker ju
alla teglen på det understa med 2,000 kilo eller 2 tons
tryck. Men nu håller den understa stenen och spricker
icke, ehuru den nyss sprack för 1,000 kilo.

Frågar man en fysiker, så svarar han att orsaken
i senare fallet är »sidotrycket». Det är ju ett svar,
men ett sådant som skulle ådraga skolgossen ett slag
på örat.

Tänkom efter! Sidotrycket i första fallet, är väl
lika stort som sidotrycket i senare fallet. Om
tegelstenen vore av guttaperka skulle den tryckas åt
sidorna av sidotrycket, och räddas från sprängning.

För övrigt: vad är sidotryck på en tegelsten som
tryckes av övertryck uppifrån?... Varför den
understa stenen i en stor byggnad icke spränges, synes
bero av någon annan okänd lag. Kanske trycket
avtager uppåt med kvadraten eller kuben på avståndet.
Så är ju förhållandet med barometertrycket, som
då väl icke beror på luftpelarens avtagande täthet
uppåt.

Jolly i München har 1879 anställt försök, för att
jämföra en kropps vikt vid olika höjd över havet. En
höjdskillnad av 5,29 meter visade sig motsvara en
skillnad av 1,5099 milligram.

En gramvikt trycker mer på vågskålen i Stockholm
än i Paris. »Detta har dock ingen betydelse i
praktiken, då man väger med vikter, ty dessa förändras i
proportion lika mycket som det vägda.» (Huru
förändras vikterna? Vore ytterst intressant att höra!)

»Men vid Vägning med fjädervåg är skillnaden
märkbar.»
</chapter>

<chapter name="Oorganisk jäsning">
<h3>OORGANISK  JÄSNING.</h3>

När man i oorganiska kemien kommer till
lerjordssilikaten, så råkar man lerorna, däribland
porslinsleran (kaolin). Porslinsleran är vittrad fältspat
och således intet organiskt ämne. Den består av:
<table>
<td>kiselsyra    <td>= 36,50  <td c>%
<td>lerjord       <td>= 34,50  <td c>»
<td>vatten        <td>= 13,00  <td c>»
<td>kalifältspat <td>= 15,60  <td c>»
</table>

Om detta mineral, som alltså icke är organiskt, får
stå, så råkar mineralet i jäsning »eller undergår ett
slags förruttnelse» (Cleve), varvid vätesvavla
utvecklas. Varifrån jäsningen av kiselsyrad lerjord
uppkommer, vet man icke. Man har »gissat» på organiska
ämnen, men kiselsyrad lerjord är icke organisk, och
de möjliga oorganiska ämnena äro avlägsnade
genom slamning och glödgning. Varifrån vätesvavlan
kommer vet man icke heller, men har gissat på
svaveljärn, ehuruväl kiselsyrad lerjord icke innehåller
svaveljärn.

Varje porslinsarbetare vet detta, att kaolin jäser
(och ruttnar), och för att underlätta jäsningen tillsätter
han dyngvatten, men detta är icke nödvändigt.

Om porslinsmassan innehåller några jästsvampar
eller enzymer, har däremot porslinsarbetaren icke
kunnat utröna, och därför kan han icke få Nobelpris.
</chapter>

<chapter name="Was ist Radium?">
<h3>WAS   IST RADIUM?</h3>

När Röntgen hade bemärkt att strålarna från
Crookes geisslerrör (!!!) passerade vissa fasta
kroppar, så trodde den lärda världen att ett nytt ljus hade
kommit och de nya strålarna hälsades såsom några
specialstrålar.

Så var Gustave Le Bon framme, och visade att
man kunde göra samma trollkonst med en
fotogénlampa, och ådagalade därmed att det inte var frågan
om några nya strålar, utan att opaka kroppar voro
genomskinliga, fastän dåliga observatörer icke märkt
det.

Det hjälpte inte, utan här var nytt ljus.

Sedan visade kapten Bergman att »das kann man
auch machen» med självlysande färger som ju
fosforescera. Nej, det var för enkelt, och som enkla saker
skola kompliceras för att rentera, så stannade man
vid röntgenapparaten, som kostar ett par tusen kronor.

Sedan följde en massa kvickhuven som lade salter
på fotografiplåtar, vilka naturligtvis angrepos och gåvo
bilder av paketet, som varje fotograf vet. En lade
uransalt, en annan wismuth- o. s. v.

När detta spektakel gick av stapeln, satt ett äkta
par uppe i Montparnasse i en enkel dublett och
laborerade i ett uthus. Ty de voro mycket fattiga, och
därför köpte de ett av de dyraste mineral pechblende,
ett par ton (1 ton = 1,000 kilo), säger sagan; andra
sagor säga att det var rester efter uranframställning
av pechblende. Nu är pechblende som bekant en
uranoxid eller oxid-oxidul, men består dessutom av allt
möjligt: bly, wismuth, koppar, järn, mangan, kalk,
natron, arsenik, svavel, kiselsyra m. m. men icke baryt.
Ett riktigt generalrekvisitum.

Jag utgår ifrån att det icke var rester utan
pechblende från Joachimsthal (såsom en trovärdig
auktoritet uppger). Auktoriteten förklarar att makarna, som
då hört omtalas att uranföreningarna utstrålade mer än
Uran själv, råkade på den bizarra idén att i
»Pechblende måste finnas ett obekant ämne som ägde
radioaktivitet i ännu högre grad». Det förstår jag inte!
Förstår någon annan det resonnemanget, så ger jag mig.

Emellertid: makarna upplöste uran-oxid-oxidulen
(förmodligen i kungsvatten). Nu fälldes med
vätesvavla, då bly, wismuth, köppar, arsenik och antimon
föllo. Uran och torium stannade i lösningen.
(Varifrån kom torium i en hast?)

Uran fäller nämligen först för svavelammonium.
Men i lösningen fanns utom (UO)<sub>2</sub> S och Uo samt
torium (?) en aktiv <i>substans</i>. (Det var en konstig
substans!) »Från denna substans avskildes alla
föroreningar utom wismuth.» Men wismuth föll ju för
vätesvavlan! »Och wismuth kunde endast delvis
avskiljas från substansen.»

Vad är detta för analys? Lösningen höll ju uran
och torium samt substansen! Makarnas analys är
fullkomligt rotvälsk.

Efter åtskilliga operationer avskiljde makarna en
substans (påminner om soppkokning) som de kallade
polonium, och »som måste stå nära wismuth...»

Men polonium slopades; det gick inte, och
analysen synes ha varit bra enkel då wismuth följde efter
vätesvavlefällningen; kanske de glömt att syra
lösningen eller syrat för mycket, då ju wismuth icke
faller ut.

Men då började makarna »tro» att i pechblende
fanns ett annat okänt ämne, som alltid beledsagade
barium och <i>»även gav alla bariums reaktioner»</i>.

Detta var radium! Fastän det gav alla bariums
reaktioner! Vad säger en kemist om det?

Det som ger bariums reaktioner är väl barium, i
all världens dar! Och substansen ägde
bariumspektrum också! Då var det ju barium! Nej, det var
radium!

Men barium finns icke i   pechblende; varken 
Berzelius,   Erdmann  eller  de  nyaste  mineraloger  känna
barium såsom ledsagare av pechblende.

[Paus.]

*

Giesel i Braunschweig hade samtidigt isolerat en
substans, som gav alla reaktioner av svavelsyrad baryt
och ägde alla radiums egenskaper.

Vad betyder det? Äger svavelsyrad baryt radiums
egenskaper, så måste väl radium äga svavelsyrad
baryts; ergo radium = svavelsyrad baryt!

Landin, Stockholms handelskemist, säger att
radium liknar i högsta grad barium genom sina
reaktioner.

Utgående från svavelsyrad baryt såsom bevisad
genom kemiska reaktioner, skola vi nu betrakta
molekularvikten framställd såsom atomvikt av makarna,
vilka synas ha varit mycket klena i kemien.

Genom fällning av klorbarium med silvernitrat,
erhöll frun följande många olika tal, där en
farmaceutelev endast skulle ha funnit ett enda, om han opererat
rätt:

<table>
<td>Ra =<td>140
<td><td>141
<td><td>145,8
<td><td>173,8
<td><td>223
<td><td>225
<td><td>232
<td><td>258.
</table>

Detta är orimligt, ett svajande mellan 140 och 258.
Barium är 137, och tvåvärdig vore 274, alltså synes
icke barium här. Men av svavelsyrans föreningar med

baryt känner Berzelius 5 olika, däri räknade in,
di-tri-tetra-thion-saure baryterde. Men ett hyposulfat (Cleve)
äger molekularvikten 228 om Ba är 68 (Berzelius),
och detta 228 närmar sig mest radiums ultimatum 225,
så att radium närmast vore ett bariumhyposulfat,
vilket står nära 145,8 i makarnas nota.

Att man ur detta barium-hyposulfat icke kunde
isolera ett nytt ämne, radium, var ju klart och därför
<i>har radium ännu icke blivit framställt</i>. Följaktligen
existerar det icke, ty i kemien inregistreras endast
framställda ämnen. En tysk kemist har därför nyligen
tillkännagivit att radium icke existerar.

*

Nu kommer radioaktiviteten! Som helt enkelt
betyder förmågan att lysa i mörkret såsom fosfor,
eldfärg och alla fosforescerande ämnen. Det var alltså
intet nytt, men saken skulle trasslas till, och radium
uppgavs fosforescera utan insolation eller belysning
förut, men det gör fosfor och eldfärg också. Och man
vore skyldig uppge att radium tillverkas i kolmörker
eller obelyst, innan man påstår att det fosforescerar
utan att vara utsatt för ljus. Till råga på eländet
uppger P. Q. Laurin (för ungdomen) att radium
fluorescerar. Alltså rotvälska!

Det andra underverket radium kunde göra var
röntgenfotografier. Men Laurin påstår att det är så
klent med den saken, att radium icke visar skillnad
på kött och ben. Alltså bosch, utom det att
fotogénlampan och lysfärgen göra bättre. Det största
underverket bestod i frånvaron av energiförlust, så förstått,
att radium kan lysa i evighet utan att förlora i vikt.
Laurin påstår häremot: att lysandet avtager, och
radium icke är någon outtömlig energikälla.

Men det finns andra ämnen, som synas vara
outtömliga, och icke som radium uttömligt

Ett gram eller 6 centigram mysk kan emanera eller
parfymera flera millioner kubikfot luft utan att förlora
i vikt, och därmed fortfara i åratal! Det är styvare än
radium.

Klorkalcium på veken av spritlampan frambringar
en hel afton röda och gröna linjer i spektrum utan att
förlora i vikt.

Smält guld är grönt och färgar lågan grön hela
tiden utan att minska i vikt o. s. v.

Slutligen: radium urladdar ett elektroskop. Det
gör alla kroppar så småningom!

Men när jag läste tryckt, att radium låg i ett
blyrör, då det urladdade ett elektroskop, på
Nobeldagen, då ville jag riva mina kläder! Ett blyrör med
elektriska motståndet mindre än nysilver urladdar
ensam ett elektroskop. Trots blyröret, klickade
trollkonsten, varvid maken utropade: Ce maudit Radium!
-- Och med skäl!

Men radium är en modärn andes skapelse, och
måste rentera. Jag har från invigd kemist och
mineralog fått skriftligt på, att radium kostade 20,000
francs gramet. Och skriver fackmannen: »Makarna
Curie förarbetade 30-40 ton (1 ton = 1,000 kilo)
pechblenderester för att erhålla 1 gram radium.»

Om värdelösa pechblenderester verkligen behöva
8 fraktionerade kristalliseringar, så är icke priset ändå
rätt satt. Men skulle makarna ha upplöst i syror 5
godsvagnar (à 8 ton = 40 ton) pechblenderester, och
sedan kristalliserat 8 gånger, då är priset för lågt!
och då behövde Nobelfonden tillgripas för att betäcka
utgifterna!
Wast ist Radium? fråga ännu alla kemister med
heder och förstånd. Vi ha ju likafullt fått svaret:
bariumsulfat! eller ett okänt bariumsulfat; kanske
Roses gamla oxysulfuret (Berzelius), som i vatten
sönderdelas och blir svavelbarium, vilket är intet annat
än bologneserfosforn som självlyser, fosforescerar.

Svavelsyrad baryt finns i orsten och alunskiffer
samt i hepatit, där det blivit funnet av makarna Curie
och kallats radium.

Vad pechblende själv angår, så berättar min sista
mineralogi (Klockmann 1903) att om
uran-oxid-oxidulen (pechblende) får ligga och vittra, så bildas
fosfater och sulfater.

Där kröp fosforn fram ur en  oxid-oxidul!

Och nu slutar jag, hänvisande till sidan 373 av
denna bok där talet 240 (urans atomvikt)
demonstreras, och rimliga skäl angivas varför uranoxidoxidulen
kallas pechblende; öppnande jag på samma gång väg
till radiumsagans förklaring medelst ett citat från
Ramsay (Nobel), då han fick höra att radium blev helium
(apokryfen).

»Härigenom visar det sig, att läran om
grundämnenas oföränderlighet är oriktig. Ett grundämne
kan övergå till ett annat, och härigenom börja
alkemisternas drömmar om elementernas förvandling att
gå i uppfyllelse.» [Landin: De Radioaktiva ämnena
1903.]
</chapter>

<chapter name="Den naturligaste skapelsehistorien">
<h3>DEN NATURLIGASTE SKAPELSEHISTORIEN.</h3>

När nu deras stamtavla skulle upprättas, så
fattades här och där några anor, och ibland måste man göra
barnet till fader eller till en bortbyting. Sålunda,
när Hæckel kom till musslorna, så svek systemet.
Utvecklingskedjan brast, och i stället för framåt, gick
maskinen baklänges. Musslan hade varit snäcka, men
i brist på omtanke förlorat huvudet. Hon hade
tröttnat i kampen och dragit sig inom sitt skal, som hon
förvandlat till två, och sedan tappade hon sina två
ögon och tänderna (rivskivan). Men, anmärker
författaren, till »ersättning» ha dock många musseldjur
förskaffat sig ett stort antal nya ögon, som sitta i en
lång rad vid båda ränderna av deras vida mantel.

Detta kallas naturlig skapelsehistoria. Man
»förskaffar sig» en hel rad vackra sjögröna ögon för de
två man förlorat!

Men det fanns värre hak i kedjan, och det värsta
var att förklara valdjurens uppkomst. Siom bekant
skulle i fostrets utveckling visa sig spår av förgångna
stadier, varav man skulle kunna sluta fram till
härledningen. Sålunda skulle människan först likna en
humla, en snäcka, en sjöborre, en brax, en ödla, en
bofink, en gris, en apa. Men hon liknar intet av
allt detta, ty ett 6-veckors foster liknar ett litet vackert
miniatyrbarn. Men det gör ingenting,
människobarnet föds utan hår på kroppen, ehuru hon enligt
systemet födes med hår, och med »händer på fötterna»,
som deras stamfader. Emellertid, när man märkte
att valdjurens foster ägde hår på kroppen, så måste
enligt systemet valarna härstamma från håriga djur,
lantdjur, då fiskarna icke äga hår. Många darwinister
voro nog hederliga att bekänna en kräftgång från
lantdjuren, ehuru utvecklingen betyder framåtgång.
Karl Vogt (Der Affenvogt) höll dock på systemet,
och valarna måste härstamma från en ödla. Men
länkarna funnos icke i geologiska byråerna! Och då
blev det gräl, ett gräl som pågår ännu.

Två zoologer (Böving-Petersen och Dreyer)
förklara naivt och trovärdigt att »det är klent beställt med
vårt vetande i detta hänseende», »och att det är en
gåta» att man icke funnit länkarna bland fossilen.

Bevisningen brast i huvudpunkterna, men
systemet höll! Det är icke naturlig skapelsehistoria! Det
är onaturlig, oförnuftig, ovetenskaplig smörja!

*

En naturlig skapelsehistoria kunde ta sig ut så
här.

En medveten vilja, roar sig att skapa i frihet,
med mått och tal, i skönhet och ändamålsenlighet,
som en mekaniker och konstnär, utan att fråga
mänskobarn om råd.

Ur formlös materia börjar han med enkla skizzer;
prövar och kastar bort (de utdöda arterna); uppfinner
nya bättre, roar sig (icke oss) med improvisationer,
anteciperar och repeterar; får en alldeles ny idé,
obunden och allsmäktig; hämtar en form ur ett lägre och
i det kosmiska sammanhanget förut existerande. Sätter
en snäckform i örat och på växtens blad ett hjärta
eller en njure; stämmer in blommor och fjärilar i färg
och teckning; roar sig att måla ögon på påfågelns
fjädrar, leker med figurerna på snäckans skal, så att
den ena liknar pantern, den andra råttan; anbringar
huggormens teckning på kattens svans; åt lejonet gav
han öknens färg och åt tigern ljungelns; på zebran
målade han ränder, men så skickligt och trollskt, att
när djuret springer hastigt i det fria, ränderna bilda
en grå yta (liksom på färgsnurran) så att det värnlösa
djuret blir »osynligt»...


En guddomlig lek, i frihet, godhet, skönhet,
ändamålsenlighet, fullkomlighet. Detta var skapelseverket,
utan filosofi och zoologi, och sådan är en kristen
människas barnsliga tro om sin Fader.

Men grymheten i naturen, kampen att få äta
varandra, hur kom den med? Jo, svarar vår heliga bok,
genom syndafallet, då hela naturen, livet och
människan blev ond och därför förbannad. Detta
stämmer med erfarenheten, nu, än i dag, i det dagliga
livet, ty om man färdas i ett landskap, kan man se
var hatfulla, snåla, lata, onda människor, bo. Man
kan se det på skogen, på beteshagen, på ängen,
men framför allt på åkern; det syns på stuga och
ladugård, på kreaturen, tjänarna, barnen. Och ville
man granska, så funne man inga sångfåglar i
trädgården, inga blommor utanför stugan; men ogräs i
täppan, ohyra på fruktträden. Detta är »naturens
förbannelse eller syndens inflytande på den ofria
världen».<footnote>Pontus Wikner.</footnote>

En zoolog frågar vad höken skulle med näbben
och klor om icke till att klösa duvan. Jo, kan svaras,
hökens näbb som liknar hummerns klo kan ha varit
till skönhet, ty den står så vackert i sin kroklinje till
det lilla huvudet, och klorna kunde haft samma
oskyldiga ändamål eller varit lämpliga vid sittandet på
en gren. Papegojan äger också rovfågelns näbb och
klo, men äter frukt och klättrar med näbben. Några
inre skillnader på den fruktätande och köttätande
fågeln vet jag intet om, så att något hinder för hökens
ursprungliga mildare vanor icke föreligga i hans
»morfologi».

Alla folk äga minnen om ett bättre tillstånd, en
gyllene ålder (paradiset) som farit. Och därför är det
tungt att leva, grymt att åse. Men zoologerna hava
satt det onda i system; de finna kampen berättigad,
naturlig, härlig, tills de själva gå under för en
starkare eller en lömskare. Kreaturens suckan efter
förlossning från förbannelsen, ha vi hört talas om, och
mänsklighetens minne av ett bättre, födde hoppet
om befrielse. Detta tog sig uttryck i Messiasidén
eller väntan på förlossning ifrån synden, löftet, som
dock var villkorligt.
</chapter>

<chapter name="Fällningar och icke sediment">
<h3>FÄLLNINGAR OCH ICKE SEDIMENT.</h3>

När en man nu för tiden läser geologi, så får han
bara en uppgift om formationernas uppkomst, och
den antager han kritiklöst. Men fick han läsa
geologiens historia och såge att andra förklaringar gåvos,
skulle han välja och inse möjligheten av att det gått
till på annat sätt. Raspail har i sin storartade
Nouveau système de Physiologie végétale framkastat tvivel
om formationernas bildande ur avsättningar. Han
finner mera sannolikt att bergarter och lagringar
uppstått av precipitering (fällning) ur kemiska lösningar,
och genom syntes visat hur flintorna bildats i kritan,
Sålunda ger en kiselsyrad kalk och ett karbonat, en
fällning av kolsyrad kalk (krita) och kiselkonkretioner
(flintorna), om karbonatets bas var ammoniak; men
ett agatliknande silikat, om basen var en metall. --
Svavelsyrat natron och klorkalk i lösning skola
precipitera gips och koksalt (vilket brukar följas av gips)
och sedimentets tjocklek beror av lösningarnas mängd,
icke av tiden. Därför är tokeri att vilja mäta jordens
ålder av sedimenten.
Att bestämma en formation efter fossilerna är lika
galet, ty många jordarter, isynnerhet kalken, förtära
allt organiskt till och med skeletten.

(Om bergarters och minerals syntes kan läsas i
Reinhard Brauns: Chemische Mineralogie, Lpzg,
Tauchnitz 1896.)
</chapter>

<chapter name="Tendens-geologi">
<h3>TENDENS-GEOLOGI.</h3>

Förr erkände geologerna villigt att inga
formationer funnos, om man frånsåge fossilen. Linné kände
inga formationer, och därför såg han i Kinnekulle
hela jordskapelsen i sammandrag: gneiss, sandsten,
skiffer, kalksten, skiffrar och trapp. Och han hade
rätt, ty i alla formationer, petrografiskt betraktade,
finns sandsten, kalk och skiffrar, antingen alla
tillsammans eller några. I Kinnekulle, som dock
räknas till kambrisk siluriska serien, synas tydliga spår
av alla formationer. Där finns flintor som tillhöra
krittiden, och där finns stenkol av stenkolstiden som
eljes ligger mellan devon och dyas. Själva
alunskiffern är ingen exklusiv silur, ty den förekommer
även i devon och kulm. Orstenen (Stinkkalk, nero
antico eller svart marmor) är icke heller silurens
uteslutande tillhörighet. Trappen icke heller, då den
är vanlig i Juran (nedre Lias).

Linné fattade saken så: »Av havssand bliver
sandsten; av havets sediment lera; av lera kalk; av kalk
bleke (pulverformig kalktuff); av bleke krita; av krita
silex (flinta); av dy ur kärrmylla blir skiffer; av skiffer
åter mylla.»

Men  sedan  äfflingarne  började  leta sin  fader  i
jordens avskräden, så blev geologien zoologi eller
djurlära. Men nu är hela veterinärgeologien avslöjad
såsom ett premediterat bedrägeri, av professor
Edward Hull i Geological history (refererad i Facklan
1906.) Och därmed faller den ortodoxa skolan, fader
Darwins apa och Hæckels automobil-skapelse, som
rör sig själv, utan motor.

Geologiens system har strandat på samma klippa
som Linnés sexualsystem; indelningen i bestämda
klasser visade sig ohållbar, då allt befanns flytande och
endast bestod av övergångar. För trettio år sedan
sattes graniten såsom den äldsta materien eller
urberget, gneissen kom sedan. Men nu har man sett,
att gneiss övergår till granit; att granit ibland är
skiffrig och klyftar sig, alltså icke massformig.
Svårast var att förklara den granit som i gångar
genomträngde äldre lager. Man kallar den eruptiv, och
»antager» den uppträngt ur jordens inre. Men att
döma av vulkaner, så bryter aldrig granit upp, och
de räta linjer som begränsa granitgångar tala om
sprickfyllnad. De berg som nu stå lodrätt, kunna
ha legat, då graniten göts in från sidan i sprickorna,
eller ock kan man tänka sig att den omgivande
bergarten alstrat graniten. Linné har en observation på
ett liknande fall. Där bergen spruckit, säger han:
»kunna vi se huru spat, kvarts och hornblende med
glimmer växa och hopläka.»

Gneiss såsom bestående av kvarts, glimmer och
fältspat är bara ett förenklat begrepp för folkskolan,
ty gneiss utesluter ofta hornblende, eklogit, olivin,
marmor, dolomiter, serpentiner, kvartsiter och
granulit, vilka bildats av gneissen genom metamorfos 
(transmutation). Granuliten, som förer våra järnmalmer,
kan man studera i våra granitberg där sprängning
ägt rum. Omkring det kvarsittande borrhålet har
graniten av trycket blivit finkornig och liknande
granulit (eurit).

Petrografien anmärker i förbigående att gneiss
blir granit, syenit och diorit. Diorit är en grönsten som
trappen, och Kinnekulles trapp <sp>kan</sp> därför ha
uppstått ur gneissen eller på samma gång.

Men, då ingen av oss var med då Skaparen
danade jordskorpan, så är det bara gissningar och
projekt alltsammans, detta kram som man utger för
sanningen (= verkliga förhållandet). Dessa gissningar
avlösa varandra och borde aldrig få pluggas i
skolorna, då de efter en mansålder slopas av en ny
gissning.

Alltså bättre att slopa alltihop på en gång och
erkänna: vi veta ingenting, men gissa endels. Och
det är väl med denna vetenskap som med alla andra,
att den fotas på en obefogad nyfikenhet om förborgade
ting, som vi icke kunna veta, icke få lov att veta.
Livet har andra uppgifter än att snoka ut det som skall
vara hemligt eller måste vara det, emedan vårt
förstånd icke räcker att fatta det.

*

Härmed två gissgåtor dedicerade till geologer
och arkeologer att gräla om.

1:o. Är detta ett bronsålderssvärd eller en
Belemnitis canaliculatus?

<img></img>


2:o.   Är detta ett skånskt allmogesmycke  eller
en  Hemicidaris  crenularis?

<img></img>
</chapter>

<chapter name="Växt-fysiologi">
<h3>VÄXT-FYSIOLOGI.</h3>

När botaniken lämnade trädgårdskonsten, så
förföll den till värdelös vetenskap, och så djupt, att en
av våra dagars växtbiologer troligen aldrig sett en
okulering eller ympning, och följaktligen ingenting vet om
saftstigningen. Ur en trädgårdsbok från början av
1800-talet, utgiven av en tysk pastor, vill jag
meddela ett par rön, som man sannolikt icke känner på
växtlaboratoriet och icke heller kan förklara.

För att bevara avskurna blommor flera veckors
tid, skall man sätta dem i fuktig sand till stängelns
halva höjd i en källare, och vattna dem då och då.

Vill man bevara blommor friska ända in på
vintern, så skär man av dem just när de skola till att
blomma; men man får icke beröra dem med blotta
handen utan med handskar. (Så känsliga äro växterna,
och det kan icke bero på handens fettighet och värme,
utan på något helt annat, som vi icke känna.)

Därpå innelycker man dem i en bleckdosa, som
lödes ihop och hänges nere i en brunn. När man
öppnar dosan om vintern äro blommorna friska och äga
ännu sin doft. Eller avskär man friska blomknoppar
med 3 tums stjälkar och smetar snitten med vax eller
lack, lägger i papper i ett skåp. Vill man senare att
knopparna skola slå ut, så tager man fram dem en
afton (varför en afton?) och avskär snittändarna,
sätter dem i vatten med salt eller salpeter (varför?), så
äro de utslagna följande morgon.

Vissnande blommor friskas upp i <sp>kokhett</sp>
vatten som får svalna.

Gamla vissna buskväxter upplivas medelst kokhett
vatten på tallriken, under 8-12 dagar.
</chapter>

<chapter name="Ur-alstring">
<h3>UR-ALSTRING.</h3>

Den som sysslat med fotografi vet av erfarenhet
att det växer mögel (alger snarare) i
oxalat-framkallarens flaska, fastän korken icke varit ur. I flaskan
finnes järnvitriol, som är dödligt gift för organismer,
och desslikes oxalsyrat kali, som också förstör allt
liv. Varifrån då växtligheten? Från sporer, säger man
fortfarande, fastän dessas grokraft är dödad.

Ingenhouz instängde vatten i en flaska, och i ljuset
fick han gröna, i mörkret vita alger (eller svampar).
Han hade liksom Pasteur glödgat flaska och luft,
kokat vattnet.

Spallanzani gjorde om experimentet, och fick
motsatt resultat.

Nägeli har försökt en teoretisk kompromisslösning
så: att de allra första organismerna äro så små att de
ej nås av mikroskopet, och att de protister vi känna
härstamma på långt håll från de osynliga. Medan
härom grälas, så fortfar mögel att växa ini bröd som
halvt förkolats i bakugnen, och sedan förvarats under
en kupa med glödgad luft. Och ini ostar, där ystan
kokats så att äggvitan koagulerat, växer mögel lika
friskt.

Naturens tillvägagång synes icke vilja uppenbara
sig på laboratorierna.
</chapter>

<chapter name="Botaniska hörnstenar">
<h3>BOTANISKA HÖRNSTENAR.</h3>

Den som vill studera botanikens förfall under
dessa okunniga lathundar, som nu äro professorer, han
bör läsa Raspail: Nouveau système, och De Candolle:
Physiologie végétale. Allt vad dekadenterna trott sig
ha upptäckt, var antingen upptäckt eller avslöjat förut.
I andra vetenskaper brukas, innan man ger sig iväg
med en undersökning, att samla material och läsa
litteratur. Jag tror icke det finns en botanist nu, som
vet att Raspail var botanist, och han har dock skrivit,
efter egna (och andras) observationer omkring 1,200
stora oktavsidor, med atlas om 60 härliga planscher,
däri han ger, synes det, så mycket man kan veta om
växtens liv och utveckling. Problem som nu undras
över, har han löst. Här väckas hälsosamma tvivel om
mikroskopets makt, som ju är begränsad, så att man
vid starkaste förstoring ser ingenting, eller luftblåsor,
eller glansdagrar eller sina egna ögonhår.

Här får man veta att befruktningsfenomenet icke
är avgjort. Att pollenslangen (som var bekant senast
1837) icke opererar på annat sätt än medelst kontakt
och att den icke är tillfinnandes beständigt.

Insektsbefruktning är icke nödvändig hos
orkidéerna, där den äger rum medelst transsudation genom
kärlväggarna.
Att insekternas besök kunna hava en annan
uppgift än att överföra frömjöl blir här sannolikt genom
exemplet av fikonets caprifikation. Raspail förvildade
även sädesslagen själv och fick se huru ursäden såg
ut. Vetet blev triticum, triticum blev festuca, lolium,
avena.

Hela växtens genesis uppbygges ur cellen
(cellläran) och spiralkärlet. Men denna bok orkar troligen
icke en modärn docent läsa, ty den är för grundlig,
men den kan vara bra att snatta ur, då författarens
namn icke får nämnas, tillhörande de bortkastade
hörnstenarna, emedan han icke tillhörde någon lärd
camorra. Dessa citera nämligen endast varandra, och
de känna varandra i luften, över hela jorden.
</chapter>

<chapter name="Der Bienenkönig">
<h3>DER   BIENENKÖNIG.</h3>

Goethe talar ännu på 1820-talet om der
Bienenkönig. Numera kallas den visen eller drottningen,
troligen av artighet mot »könet». Det ligger i nutidens
teori om bien något orimligt, som man kallar
dysteleologi eller ändamålsvidrighet, men den skapade
naturen är ett underverk av ändamålsenlighet.
Dronningen skall vara en Messalina som mottager ett tusen
friare på mindre än en timme. Det är orimligt!
Arbetarna som anses könslösa äga <sp>doc</sp>k äggstockar och
<sp>kunna</sp> lägga ägg. Det är konstigt, eftersom de skola
vara könslösa. Ingen har sett bröllopet uppe i luften!
Det är bara gissningar alltså.

Arbetarna äga gaddar som avsöndra myrsyra.
Detta skall vara ett försvarsvapen, som dock blir
krigarens död. Det är galet, ty vapnet brukar mest bli den
anfallnes död.

Det alltid färdiga »giftet», myrsyran, måste ju då
och då utsöndras eller ock resorberas. Nu lära oss
»böckerna», att honungen alltid i kakan är tillsatt med
myrsyra. Vore icke då förnuftigare antaga gadden vara
ett avsöndringskärl för myrsyran, som hindrar
honungen att jäsa. Eller att gadden vore ett
äggläggningsrör?

Och ledes icke tanken genom analogi, på ett
haremsamhälle? Men gissningarna stranda på
motsägelser. Konungens receptaculum seminis kunde vara
en prostata, men det är bäst att sluta gissningarna, ty
det uppstår nya orimligheter.

Virgilius, som var en väldig lantbrukare, har i
Georgica givit en skildring av biens samhälle, som kan
vara riktigare än vår modärna.

Visarne äro konungar, som strida uppe i luften.

<poem>
Främst bland allt den sed hos bien förtjänar beundran,
att   de  av  parningslust   ej   drivas,   eller  förtära
styrkan med älskog, och moderligt ej fortplanta sitt släkte...
</poem>

(Vad göra de då? Här baxnas naturligtvis der
Wissenschaftler!)

<poem>
Utan på  söta  gräs  och  blad  de  hämta  med  munnen.
Fostren!
</poem>

(Det var annat det, och tyckes röja en stor
hemlighet, när insekterna besöka blommorna som de kanske
befrukta!?)

<poem>
Flere av sådana prov och  exempel dömt att hos bien
fanns en eterisk fläkt och spår av gudomligt väsen,
ty   Guds   kraft,   så   trodde   de,   spriddas   till  allt  i naturen...
</poem>

(Detta är en gudomlig panteism av annan art än
Spinozas och Hegels!)

Och hur känsliga äro ej dessa små flygande
blomster med guldhåren! De tåla ej idegranen i kupans
närhet. (Sök orsaken!) Kräftans skal får icke brännas
på härden av biodlaren, ty då vantrivas bien.

Detta vilar väl på en iakttagelse och har någon
orsak, efter så är, då det orena djuret, kräftan, icke
fick ätas av Israels barn.

Närma ej bistocken till träsket, där gyttjan sprider
sin dunst o. s. v.

*

Plinius den yngre är nästan av samma mening
som Virgilius och har aldrig sett bröllopet, och icke
heller den romare som studerade bien i genomskinlig
hornkupa, har sett det!

Réaumur skall vara den första som sett
handlingen, men nere på marken, <sp>där den aldrig sker</sp>!

*

Kanske djuren äga rätt att få behålla sina
hemligheter?
</chapter>

<chapter name="Fåglalåt">
<h3>FÅGLALÅT.</h3>

Fåglarnas läten synas icke vara så konstanta, utan
beroende kanske av landet där de bo. När jag första
gången hörde gyllingen (oriolus galbula), det var i
boulogneskogen, så uppfattade jag endast flyo-flio.
Och när jag sedan invid boulogneskogen hade fågeln
i närheten en hel sommar, blev det aldrig annat än
flyo-flio, liknande målaregossens kända signal bakom
ett träd. Men nere vid Donau läto gyllingarna på annat
sätt: gidleo, gitadidlio, gidilio, gidliagidlio, gidleah.
Det var som att ta tema på ett grekiskt verb.
Nordtysken kallar gyllingen pirol, »efter hans läte», men

Alwin Voigt (Vogelstimmen) har även hört gidleo; och
därjämte stridsropen gwäh-wäh kräeck, schrä-äk. Han
tillägger att i gidleo (efter Naumann) högsta tonen
sjunker genom en kvart ner till en sext.

Sedan har jag en dansk, som hört locktonen:
giæk, jæk, jæk-kræck, schræck. Samt ångestropet: chrr
kverrr. Hanens sång liknar mitt grekiska verbum; men
danskens parningsrop var: hio-byhlo, som borde vara
min fransmans flyo-flio. Romarna kallade honom bl. a.
för vireo, kanske efter lätet.

I England är fågeln sällsynt, och ornitologerna
finna hans skrik obehagligt, ehuruväl han äger vackra
flöjttoner. Nu frågas om de olika uppteckningarna
äro subjektiva eller beroende på hur var och en hör.
I starens misslyckade försök att sjunga har man ju
hört allt möjligt (Brehm): härmning av gyllingen,
korpen, uven, hönsen, lärkan, vindflöjeln, kvarnens
slamrande o. m. d.

Likafullt: näktergalens sång, som i Danmark
liknar lövsångarens eller rödstjärtens, men föredragen
av en trast, och som i Skåne är ofantligt enkel, några
slag bara, skall dock i de slaviska länderna, Böhmen,
Polen, Ryssland, vara mycket konstrik. Naumann har
återgivit 15 strofer i stavelser, och eget är att dessa
påminna om slaviska språk.

Till exempel 1:o ih, ih, ih, ih, wotiwatiwi. 2:o
diwati quoi, quoi, quoi... 4:o ihih tita girrritz. 6:o
twoi woi woi woi... 7:o ly, ly, ly, ly, dahidowitz.
Den 11:e slutar med zirhading och den 15:e återigen
med dahidowitz. Voigt anmärker också att
näktergalarna kring Leipzig sjunga på ett annat sätt, och
föredraga med ett kort förslag denna strof
zezezezäzäzäzazazi.

Kan nu staren verkligen härma husets tama höns
och väderflöjel, så kunde man ju tänka sig att
näktergalen, som älskar människans närhet, också toge ett
intryck av landets språk. Varför icke? Nilsson
citerar en Bechsteins uppteckning efter Türingens
näktergal, och finner den identisk med vår nordliga:

<poem>
Tjuu tjuu tjuu tjuu, spe tiu zqua.
Tjö tjö tjö tjö tjö tjö tjö tix:
Qutio  qutio qutio  qutio,
zquö zquö zquö zquö
tzy tzy tzy tzy tzy tzy tzy tzy, tzy, tzi,
quorror tiu zqua pipiquisi.
</poem>

Nu är att märka det anförda strofer endast äro
ett utdrag ur de fyra och tjugo, men i alla händelser
likna de icke Naumanns.

Aristofanes återger i Fåglarna den grekiska
näktergalens sång med följande ordbildningar:

<poem>
Epopopopopopopopopopoi.
Ió  ió,   itó itó  itó itó
triotó triotó totobrix
deuro deuro deuro deuro.
Torotorotorotorolililix
torotix torotix
popopopopopopu,
titititititititina.
</poem>

O. s. v.
</chapter>
<chapter name="Ölands södra">
<h3>ÖLANDS SÖDRA.</h3>

Kolthoff, som av levande jägare synes veta mest
om våra fåglar, erkänner dock villigt att han »om
flyttningarna vet ganska ringa», och han kallar dem
»hemlighetsfulla». Finnen Palmér hade uppfunnit en
sträckväg från Vita havet åt sydväst till Atlanten,
men Gätke satt på Helgoland observerande, och han
jävade.

Jag har också suttit på Helgoland i fåglarnas
vårflyttningstid och fick se ett hundratal men icke flera,
och så voro de borta.

Emellertid: Gätke »ansåg» (men han såg det icke)
att blåhaken på en natt flög från Egypten till
Helgoland, vilket är omöjligt, då en dålig flygare i hast icke
kan bli en utmärkt flygare, ty blåhaken är en dålig
flygare, men utmärkt springare (Brehm), men över
Medelhavet och Öresund springer han icke.

Kolthoff anser blåhakens flyttning »vila i
dunkel». Samme kunnige författare finner stenskvättans
flyttning vara hemlighetsfull, mest därför kanske att
ingen sett stenskvättan flyga, ty att med vingarna
flytta sig från sten till sten är ju icke att flyga i bästa
mening.

Den lilla stackarn, som skämtsamt nog kallas
kungsfågeln, är ändå mer hemlighetsfull på sina resor.
Till havet drager han liksom de flesta flyttare. K.
har sett honom vid våra södra kuster, och där
omkomma kungsfåglarna i massor. År 1869 såg K. på
Ölands södra udde <sp>tusentals</sp> döda kungsfåglar
uppkastade på stranden. »De kungsfåglar, som
återkomma om våren, synas vara ganska fåtaliga, och det
är sannolikt att de flesta som flytta bort från vårt
land, aldrig komma igen.»

Brehm erkänner hur svårt det är få veta varest
och huru fåglarna dö. De borde nämligen
förekomma i oerhörda mängder då de föröka sig så
ofantligt, och äga så få fiender, särskilt de starka flygarna
såsom svalan, vilken ingen rovfågel kan fånga.

Emellertid tyckes Ölands södra udde utgöra en
ättestupa, där fåglar samlas för att med den flyende
sommaren göra slut på livet.

Flugsnapparna, som flyga kvickt men icke långt,
samlas även i stort antal på Ölands södra udde. Första
natt en lämplig vind (gissningsvis) inträffar, försvinna
de alla. Men K. har aldrig sett dem försvinna, och
om de verkligen begagna natten till att flyga över
havet »är en fråga, som ännu återstår att lösa».

Men om dessa flugsnappare endast tillhöra Öland,
är också en fråga, och varför de icke söka vägen över
Kalmar och sedan Öresund blir en ny fråga.

K. har emellertid sett den grå flugsnapparen, vid
Ölands södra udde, svinga sig runt i spiral upp i
höjden, vilket är så olikt denna fågel.

Vid samma udde råkas även blåmesen, som
verkligen ger sig ut över havet mot okända öden.

Även gärdessmygen synes utmed stenmurarna
stryka ner till södra udden för att nå havsstranden.
»Att han fortsätter sin färd ut över havet är säkert,
efter som man aldrig ser honom återvända uppåt
landet.»

Sparvarnas flyttning är ännu »i dunkel» och
»hemlighetsfull» menar K.

Hackspettar har K. sett komma från havet till
södra Öland, men österifrån, och de voro så utmattade
att de kunde tas med händerna. K. gissar att de
försökt anträda färden, men vänt om.

Göktytans flyttning är dunkel.

Nattskäran träffas vid Ölands södra strand, och
försvinner.

Hornugglan likaså, men den har K. sett ge sig ut
över havet.

Vadarna ha ett särskilt tycke för Ölands södra,
men de äro snälla flygare.

Jag kan sluta med fågelflyttningarna i allmänhet,
citerande Kolthoffs ord om sumphönan.
»Flyttningen är hemlighetsfull och dess hemligheter ännu ej
på långt när avslöjade!»
</chapter>

<chapter name="Anatomiens problem">
<h3>ANATOMIENS PROBLEM.</h3>

»De hemliga vattenvägarna» utgjorde föremål för
anatomernas forskningar i början av förra
århundradet. Man menade nämligen att njurarna endast
avsöndrade förbrukade beståndsdelar ur blodkärlen, och
att den överflödiga drycken icke kunde hinna passera
de 20 kilometer långa tuberna i njuren. Men huru
överflödig dryck kunde komma ner i blåsan utan att
gå igenom ureterna förblev som spörsmål. Några
menade att hela kroppen var en svamp, och att
blåsväggen var en dialysator; denna riktning kallades
filtrationens. Andra menade, att då blåsväggens yttre
hinna av de tre var bildad av peritoneum (bukhinnan),
denna kunde dialysera vätskor in i den utspända
blåsan, vilket synes rimligt. Den omåttlige drickaren
(tyska bierfreunden) skulle således kunna sägas lida
av permanent »bukvattusot» i blåsan, då ju 
bukhinnan kan i ascites avsöndra otroliga vattenmängder i
bukhålan. En tredje gissning vore att blåsväggens
arterer, vener eller lymfkärl avsilade överflödigt vatten.

Men den allmänna filtrationen synes äga mesta
skäl för sig, ty vid stor sorg »gråter hela kroppen
invärtes» och vattenavgången ökas orimligt. Njurarna
anses numera icke utarbeta urinämnet, utan detta
härledes ur levern.

Primitivnjuren anses vara en svettkörtel, men
vilken stod nära genitalapparaten, och i kinesiska
medicin räknas njurarna till sexualorganen. Om
binjurarna vet man icke mycket. Men om man
extirperar dem, så dör föremålet av förgiftning liknande
den av stryknin. Organen anses därför bilda
antitoxiner, motverkande de gifter som passera njurarna.
Den Addisonska sjukdomen, som följer på
binjurarnas borttagande, gör som bekant huden svart och
ledsagas av nervösa symtom såsom av stryknin. Men
koleran (som liknar en arsenikförgiftning för övrigt)
åtföljes av en tetanus, erinrande om strykninens.

Binjurarna ha i nyare tider fått sig så många
funktioner anvisade, att man kan tilltro dem vad som
hälst. Man har satt dem i förbindelse med
sexualsfären och med stora hjärnan. (Se Kaufmann: Pathol.
Anatomie.)

*

Lymfkärlens förrättningar äro väl icke heller
uppdagade. Det som ligger mest emot antagandet att
de skulle föra chylus till blodomloppet är
bröstgångens ringa kaliber. Denna uppgives i franska
läroböcker endast hålla 2 millimeter i lumen. Detta är
alldeles för litet för en uppsamlare, ty floden är
alltid bredare än ån, och ån bredare än bäcken. Själva

Olof Rudbeck, som med Bartholini upptäckte
lymfkärlen, kunde icke tro att de små rören skulle tillföra
blodet ny näring från tarmarna. Han trodde att
lymfkärlen återförde till blodomloppet det fördärvade
materialet, och att de hindrade ansamling av vatten i
kaviteterna.

Omloppet är icke klart, och blir väl icke förrän
man gör strängare skillnad på lymf- och mjölkkärl,
samt undersöker om lymfganglierna äro lymfhjärtan
med systole och diastole, liksom förhållandet är hos
batrachierna.

Vid vår medicinska högskola läres i denna dag att
mjölkkärlen i tarmludden icke upptaga kolhydrater
(stärkelse och socker), icke äggvita och endast delvis
fetter. Absorptionen måste således ske direkt genom
blodkärlen. Därmed förfaller ju mjölkkärlens roll
såsom uppsamlare av näringsvätskan, och därav följer
att hela blodomloppet måste revideras. Men därpå
följer återigen att hjärtats funktioner bli tvivelaktiga,
varom även glunkats i tryck, liksom man också sett
skymta misstankar om att skillnaden mellan arterielt
och venöst blod icke är så deciderad.

Även i lungornas och andningens mekanism
finnas hak. För att kunna fyllas av den uppgivna
mängden luft, måste ju lungorna vara tomma på blod.
Och vid hastig andning (kappspringning) kan icke
lungan tömma sitt blod så fort, att plats lämnas för
luften. Andningskontot är även oriktigt beräknat;
man upptager visserligen utandad kolsyra, vatten och
ammoniak, men den största posten 79 % kväve fuskar
man undan.

Mjälten är ännu en gåta liksom för 40 år sen,
då förf. studerade till läkare. Den tiden framställde
mjälten de vita blodkropparna och spelade första
fiolen i bleksot och frossor. Sedan har han lämnats
åt sitt öde, under det lymfganglierna fått i uppdrag
att tillverka leukocyter (franska auktoriteter).
Slutligen har mjälten blivit en assistent åt pancreas ehuru
han saknar utförsgång. Det sista (Kaufmann 1907)
är ett namn man givit den okända: lymph-blut-drüse;
och samtidigt får han ett nytt ämbete: urinsyrebildning
(Hammarsten).

De vita blodkropparna äro konstiga kroppar, ty
de gå numera genom kärlväggarna, ut och in genom
lykta dörrar och infinna sig som tjuven om natten var
som hälst.

I min ungdom visste man var de röda
blodkropparna tillverkades, men nu vet man det icke. Förr
var det så här enkelt: lymfan tömdes av bröstgången
i vänstra nyckelbensvenen, kom i lungan och blev
bums rött blod. Numera nöjer man sig med att gissa.
Den arma mjälten har åter fått ett nytt ämbete: han
framställer de röda blodkropparna. Men en annan
»skola», som icke är den kvickaste, har gissat på (det
är otroligt men sant!) den märg som finnes i ihåliga
ben (utom ryggraden och hjärnskålen förstås). Men
märgen i benen kan ju icke äga annan uppgift än att
tjäna till benets nutrition och förnyelse.

Så kommer sköldkörteln, med okänd funktion,
men vilken man icke kan undvara, ty då blir man
kretin. Den lär regelbundet hålla jod
(Baumann-Hammarsten) och borde därför anlitas i skrofler och lues.

Och thymus, lika hemlighetsfull som alltid, men
innehåller ett helt husapotek, dock äro jodotyrin och
arsenik de starkaste preparaten.

Skall jag våga tala om stora hjärnan, 
materialisternas sjunde himmel, där deras högsta väsen bodde,
uppenbarande sig genom knappar och strängar
liknande en telefonstation?

Stora hjärnan är en gröt, innesluten i en hinna;
när det blir vattenbrist, skrumpnar denna och visar
som allt skrumpet vindlingar och fåror. Den som har
på en spökdiner narrats äta eller åtminstone analysera
en vol-au-vent, har nog bland tuppkammar och annat
avskräde kunnat konstatera denna gråa gröt, som ser
minst intelligent ut av alla inälvor. De hjärnor man
finner avbildade i böckerna äro tagna efter i bichromat
härdade hjärnor och likna föga de verkliga. Med
denna gröt framställa äfflingarne s. k. tankar, falska
slutledningar, tjuvkontrakt, börsspekulationer och
filosofiska system. Därför har deras vetenskap blivit
något grötig och kan gå i diskämbaret när som hälst.
Den medicine studerande, som vill veta hur ointelligent
stora hjärnan är, må läsa F. A. Longet: Anatomie et
Physiologie du Système nerveux. Det är visserligen
ett tusen sex hundra oktavsidor, och det har ingen
examinand tid att läsa, ty han får icke betyg på det.
Men om han för egen skull tar reda på den medicinska
vetenskapens obeskrivliga dekadans alltifrån 1842, så
får han reda på det här.

Bara två ord till svar i förskott! Äfflingen
»bevisar» hjärnans intelligenta verksamhet med att plocka
bort den bitvis och visa hur man blir idiot successivt.
Gott! men man blev kretin, om man tog bort
sköldkörteln, som icke räknas till de intelligenta körtlarna.

Och nerverna! Jag har i 1:a supplementet till
denna bok visat identiteten mellan växters silrör och
djurs nerver. Jag vänder nu om problemet och sätter
så här: antingen äga växterna fullkomliga nerver,
eller också äro djurens nerfs à myeline silrör, som föra
äggvita. Berzelius fann (i djurkemin) att sympatiska
nervsystemets element starkt påminde om lymfkärlen
(»sugådrorna») särskilt i ganglieknutarna; och det borde
nog löna mödan undersöka om sympatiska
nervsystemet förde »ström», det är uttytt: vore organ för
innervation eller om det förde näringsvätskor.

*

Nog av: det är icke mycket man vet om kroppens
funktioner och organ. Den som vill veta hur litet man
egentligen vet om kroppen, sjukdomarna och
läkemedlen, han må läsa Berzelii ena mästerverk:
Djurkemien, ty Berzelius var läkare, kemist, farmaceut
och botaniker på en gång, men han var annat också...
Hans andra mästerverk heter Växtkemin. Jag är
beredd att svara för detta påstående: att sedan Berzelius
och hans lärjungar knappt ett förnuftigt ord är sagt
i medicinen, utan mestadels gallimatias, men
gallimatias med pretention!
</chapter>

<chapter name="Mesopotamiska språket">
<h3>MESOPOTAMISKA SPRÅKET.</h3>

När vi, år 1875 fingo första upplysningen om
kilskrifterna av professor Tegnér (Ur Vår Tids Forskning)
så lärde vi oss genast att tecknet <img></img> föregick alla
mansnamn, tecknet <img></img> alla kvinnonamn, tecknet <img></img> alla
länders namn, men gudars betecknades med <img></img>. Där
hade man ju några hållhakar i determinativerna. Jag
tog senare fatt en assyrisk grammatika, men slogs
tillbaka av svårigheterna, ehuru jag i samma väva
bekämpat kinesiska språket så tämligen, med dess 

determinativa och fonetiska tecken. I kinesiskan fanns en
konstant: de 214 nycklarna voro snart lärda, och de
omkring 500 fonetiska erbjödo hållpunkter åtminstone.
Men med assyriskan var det något annat. Där
saknades allt fast ämne; allting behärskades av godtycke,
oresonligt, nyckfullt, så att Tegnér själv frågar sig
hur ett praktiskt folk kunnat utbilda ett så
»förnuftsvidrigt» språk, vilket syntes kommit till för att dölja
tankarna.

»Ett konunganamn som flera gånger återkommer i
Assyriens historia och troligtvis uttalades Binnirar har
växelvis av olika författare blivit läst såsom: Ivalusch,
Vullusch, Hulikhkhus, Binlikhkhis, Vulnirar.»

Detta var icke uppmuntrande för nybörjaren.
Således visade sig i ordet akhamanisu tecknet <img></img> äga
ljudet <i>man</i>, men strax därpå lyda som <i>nis</i>. Tecknet <img></img>
kunde äga värdena, ut, tain, par, lakh. Detta var ju
nonsens. Att en lovlig nyfikenhet skulle driva de lärda
att i orienten söka ljus över occidentens historiska
favoriter var ju klart. Man sökte också först de gamla
bekanta: Nebukadnezar och Sanherib, och se, man
fann dem genast, bara man sökte. Den eljes
osympatiske Nebukadnezar blev n:o 1. Men mannen var
så hemlighetsfull, att han stavade sitt namn på
obegripliga sätt, såvida man icke får antaga att han vid
namnteckningens skrivande befann sig i det stadiet då
han gick på alla fyra och åt gräs.

År 1875 (i Tegnér) tecknade han sitt namn så
här:

<img></img>


Med vår nyförvärvade kunskap i kilarna sågo vi strax
att han var en man, av första tecknet <img></img>, som eljes är
räkneordet ett och heter då <i>istên</i>, men kan eljes
efter behag uttalas d/tis, tis, das, gi, ana.

Det andra tecknet <img></img> lärde vi oss nyss betyda
Gud, med värdet <i>ilu</i>. Nu var den arme Nebukadnezar
ju ingen gud, därför blir tecknet gud ett tomt ljud och
uttalas helt enkelt an, i detta fall. I andra fall kan det
i sammansättningar vara med och betyda: mångud,
assyrien, en spannmålssort, bröd, opp, till och med
bly. Men nu skulle det bli Nebukadnezar av och
ingenting annat.

Vid första läsningen blir ordet endast
Anpasadusis, så att man tror att kejsaren i stadiet har
förfalskat sitt eget namn. Men det har han inte, trots
sin kända frihet från fördomar.

Hur Anpasadusis blev Nebukadnezar år 1875, det
kan jag icke förklara, men författaren (i Ur Vår Tids
Forskning) finner det lika enkelt som att Babylon
stavas Dintirki.

En persons namnteckning eller bomärke brukar ju
åtnjuta en viss hälgd även av folk som ingenting hålla
heligt. Men Nebukadnezar stavar sitt namn på flera
sätt, såvida han icke begagnat pseudonymer.

Om vi först omskriva hans namn från 1875, så
blir det:

<img></img>

Detta kan uttalas Anpasadusis, men skall här uttalas
Nebo-kudurri-uçur eller Nebukadnezar. Och ordet
betyder: »Nebo beskydde mitt land.»

Här ha vi redan erövrat tre tecken: <img></img> mannens, <img></img>
gudens, och <img></img> landets. Men <img></img> uttalas nebo.

Detta var 1875 års lärdom, jämte det att <img></img>
gud var en yngre form av <img></img>, som fordom varit en
8-strålig stjärna. År 1882 fingo vi se Nebukadnezars

<img></img>

sigill (från Berlins museum) och nu stavar han icke
med <img></img> utan med den arkaistiska formen 8-stråliga
stjärnan, ehuru han levde i nytid (600 f. Kr.), och
hela namnteckningen tyckes förfalskad liksom
porträttet, vilket också en författare anmärker äga
grekisk profil. Men i 1875 års namnteckning (Tegnér) är
andra bokstaven (stavelsen eller ordet) tecknad så:
<img></img> = pa; år 1882 (Hjärne i Wallis) är den tecknad
så: <img></img> vilket åtminstone icke är någon synonym.

Men på det bekanta Nebukadnezars tegel (Tegnér

<img></img>
sid. 91) stavas återigen namnet på ett alldeles
obeskrivligt nytt sätt.

Och slutligen (1885) publicerade O'Conor: A
Cylinder of Nebuchadnezzar, där i namnet icke återfinnes
ett enda tecken från 1875, 1882 mer än <img></img>. Härtill
komma biomständigheter som kunna vara
huvudsaker: att Nebukadnezar lertavla, efter originalet hos
d: r A. Jeremias i Leipzig, är nästan oläslig i Hilprecht
Ausgrabungen, och O'Conors Cylinder absolut
oläslig. Om den senare i original är lika otydlig som
det vackra facsimilet, så är detta visserligen icke
kilskrift.

Det är kråkfötter eller »fågeltramp». Alla
hederliga assyriologer ha förvånats över kilarnas ofta
mikroskopiska natur. »De måste läsas med
förstoringsglas.» Då frågas om assyriske skrivaren eller
huggaren begagnat loupe eller mikroskop, ty annars är
saken oförklarlig. Alla hederliga assyriologer tycka
sig ibland bara ha sett kråkfötter, men slutligen ha de
böjt sig för auktoriteten, och deras ögon ha öppnats.
(F. Hommel i Onckens Geschichte, C. de Faye: Bible
et Monuments).

Den som vill lära, icke det mesopotamiska språket
ty det kan icke läras, utan den som vill lära huru
obegripligt mänskoförståndet hos den härsklystne,
äregirige, lärde kan operera, den skall läsa Fr. Delitzsch'
Assyrische Grammatik. Men han skall först befalla
sin själ och sitt förstånd i Guds den allsmäktiges
hand. Kan han verkligen behålla något av detta nonsens
i minnet, så skall han därför icke tro att han förstått
det, då ju de flesta tro sig förstå vad de enbart
minnas. Men tvingas han av sin rättskänsla att slunga
boken i väggen, så kan han till tröst läsa Paulus
brev till Korinterna:

»Denna världens visdom är dårskap inför Gud,
ty det är skrivet: Han fångar de vise i deras
illfundighet !»

Emellertid medförde namnet Nebukadnezar (eller
Anpasadusis) en viss olägenhet i det borgerliga livet.
Sålunda brukade skriben sluta sin kopia eller sitt
original med denna tvetydiga hälsning till läsaren :
Guden Nebo beskydde Dig!

När nu Nabu-kudurriuçur betydde: Nebo
beskydde mitt land! så kunde ju lätt en nybörjare läsa
Nebukadnezar i stället för Nebo beskydde, då båda
tecknas lika i huvudsak.

Detta endast som en detaljanmärkning för att
varna nybörjaren vid textläsning. Jag plågas
nämligen av en misstanke : att O'Conor även låtit narra sig
av skribens hälsning, oavsett Cylinderns kråkfötter.

P. S. under korrekturläsningen av detta arbete,
faller en ny Anpasadusis ner över mig. Jag skyndar
att meddela upptäckten, men därmed lovar jag att
icke ta i Nebukadnezar mer, ty eljes blir det aldrig slut.

<img></img>
</chapter>

<chapter name="Syndaflods-sagan">
<h3>SYNDAFLODS-SAGAN.</h3>

Som bekant levde Berosus, en kaldeisk präst i
Babel på Alexander den Stores tid (300 f. K.) och
efter assyriska källor författade han på grekiska 3
böcker historia. Dessa förkommo, men citeras av
Josefus, Eusebius, Alexander Polyhistor m. fl. I
Dessa Berosus' böcker läsas även historien om
syndafloden, vilken i det hela stämde med bibelns, och
floden ägde rum under den tionde konungen i Babylon,
liksom under den tionde patriarken Noah.

Detta visste den lärda världen intill 1872 då
George Smith påfann samma historia i Ninives ruiner.
Smith hade varit gravör och som sådan ritat åt
Rawlinson; ägde därför övat öga och säker hand, och
sporrad av en nobel äregirighet att upptäcka syndafloden,
fann han i British Museum 80 textfragment hörande
till ett mytologiskt verk, varav en del voro dupletter.
Mitt i verket stod syndafloden, och som karlen hade
en alldeles ovanlig lycka, så var det fragmentet bäst
bevarat av alla.

Detta syperba aktstycke av assyrisk diktkonst och
av ninivitisk kalligrafi kunna vi här meddela icke
blott till assyriologens granskning utan även till
nybörjarens, som genast skall se hur mesopotamiska
språket tar sig ut i lerskrift.

Jag för min del kan inte se ett spår av kilskrift,
varken accadisk, arkaistisk, lineär, fornpersisk,
medisk eller skytisk. Facsimilet är lika stort som
originalet.

Emellertid, den bättre delen av mänskligheten
gladde sig åt George Smiths upptäckt, som gav nytt
stöd åt vår Heliga Boks trovärdighet, och när Smith
icke kunde få sina lertavlor äldre än till 600 före
Kristus, så steg vår Bibels anseende med 900 år.
Men det smakade icke fienderna, utan det »antogs» (så
står det verkligen!) att Smiths texter voro kopior av
mycket äldre original. Detta antagande har icke
bekräftats, men det har förvandlats till ett påstående.

Den som vill se George Smiths kråkfötter i större
format än här, må slå upp Onchens Gesch. Assyriens
und Babyloniens (F. Hommel) sid. 696. Dessa
kråkfötter av vilka en hel serie finnas borde bli föremål
för en komparativ undersökning av en kommission.

<img></img>

Alla jordens folk äga traditioner om en flod som
förstörde jorden för människornas ondskas skull.

Kepler bestämde världens skapelse till år 3984, då
floden skulle ha ägt rum 2328 före Kristus. Det enda
folk som ännu äger skrivna annaler läsbara av
nutidens levande, äro kineserna, från 2637 f. Kr.
Varken nu levande babylonier eller egypter kunna läsa
sitt urspråk, detta är skillnaden.

I kinesiska annaler läses: att under kejsar Chao
Hao 2597 f. Kr. förföll religionen, det är: gudlösheten
överskred gränserna. Före år 2357 kom den stora
floden vars skador reparerades av kejsar Yao 2356. Detta
år stämmer närmast med Keplers 2328, då båda giva
summariskt 2300. Den som vill veta mer, må forska,
om han anser sig behöva det!
</chapter>

<chapter name="Hammurabis lagar">
<h3>HAMMURABIS LAGAR.</h3>

Hammurabi hette, 1875, Khammurabi och levde
1500 fore Kristus (Tegnér) samtida med Mose. År
1882 hette han verkligen Hammurabi och levde nu
omkring 1700; var icke vidare märkvärdig, utan grävde
kanaler och byggde torn höga som berg.

År 1885 kallade Sayce (Oxford) honom ännu
Khammuragas av en cassitisk dynasti »called
Arabian by Berosus» och med honom börjar semitiskt
herravälde, så att Khammuragas antog ett semitiskt
namn och »efter honom finns en semitisk inskription
i Louvre».

Men samma år var dock Hommel (i Oncken), på
det klara med Chammuragas-ch och sätter fram honom
till 1923-1868 f. Kr., alltså till Abraham: f. 1996 f. Kr.
och detta emot de lärda som givit honom till
regeringsår 2291-2236.

Hommel vet mycket om Chammuragas, hur han
skrev kontrakt, byggde kanaler och torn, men om några
lagar vet han litet. Det var först 1903 som världen
blev lyckliggjord med den äldsta lagkodex, vilken
skulle förringa värdet av Mose lag.

För det första finns intet gemensamt med Mose
lag eller ens Deuteronomion och denna lagkodex.
Hammurabis börjar med ordalier eller vattenprov på
trollkarlar, vilket var förbjudet i Mose lag, där hexare
dödades helt enkelt genom att stenas. Om en gift
kvinna i krigstid icke ser om sitt hus eller går i en
annans, så skall man skuffa henne i sjön. Assyriska
straff som Mose lag icke känner äro: att hugga
händerna av; slå ut tänderna; sticka på påle; knuffa i
sjön; skära av öronen. Om en läkare råkar med
operationskniven döda en människa... så skall man hugga
händerna av honom.

Om en slav säger till sin herre: Du är icke min
slav, skall hans herre skära öronen av honom. Detta
är ju endast en missgärningsbalk ur en lagbok, men
var är dekalogen, de tio Guds bud ? Var är 1:a
budet: Du skall inga andra gudar hava för mig?
Inte ett ord finns där om förhållandet mellan
människan och skaparen; ordet Gud förekommer icke,
ty detta är skrivet av hedningar som endast kände
de rysliga monstren med tjurkroppar och gudinnan
Belit, den stora babyloniska skökan och draken i
Babel.

Och ur denna smörja skulle Guds folk ha lånat
sin visdom?

Men nu är även att märka, det Israel ägde lag
före Mose, och judarne stöda sig på 1:a Mose 9 och
4 där de noakidiska buden äro angivna: Förbud för
Guds namns försmädelse, mot avgudatjänst o. s. v.,
själva kardinalpunkterna, vilka naturligtvis saknas i
avgudadyrkaren Hammurabis rättegångsstadgar och
markegångstaxor.

För textgranskningens skull meddelar jag i större
skala en del av den äventyrliga kodex.

<img>Hammurabi-texten fr.  2250 (?) f. Kr.</img>
<img>Nebukadnezar-texten fr. 606 f. Kr.</img>

Man behöver icke vara assyriolog för att genast
märka huruledes pikturen i Hammurabis smörja,
skriven 2250(?) f. Kr. är ackurat den samma som i
Nebukadnezar II: s inskription från 606 f. Kr. För
jämförelse meddelas denna lika många gånger 
<img l>O'Conor's
Nebuschadnezzar-Cylinder (Baltimore  1885).</img>

<img r>Assurbanapals annaler.</img>
förstorad som smörjan av 2250 (ur Faye: Bible et
Monuments Paris 1900). Det är nästan som om samma
hand skrivit båda texterna, och eget är att i
Hammurabis inte en enda arkaism förekommer. [I sista
upplagorna av Delitzsch' broschyr är lagtexten utesluten!
Varför?]

*

I förra supplementet meddelade jag en bild av
Hammurabi mottagande lagarne av solguden.
Bibliotekarien H. O. Lange (Köpenhamn) har i
Världskulturen meddelat samma bild men med underskrift:
Hammurabi mottagande insignierna av solguden.
Detta gör ju en liten väsentlig differens.

Vad som gjorde ett obehagligt intryck när
professor D. meddelade världen sina upptäckter, det var
att han serverade gammalt kram såsom nytt. Och
han hade varit skyldig säga orsaken varför Hammurabi
numera icke levde på 1500-talet som Moses, utan
flyttats tillbaka till Abraham, och transmuterats till
Bibelns Amrafel. Det är möjligt jag misstager mig (ty
ämnet är mig så vidrigt att jag icke vill intränga i
det), därför säger jag så här: <i>Om</i> assyriska
konungalängderna äro fotade på Assurbanapals (Sardanapals)
annaler, och om detta facsimile av en cylinder är riktigt
återgivet, så är grunden till konungalängderna svag,
ty -- -- -- <i>på denna cylinder står intet att läsa!</i>

Märk nu noga, ärlige läsare, vad jag sagt, och
vad jag icke sagt!

Jag har redan i föregående påpekat solgudens
obehagliga likhet med Sargon eller Sanherib eller
Tiglat Pileser eller Nebukadnezar, mottagande tribut
av en slagen fiende eller samtalande med
fältmarskalken.


Solguden i Sippar själv är en gammal bekant
från Oncken (Hommel) (sid. 596), där texten under
bilden kallas: Urkunde Nebupalliddins vom Jahre 822
f. Kr. Och anbefalles densamma till granskning, i
synnerhet kartuchen invid den groteska solgudens
huvud, där redan Jahvenamnet börjar hägra i <img></img>
ve ilu. Hommels Urkunden på sockeln borde sättas
i kausalsammanhang med solguden, Jahve och
Nebupalliddin, jag förmår det icke.

*

Rörande historien om namnet Jahve och dess
förekomst, så synes den enbart vara en rövarhistoria,
och är så dumt hopkommen att mänskligheten som
trott på den borde skämmas. Men så är det alltid,
att gudlösa äro snabba att »tro» vad hälst man inbillar
dem, fastän de förklara vetandet vara det högsta. Detta
är åsnetro!

<img></img>

Det behövs endast vår lilla nyss förvärvade
kunskap för att se det saken är sjuk. Och
Nebukadnezarstudiet eller Anpasadusis kommer oss till hjälp.

Emot vanan råkar gudens determinativ <img></img> att
stå i slutet. Därpå kommer ett tecken <img></img> som icke
återfinnes i Delitzsch' egen grammatika. Men det är
intet annat än vår bekanta från Nebukadnezar <img></img>

och heter med mesopotamiska språkets smidighet pa,
be, bv o. s. v. i oändlighet. Här står således Nebo,
guden Nebo, men det skulle bli Jahve (Jehova).

Tredje tecknet a <img></img> finns icke heller i
Delitzsch' grammatika. Och slår man upp a, så ser det
ut så <img></img>. Och därmed har Nebo övergivit oss, ty
söka vi ia, i grammatikan, så råka vi <img></img> som väl
skall föreställa textens ia. Men till all olycka har
tecknet ia, i Delitzsch' grammatika, ingen betydelse;
är bara ett tomt ljud, en klingande bjällra.

I textens tredje rad råka vi ett nytt oväntat tecken
<img></img> ú, men enär ú i grammatikan tecknas <img></img>
så få vi anse dem identiska. Men detta ú beledsagas
av följande oklara upplysning: ú = sam. --
Längdmått <i>ammatu</i>. Determinativ för örtnamn. Frågar jag
nu en klok människa om ú = <i>sam</i> skall betyda att ú
uttalas som sam, så tror jag icke han kan svara på
det. -- -- --

Pennan faller ur min hand men innan jag lämnar
det vidriga ämnet vill jag publicera de tre cylindrarne
med det heliga namnet som av Israel icke fick
uttalas.

<img></img>

<i>Om</i> detta facsimile är ett facsimile och om någon
kan se Jahvenamnet här, så kan han också se -- -- --
kejsarens   nya  kläder!   Ty,   detta   är ingen  kilskrift,
det är bara kråkfötter.
</chapter>
<chapter name="Bladet vänder sig">
<h3>BLADET VÄNDER SIG.</h3>

Detta var Hammurabi och Solguden! Men man
behöver bara bläddra i en världshistoria, så får man
strax i början se figurer som äro komprometterande
lika med denna solgud. Där sitter Sargon i solgudens
kostym och mottager tribut av en stackare som nyss
är besegrad; och där sitter Sianherib i samma mask
och kostym också mottagande något av en
skattskyldig. Allt detta skulle tåla en granskning, såvida det
tål granskning.

Själva kärnan i detta skulle nu vara att Jehova,
Jesu Kristi gudomlige Fader, till vilken kristendomen
vänder sig i bönen Fader vår, vore en assyrisk solgud,
och Kristus följaktligen... vad?

De rysliga lejonbilderna med skäggiga ansikten
från portalen i Khorsabad (Lübke: Arkitekt. Hist.)
ha blivit kerubim, himmelens budskap som knäböja
över och med sina änglavingar skydda Förbundsarken,
och med vilka vi lovsjunga i Te Deum laudamus.

Men så vänder sig bladet! Den gamla Draken i
Babel, vilken av teologer till och med strukits ur
Gamla Testamentet såsom apokryf, den stiger upp ur
lerhögarna och vittnar emot bibelkritiken, <i>för</i> bibeln,
tvärtemot kritikens mening!

Där föll den stora babyloniskan på sitt eget svärd!
</chapter>

<chapter name="Mesopotamisk hackelse">
<h3>MESOPOTAMISK HACKELSE.</h3>

Vi lärde ovan att mesopotamierna blandade
hackelse i leran när de slogo tegel. Denna hackelse
synes ha framkallat en vetenskap kallad assyriologi,
och en litteratur, vars värde kan bedömas av
vidstående skripta.

<img></img>

Till denna litteratur, som erinrar om Runamo, kan
även räknas (se Oncken, Hommel) klagosång till
gudinnan Istar (sid. 88), de flesta syllabarerna och
kontrakttavlorna.

Vad syllabarerna beträffar som på sin tid
utgjorde assyriologiens triumf, så äro de lika
hemlighetsfulla som förut. Låtom oss bara se på ett, innan
vi för evig tid slunga alltsammans.

Vi upplysas först att det fatala tecknet  <img></img>       kur
uttalas  rakasu och  betyder binda,  men  i  Delitzsch'
grammatika betyder det inhägnad men saknar ljud.
I syllabaret, det triumferande, står så här (i fall det
står något att läsa i kråkfötterna):

<table>
<td>ch-ab      <td c><img></img>   <td>la-ga-bu
<td>ki-ir <td c>d:o <td>la-ga-bu
<td>ri-im <td c>d:o <td>la-ga-bu
<td>la-ga-ab <td c>d:o <td>la-ga-bu.
</table>

Förstån I än eller vad?

För yngre läsare nödgas jag upprepa den
ledsamma historien om Runamo.

Finn Magnusen läste på en klippa i Blekinge,
verser av Starkodder Skald över Bråvalla slag. Berzelius
kom dit och fann endast sprickor i en gång av diabas
(trapp).

*

Prof. Delitzsch meddelade även en femtio år
gammal nyhet: Arkitekten med ritningen framför sig.

Denna huvudlösa staty kallas av Faye och
Hommel: Konung Gudia; men Layard uppgrävde den på
40-talet och läste texten på ett eget sätt (meddelad
av Hoefer 1852 i Assyrie etc.).

Om man nu frågar sig varifrån dessa kråkfötter
kommit (jag talar nu icke om kilarna), så har man
mycket att gissa på. Babylonierna blandade sitt tegel
med hackad halm; med halm följer boss; boss består
av mikroskopiska agnar, sådor, skärmfjäll, blomhölster,
fröskal. Teglet slogs väl, kavlades, skars i formar,
vilkas träramar lämnade intryck efter sig. Teglen
torkades i solen, utsatta för sol och regn, besök av
insekter, mottagliga för damm.

Vad kilskriften angår, så synes den icke vara
beståndsdel av något språk, annat än i fornpersiskan,

där man tog 40 tecken och gjorde ett skriftspråk,
liksom japanerna togo 48 (eller 73) tecken av kineserna
och gjorde en stavelseskrift.

<img>Staty av Gudia eller Gudea, eller Arkitekten eller o. s. v.</img>

Dock, skulle kilarna vara ett språk, så är denna
skrift icke läst ännu. Sannolikt skall den icke läsas,
emedan den är från det förbannade landet, som
slutligen efter många profeternas varningar lades i grus
och jordades. Att röra i uselheten är bara att smeta
ner sig, och de män, som från dyrkarne av tjuren och
skökan velat hämta stenar att kasta på Herren 
Zebaoth, dessa hava mot sin vilja tjänat den Ende och
Sanne, ty även villfarelsen måste tjäna.

Israel bodde emellan Egypten och Babel; varje
gång de övergåvo sin Gud, så släpptes hedningarne
lösa och förtryckte dem. Så går det till än i dag, och
den lärdomen är mer värd än lovsången till Istar,
Nebukadnezars självberöm och Sardanapals falska
konungalängder.
</chapter>

<chapter name="Assyriologi">
<h3>ASSYRIOLOGI.</h3>

Jag hade slungat kilarne, då en förgäten
boksändning kom mig i händerna. Textes religieux Assyriens
et Babyloniens par Francois Martin.

Redan på andra raden såg jag det heliga namnet
börjande med Ia och på adertonde desslikes; men
kommentaren upplyste att det handlade om gudinnan
Belit, som icke tillhör mina regioner, varför jag
lämnade ämnet, dock med den dyra lärdomen att Ia kan
skrivas både med <img></img> och <img></img>.

Men samtidigt anlände en Assyrisk Grammatika,
den 3:e jag rekvirerat, och den skulle vara populär,
alltså begriplig (Rosenberg: Assyr. Sprachlehre für
das Selbstudium).

Samtid! Eftervärld! Jag har läst kinesiska, som
icke är precis så lätt, men assyriska, det är mycket
svårt; nästan omöjligt att lära sig, grammatikan i
synnerhet, ty det finns inga bokstäver, inga stavelser,
intet uttal, inga genus, inga hjälpverber, ingenting finns
där. Att en grammatika är galen det är förlåtligt eller
naturligt när den gått igenom de lärdas
konjekturalhypoteser, men det borde finnas system i galenskapen;
dock, även systemet saknas. Men likafullt är
författaren klok, han är så klok att han aktar sig lära bort
uttalet. Översättningar får man till skänks, och så
vältaliga, riktigt blomsterspråk, att man förvånas över
det magra språkets rika resurser.

Författaren är resonnabel tillika, ty han erkänner
svårigheterna och han varnar för dem, uppräknar dem.
1:o säger han, kan en stavelse skrivas på flera sätt.
Su skrives således (för att undvika konsekvens och
enformighet?) <img></img> eller <img></img>. 2:o kan samma tecken
betyda flera stavelser (otroligt!), eller ett ideogram
eller en beståndsdel av ett ideogram (pars pro toto).

»En väsentlig lättnad erbjuda dock
determinativerna.» Och så få vi igen våra gamla bekanta från
Nebukadnezar eller Anpasadusis.   <img></img> = an, uttalas
ilu; <img></img> = matu, land, och så <img></img>  tecknet för mankön.

Så börja vi översätta en sats.

Den börjar med <img></img>, som skulle antyda mansnamn
eller vara räkneordet ett (det är inte så noga!), men
här heter det <i>enuma</i> och betyder <i>när</i>, I Delitzsch'
grammatika uttalas det: d/tis, tiz/s, (das, gf); ana, och icke
ett spår av enuma. Talet om mansnamn förfaller
således.

Andra ordet är <img></img>, en gammal bekant från
Sanherib, där det uttalas is. Här heter det <i>Sin</i> och
betyder <i>Måne</i>. Detta ovärderliga och vanliga tecken
saknas i Delitzsch' syllabar och även i Rosenbergs
vokabular. Men vi ha gott minne, och erinra det från
1875 då Tegnér invigde oss i Sanheribs hemligheter.
Men av analogi med Anpasadusis-Nebukadnezar, 
uttalades Sanherib Aniskurmissu, år 1875; om han sedan
dess ändrat namn, vet jag ej.

Även Sanherib, som icke var någon gud,
determinerar dock genast med gudstecknet <img></img>, oss så
välbekant, men här skall det uttalas <i>an</i>.

Så komma de tre vinkelhakarna <img></img> som i
Aniskurmissu uttalades <i>is</i>; här uttalas det Sin och betyder
Måne. Men i Rosenberg finns det på räkneorden och
betyder 30, därför att månaden har 28 dagar.

Det är så underligt att varken Delitzsch. eller
Rosenberg utsätta hur räkneorden uttalas. Jag tror
nu slutligen att de inte veta det! Rosenberg går
dock mänskligare tillväga, ty han uppgiver de tre
vinkelhakarnas  uttal   med <img></img>.   Med litet
besvär finner jag att <img></img> eller 30 uttalas
chilachi, eller chlch, vilket senare är enklare, men svårare
att uttala. Emellertid lärde oss Tegnér, att <i>is</i> (de
tre vinkelhakarna) betydde 30 (28?) och att
därför månggudinnan Sin tecknades <img></img>. Tredje
ordet tecknas helt enkelt <img></img>, heter <i>ima</i> och betyder
<i>i</i> (När månen <i>i</i> månaden, Kislev etc.). Det må nu
vara hänt, men om man vänder bladet, så står
samma tecken <img></img> med ljudet <i>ina</i> och betyder
<i>med</i>. Detta är vad man kallar kitsligt, men för att
vara samvetsgrann går jag till Delitzsch, och finner
tecknet <img></img> heta ásrum; d/til, ina, in. Detta är
tråkigt, men man får ta sitt parti. Låt gå för <i>ina</i>
då! Vi ha nu emellertid gjort framsteg (sedan 1875),
med det hjälpte inte, ty i 4:e ordet stupa vi igen på
vår okunnighet. Ty när <img></img> betydde 30 och
mångudinnan Sin och månad, så översättes, i 4:e ordet,
månad med <i>arhu</i>, och tecknas <img></img>. Det är ju
förtvivlat, och man vill slänga bok, glasögon och penna.
Men dessförinnan och för att avskräcka kommande
släkten från studiet av assyriska, vill jag bara anföra
det 8:e ordet i den <i>enda lilla sats</i> i hela Rosenbergs
grammatika där han vågat återge uttalet. Detta ord
tecknas så här: <img></img> och lär uttalas KAN, men,
här sviker den triumferande syllabaren, och författaren
sätter endast ett ? under.

Han frågar! Är det lärjungen han frågar?
Varför frågar han inte professor Delitzsch? Och i en
populär grammatika für Selbstunterricht! Heder
emellertid åt den hederlige läraren som erkänner sin
okunnighet och ära åt den ärlige!

*

En ny, en tredje grammatika, har i dag kommit
mig i händerna, av herrar Scheil och Fossey. Det
är kloka karlar, ty de ha icke upptagit en enda kil i
sin broschyr, och röra sig därför mera ogenerat på det
farliga området. Boken var mig fullkomligt
värdelös, då där ingenting stod att läsa, och jag skulle just
slunga den, då jag gjorde en upptäckt. De mystiska
räkneorden, vilkas uttal den hederlige Rosenberg icke
inlät sig på, utan omskrev med kilar och som
Delitzsch förteg, dessa avslöjas nu av Scheil och Fossey.

De erkänna att man endast känner uttalet av
några få räkneord. Dessa äro l, 2, 3, 4 och 7. Det
är ju bra litet, men man vet i alla fall vad man
har att rätta sig efter.

Den söm vill lära sig assyriska bör icke köpa den
boken på 100 sidor à 10 francs, ty där finns inte en
assyrisk bokstav, men väl grekiska och hebreiska
sådana.


Vad skall man säga om ett språk som bara består
av defekter och vakanser, och där varje ord kan
uttalas på alla möjliga sätt och betyda vad som hälst?
Ett språk som icke kan översättas utan att man förut
vet den godkända betydelsen.

Skarpsinniga män läste i assyriologiens barndom
vad som hälst i kilarne, och det gick alltsammans lika
bra. »Lichtenstein läste år 1800 kilskriften baklänges
(från höger till vänster) och fann däri bibelns
kaldeiska språk, Luzatto och Hitzig hava tytt de
assyriska texterna såsom sanskrit, Gobineau såsom
arabiska.»

Det måtte väl vara ett universalspråk, som
existerat före den babelska förbistringen och som tjänat
till tolk för det enda då levande språket. Och
människorna måtte ha haft förstoringsglas i ögonen, efter
som de kunde stå och gravera eller trycka i lera
dessa mikroskopiska tecken.

Om teosofer eller ockultister skulle ge sig till att
spekulera över detta okända språk, borde de lägga
märke vid: att kilarna ofta äro graverade i diorit och
därmed jämföra A. E. Nordenskölds hypotes om
»grönstenarnas» kosmiska ursprung. Kanske man
sedan började läsa de Widmanstettenska figurerna på
meteorblocken, av vilka jag sett några som likna skrift
(i Wien och Paris), men vilka icke bruka avbildas i
geologierna.

Kilarna på dioritblocken äga en alldeles bestämd
karaktär och likna icke kilarna på lercylindrar eller
tavlor.   Det bleve ju ett nytt uppslag, och kunde kanske
göra telegraferingen till Mars överflödig eftersom 
brevväxling redan äger rum.

Jag har bitit i det assyriska kunskapsträdets
äpple och jag tvingas svälja.

En ny broschyr har fallit i min hand: d:r I.
Jeremias: Moses und Hammurabi. Först får man
veta att Hammurabis lagar funnits i Susa; men som
titelplansch återgives en stentavla från British Museum
»med Hammurabis bild... innehållande» den Titel
König des Westlandes (Mar-[tu] = Amurrû). Att
bilden är identisk med Delitzsch, det synes; men huru
solguden kommit undan och i dess ställe två
kilskrifter blivit blottade, det kan jag icke förklara, men
assyriologen kunna förklara allt, och förföljas av
en alldeles obeskrivlig tur. De hitta genast
dubbletter; och när Genesis-historien påfanns, men texten
endast kunde fås upp till 660 f. Kr., så påträffades
ögonblickligen ett certifikat, som bedyrade att detta
endast var en kopia av ett mycket äldre original.

Och det är den arme Sardanapalus, som satt vid
vid spinnrocken när han icke festade, vilken ombesörjt
alla dessa kopior. Han skall, numera, ha varit en
stor bibliofil, vilket är otroligt.

Men rörande Amurrû eller Hammurabi, som 1875
existerade på 1500-talet, men nu flyttat till 2300! I
Faye (Bible et monuments) står nu en sällsam historia
om Sargon I som regerat 3800 f. Kr. Han förde krig
mot Amurris land. Frågas: är Amurri och Amurrû
samma person, eller Hammurabi? Därpå svaras med
defekter, vakanter, varianter, dubbletter och kopior.
Men d:r Jeremias Hammurabi-porträtt meddelas här
för jämförelse med Delitzsch'!

Vidare: år 1852 berättar Hoefer (Assyrie) att
inskriptionerna på babyloniska teglen äro av två slag:
det ena består av 7 rader och det andra av 6. På
ett trettiotal tegel fann M. Raimond ett flertal som
hade samma skrivtecken på alla rader. Han trodde
det vara amuletter. Andra menade att de ofta
återkommande tecknen tydde på bruket av rörliga typer.

<img></img>

Jag vill icke dölja att texten i Hammurabis lagar
utmärka sig genom en odräglig enformighet, så att
man snart känner de flesta kilarne. De återkomma
så ofta, som endast i bokstavsskrift, att jag undrat
om det var bokstäver. De oftast upprepade
tecknen från Hammurabi och som nästan stå på varje
rad äro <img></img>, <img></img> eller <img></img>. Fem på
varandra följande rader börja med <img></img> kanske
räkneordet 5.

Evinnerligt återkommande äro dock <img></img> och
<img></img> och vilka icke finnas i Delitzsch' eller Rosenbergs
grammatikor, så vida icke det senare heter Sâr eller
betyder 3,600 eller sol = <img></img>. Sannolikt äro de
varianter. Men texten själv är så korrekt som vore den
tryckt, eller intryckt med schablon, men den lär vara
graverad i diorit.

Nebukadnezar II: s inskription från 606 f. Kr.
har samma »typografi» och även här upprepas
tecknen ända till leda: <img></img> samt <img></img> eller  <img></img>;              men
här översvämmar även den 8-stråliga stjärnan <img></img> som
vi känna från Tegnér i dess äldre form för <img></img> eller
determinativ för Gud.

Emellertid är Hammurabis text för en så stor
stilist mycket fattig; där förekommer på 7 spalter à
100 rader varje, kanske 20 tecken, vilket är bra litet,
och många äro oläsliga.

Även den huvudlösa statyn av arkitekten eller
profeten eller kungen Gudia överflödar på tecknen
<img></img> och <img></img> samt 8-stråliga stjärnan <img></img> men på
denna figur visar sig också den hieroglyfliknande <img></img>
(Egyptiska B), vilken Delitzsch identifierar med <img></img>
som uttalas <i>du</i> och betyder fot eller gå.

Huruledes Hammurabi stavar sitt namn har jag
icke i hela denna dravlitteratur kunnat utröna, ty det
förtiger man visligen. Ett hermetiskt språk skall 
behålla hemligheterna för  att undgå  missförstånd och
kontroll,  det är försiktigt!

*

Jag skaffade hem George Smiths Discoveries för
att finna syndaflodssagans urtext. Den fanns där
icke, och inga andra texter heller. Jag fick hem
George Smiths Chaldean Genesis; där fanns ett
oläsligt fragment av flodsagan, som än i dag återgives
klichérat oläsligt, det vill säga endast med Smiths
avsiktliga krumelurer. Men i den boken hittade jag
dock 2 korn ibland halmen. Smith, som är en stor
auktoritet, sätter Hammurabi till 1600 f. Kr., alltså
100 år före Moses. Och Smith identifierar
Hammurabi med Nimrod efter han var en väldig jägare. Smith
trodde alltså på Nimrod, som de nyare strukit utan
känd anledning, men väl anad. Men senare fick Smith
för sig att Nimrod var Isdubar, och slutligen blev
Isdubar Zisuthros eller Noak.

Därmed skildes jag från George Smith, och gjorde
bekantskap med Rawlinson, vilken samlat det största
antal texter, graverade dock av George Smith.

Redan på första sidan fann jag Khammurabis
namnteckning:

<img></img>

och strax därpå en inscription av honom (?). Men på
första planschen hittade jag även mina okända
bekantskaper från Hammurabis lagtext, nämligen <img></img>
och <img></img>  samt <img></img>       stiliserat <img></img>.

Nästan varje inskription av de äldsta arkaistiska
är undertecknad

<img></img>

Detta är konungatiteln men sammandragen till
»Sarr (Shar) av de fyra länderna = Babylonien. (Se:
Hommel sid. 41.) Om nu en assyriolog granskar den
förstorade texten till Hammurabis lagbok som här
följer, skall han finna att med de evinnerliga
Sârtitlarne ingen plats finnes för lagtexterna.

Vad de återkommande <img></img> beträffar, som
stående betyda fem, men liggande äro mig obekanta,
så äro de lika vanliga i Nebukadnezars tavlor.
Stående med månens tecken <img></img> betyda de Istar. Mera
vet jag icke.

Men vid förnyat studium av Hommel finner jag,
redan 1885, att Khammurabis lagar voro kända. Sidan
382 citerar Hommel samma paragraf 192 som Winckler
översatt.

Hommel skriver: Om en son säger till sin fader:
Du är icke min fader, skär han honom, slår honom
i band, och säljer honom för silver.

Winckler (Delitzsch):

192. Wenn ein Sohn eines Buhlen oder einer
Buhldirne zu Ziehvater oder Ziehmutter sagt: Du bist
nicht mein Vater, so soll man ihm die Zunge
abschneiden.

O. s. v.

Hammurabis lagar voro sålunda ingen nyhet 1903,
de voro 20 år gamla; och att ingen assyriolog
avslöjade nyheten, visar hur lågt den usla vetenskapen
nu står. Mänskligheten vill icke bedragas, men när
den icke vill tro de gudomliga sanningarna, så får
den till straff kraftig villfarelse, det vill säga den blir
benägen att tro lögnen och dumheterna. En gudlös
människa kan man inbilla vad smörja som hälst. 
Swedenborg säger »att det goda vanhelgas genom att bli
föremål för de lärdas undersökningar.» »Att
resonera över tron är a;tt tvivla och förneka...
Filosofer äro därför huggormar, basilisker, espingar,
hemorroider och flygande ormar; lärde män äro
häxmästare och charlataner.» (Emerson.) I
Apocalypsis skriver Swedenborg: »Med Egypten
betecknas vetenskap hos den naturliga (onda) människan,
med Kaldéen ohelgelse av det sanna, med Assur,
resonering därav, och med Babel det godas
ohelgelse.» Jeremias, profeten, skriver: »Babel skall
varda till en stenhop, en boning för schakaler, ett
mål för häpnad, och ingen skall bo där.»

Det har slagit in liksom alla profetiorna: Babel
har fallit men Bibel står sig!
</chapter>

<chapter name="Hammurabis summa summarum">
<h3>HAMMURABIS   SUMMA   SUMMARUM.</h3>

År 1875 levde Hammurabi omkring 1500 f. Kr.
(Tegnér), alltså lite efter Moses.

George Smith satte honom till 1600.

Professor Hjärne (efter Duncker, Schrader,
Rawlinson) år 1882 säger 1700.

Hommel (1885) säger 1900. Nu säger Delitzsch
2250, men gör Hammurabi till Bibelns Amrafel,
vilken var Abrahams samtida. Men enligt Keplers
kronologi var Abraham född 1996, och kan således icke
vara Delitzsch' Amrafel.

*

En stor del av de assyriska texterna synas vara
hackelse och äro olösta. En annan del synes vara
skrift, men denna kan ha varit använd såsom arabers,

egypters och kinesers till rent dekorativa ändamål,
alltså utan mening. När man bevisligen funnit kopior
(duplikater), och originalets ålder icke uppgives, så
har man icke rätt att citera obefintliga original.

Hammurabis-texten är skriven av modärn hand,
icke äldre än Nebukadnezars Inskription 600 f. Kr.
och såsom denna arkaiserande, men icke arkaistisk.
De i oändlighet återkommande tecknen (Sâr-titeln)
antyder att texten icke är en lagbok. Huru Hommel
kunnat känna den år 1885 är oförklarligt.

Vidare: Professor Schrader, stor auktoritet i
Kilarne och tillbehör, hade på 1870-talet en helt annan
kronologi för Assyrien (Babylonien). Och den var
blygsammare.

Assur's grundläggning var då 1450-1300 f. Kr.,
alltså från Moses död (1451). Och omkring år 1300
f. Kr. underlade sig Tiglat Adar I Babylonien. Det
blir annat än Delitzsch och Hammurabi! och fordrar
en grundlig undersökning, liksom även borde utrönas
varför. Assyriens-Babyloniens historia kunde vara så
obekant för de gamle författarne: Herodotus, Ktesias,
Diodorus, Berosus, Velleius Paterculus, Agathias,
Orosus, Josephus, vilka levde närmare inpå och voro intima
med »Perserkonungen», och Berosus till och med var
»Kaldé» och kände språket.

Dessa lärde män skulle icke ha känt Hammurabi
och hans lagar! Om han existerat! Det är otroligt!
Och Delitzsch' drank, för det är sista avkoket på alla
föregångares drav, skulle utplåna och vända upp och
ner på världshistorien och Bibeln !!!
</chapter>
<chapter name="Jehova-cylindern avslöjad">
<h3>JEHOVAH-CYLINDERN AVSLÖJAD.</h3>

Man behöver icke vara assyriolog för att förstå
det ordet Jahvé, även transskriberade med kilar, måste
förekomma på var tionde rad, då det endast är en
böjningsform av hjälpverbet <i>vara</i>. Och den fabelaktiga
upptäckten av ordet ia-ve med tillägget ilu = gud
väckte själva upptäckaren Delitzsch' tvivel i 2:a
upplagan av broschyren, ehuruväl han sedan i 2:a
föredraget ramlade på igen med sin Jehova-kritik.

Nu har emellertid d:r Hermann Algyogi-Hirsch
i Wien, i en broschyr: Über das angebliche
Vorkommen des biblischen Gottesnamens Jahve in
altbabylonischen Inschriften <footnote>Giessen,   1903.    Mk   1,20.</footnote> totalt förintat sekularupptäckten.

Delitzsch har läst orätt, och die Lesungen
Delitzsch's sind arg erschüttert worden, da er keine
einzige Variante beibringen kann, und die zweifellose
Identitet von Jave-ilu mit einem supponierten Jahve-el
vorliegt, indem der Name in biblischen Eigennamen
nur in der abgekürzten Form Jehô, Jô etc., niemals
aber in voller Form erscheint.»

Hirsch har en helt annan tydning.

»Als ich zurn erstenmal den Namen Jave-ilu bei
Delitzsch las, da fiel nur so fort der Name des in den
Briefen Rib-Addis von Gübli so häufig genannten
kana'anäischen Stadsobersten Ia-pa-ilu Addi ein.»

Denne var en bundsförvant till Amoriterförsten
Abdasirta och detta namnet Iapailu förefinnes på 16
ställen o. s. v. Den som vill studera
anti-Hammurabi-litteratur kan börja med S. Meyer: Contra Delitzsch!
die   Babelhypothesen  widerlegt.   Frkfrt  a.  M.   1903.
Br. 8.

Jag säger härmed ämnet farväl och litar
hädanefter mer på Bibeln och Swedenborgs tolkning än på
svaga lercylindrar och tegelstenar, med eller utan
hackelse och snäck-kalk!
</chapter>

<chapter name="Lusus Naturæ">
<h3>LUSUS NATURÆ.</h3>

Voltaire och många hans samtida ansågo alla
fossilier vara Lusus naturæ eller lekar av naturen,
och icke alls några djur. Jag har nyss fått en
ortoceratit från Kinnekulle, och... jag vet inte vad jag
skall tro. Den liknar litografisk skiffer, och om icke
»urglasen» vore, kunde man icke gissa på ett djur.
Det intressanta är dock alla dessa figurer i svart på
grågrön botten, där hela skapelsen är tecknad, ifrån
de lägsta växter och djur ända till människans anlete.

*

Swedenborg har antytt att vår nuvarande 
skapelse är en svag avbild av den första skapelsen. »Så
t. ex. blommor, på vilka himlakretsarne sågos
avbildade, med sina sfärer i olika färger, och över dem
en krona; fåglar, som på vingarna buro miniatyrtavlor
av paradiset... De förnämsta av sådana arter finnas
icke mer; endast avlägsna släktingar.» (Atterbom.)

Teckningen på fjärilsvingar och dess färger äro
stundom sådana mästerverk att man försjunker i stum
beundran, när man ser dem, och börjar minnas
dunkelt något förlorat paradis. Vissa nattfjärilars vingar,
som tyckas vara anamorfer borde betraktas i en
cylinderspegel (Quinckes).


Figurerna på sköldpaddans skal skola ha tjänat de
gamla kineserna till förebild för äldsta skrivtecknen.

En bland de märkvärdigaste Lusus naturæ är
teckningarna på snäckan Conus marmoratus från Indiska
Oceanen. Bifogade figur visar en tydlig likhet med

<img></img>

kilskriften, så att man kunde tro det assyrerna fått
idén till sina bokstäver ifrån dessa tecken. Den som
i föregående supplement följt mina assyriska
forskningar skall strax känna igen gamla bekanta.

Vid <i>a</i>  synes strax polyfonen sat eller lat (från
Tegnér  1875)   <img></img>   med betydelsen berg.   Vid <i>b</i> och
flerstädes   påträffas   tecknet <img></img> med  variant <img></img> =
egendom. Vid <i>c</i> visar sig tecknet <img></img> som betyder
sol och allt möjligt, mest inhägnad. Tecknet <img></img>,
su,  kan  sökas  flerestädes  liksom även <img></img>.

Själva  Sar-tecknet  finnes  här  och  hela grupper
av svårare tecken. Kanske man med något letande
skulle finna själva Nebukadnezar.

Vad innebär nu detta?  Kanske intet, kanske allt.

Snäckan Conus marmoratus från Indiska Oceanen
har alltid varit bemärkt. Dess innanmäte har alltid
varit födoämne, dess skal har begagnats som
prydnader, men även varit bränt till kalk.

Någon har därför skämtsamt föreslagit att
ruinerna varit kökkenmöddingar, eller att snäckkalken
bundit teglen som murbruk; och eget är att somliga
assyriska tegelmurar utgjort hela bibliotek, där mellan
varje tegelsten legat en inmurad skrift. För att läsa
boken har man måst bryta sten från sten och läsa i
murbruket.

Det kunde alltså vara en Runamohistoria!

Men den som vill se likheten mellan
snäcktecknen och kilarna fullständigt, han må skåda
Rawlinsons Cuneiform Inscriptions.

Härmed en snäcktext för fackmän att studera. Jag
hade först ämnat skicka den till professor Delitzsch
att tolkas, men ville först avvakta... <footnote>Den som önskar göra komparativ filologi kan köpa
snäckan för 1 och 50 i Birger Jarls passage.</footnote>
</chapter>

<chapter name="Hammurabis Phallus-lagar">
<h3>HAMMURABIS  PHALLUS-LAGAR.</h3>

Sedan sist har en ny bok råkat i mina händer:
D:r Alfred Jeremias' (icke Johannes för all del) Alte
Testament im Lichte des alten Orients. Där råkar
Hammurabi förlora sin popularitet, och på sidan 424
avbildas lagblocket i form av en Phallus, vilket
angives i texten, men icke kan förklaras. Denne Alfred
Jeremias, som är av en annan ull än Johannes 
Jeremias, han äger öppet öga för den väsentliga skillnaden
mellan Assurs Phalluslagar (emedan de mest handla
om horsbrott) och Pentateukens gudomliga lagar. Och
han angiver skillnaden ungefär så.

I Hammurabis lagar: bekämpas aldrig de olovliga
begären;

aldrig inskränkes den råa egennyttan genom en
tanke på andras väl;

aldrig framhålles ett religiöst motiv, vilket
erkänner synden såsom människornas fördärvare;

varje religiös tanke saknas i denna lagbroschyr,
under det i Israels lag bakom varje ord står den
bjudande viljan av en Helig Gud.

Dessa grundskillnader äro så avgörande, att varje
försök att jämföra blir orimligt, såsom att jämföra
inkommensurabla storheter!
</chapter>

<chapter name="Läs icke assyriska">
<h3>LÄS ICKE ASSYRISKA.</h3>

Ungdom! Läs icke assyriska, ty det är intet språk,
det är hackelse! Se bara på detta lilla tecken! Det
liknar fingret som pekar på svag is, eller på
hemlighuset, eller på stället voi ch'entrate. <img></img> Detta lilla
tecken ljuder först såsom: as, dil, til, dili, ina, ru, rum,
salugub, simed, tal.

Tron  I  på  det?

Men det har även andra ljud och betydelser
(ideografiska). Se här! Aplu = son; Assur = assur; êdu
= en; nadänu = giva.

Tron I på det?

Eller detta: <img></img> som ljuder: dab, di, ti, du, dub,
dug, dugn, ha, hi, sar, sur.
Och betyder 4 eller I (pronomen) eller vilken,
eller stå nära, eller assur (allting betyder assur) eller
sar tabu = vara god, eller tubbu = gott, eller kusbu
= stor lyx.

Är det möjligt?

Detta går i en yngling! Där finnes inga tvivel,
ingen motsägelse, inga orimligheter, ty professorn har
sagt det!

Men om pastorn säger att Gud har skapat denna
jorden skön och fullkomlig, och att människan
förfulat och fördummat den med sin uselhet, då tvivlar
lärjungen. Det är för enkelt och vackert att gå in
i ett fördärvat förstånd!

»Ve  eder I skriftlärde och  fariséer!»
</chapter>

<chapter name="Hieroglyfer">
<h3>HIEROGLYFER.</h3>

När jag lämnat assyrierna, med en förkrosselse
som efter intimt umgänge med patologiska lögnare,
och därpå vänder mig till egypterna, så är det med
en viss lättnad, men icke en fullständig. Anblicken
av de sköna färgerna utgör ögontröst, den fulländade
teckningen i hieroglyferna är en fägnad; men
likafullt råder här det egyptiska mörkret. I
Swedenborgs korrespondenslära betyder Egypten Sodom, eller
den naturliga människan skild från den andliga, och
därför galenskap i andliga saker.

»Egyptierna odlade vetenskapen om
motsvarigheterna, varifrån deras hieroglyfer voro, men vände
den sedan till svartkonst och avguderi.»

När jag första gången läste Masperos 
översättning av egyptiska noveller tyckte jag det osade
sinnessjukdom, otillåtligt utövande av hypnotism (häxeri),
som gjorde mig krank. Slutligen trodde jag att
översättningen icke var någon översättning, så galet
föreföll det.

Vad nu tolkningen av hieroglyferna beträffar, så är
Herodotos den äldsta och förnämsta auktoriteten, både
därför att han studerade i Egypten (på 400-talet f.
Kr.) och därför att han var trovärdig historieskrivare.
Han kände bara två skrivarter, den demotiska och
hieratiska. Hieroglyferna nämner han icke och måtte
därför ha betraktat dem som målningar och
teckningar. Diodorus är av samma mening. Clemens
Alexandrinus som levde i Alexandria omkring 200 efter
Kristus, känner tre slag, och angiver den hieroglyfiska
såsom bestående dels av bokstäver, dels av symboliska
tecken. Därmed måste vi genast kasta oss in på den
fatala Rosettestenen, vars text ju är avfattad på
hieroglyfskrift, demotiska och grekiska, men så sent som
år 196 f. Kr. och under Ptolemeus Epiphanes. Det är
en kungörelse om hans kröning. Nu är dock
frågan om icke Ptoleméerna för att öka prestigen tagit
några »heliga bokstäver» för tillfället och apterat dem
efter grekisk fason, ty genom Rosettestenens grekiska
var man icke strax färdig med läsningen, emedan
demotiskan kunde ingen läsa, och den var icke någon
verbal-översättning. Clemens kan således ha rätt, då
han talar om de »heliga bokstävernas» användande
<i>även</i> som ljudbeteckningar. <img r></img>

Men vid tolkandet eller läsandet av de
äldsta konunganamnen möta oss samma
orimligheter som i assyriskan. Om nu Ramses I
<i>stavade</i> sitt namn så här:


så tycker man ju att Ramses II skulle stava lika,
och alla 13 följande Ramses också. Men nu är fallet,
att ingen av Ramses stavar lika, vilket är kuriöst, och
ingen utsätter ordningstalet. Försöka vi nu läsa
Ramses I:s namnskiffer, så börja vi med <img></img>. Detta är 
solen och heter Ra. Nästa tecken <img></img> heter s, säger Ras.
Tredje tecknet <img></img> m, blir Rasm. Den unga vakteln,
ljudande u (Brugsch) eller som w (Ermann). Vi välja
u och ha kommit till Rasmu men med litet fusk dock.

Det sista tecknet <img></img> ljuder su eller s enligt Brugsch,
men übtr. stn är det konung enligt Ermann. Här i
nomen proprium måste det bli su eller s. Konung
Ramses I stavade alltså sitt namn Rasmus, vilket
är konstigt. Den som vill veta hur de 12 andra
Ramses stavade sitt namn må roa sig med det, jag gör
det icke. Vill bara tillägga att de icke hette Rachusu.

Som ni redan märkt är hieroglyfiskan ett kitsligt
språk; rent avskräckande blir det, när man fördjupar
sig, och upplyses att samma fonetiska tecken kan ha
10 olika ljud.

»Kan», är orätt sagt, »måste» är bättre, ty utan
de pådyvlade 10 ljuden, kunde man icke läsa en enda
text.

Emellertid hette Rasmus i verkligheten Ramesses
eller Ramses, vilket lär betyda »den av solen födda».
Och skall han vara densamme som de gamles
Sesostris.

De 4 sista tecknen betyda tillsammans <img r></img>
född och <img></img> betyder av solen. Men nu finnes
en konung av 17:e dynastien som heter
Amosis, och tecknas så:
Detta skulle av analogi betyda född av månen. Mien
måne heter ibd (Ermann) eller ab (Brugsch); och
född heter msju (Ermann). Karlen borde således
heta Ibdmsju, såvida icke Ramses bara »vitzat» på
sitt namn eller gjort en rebus av det.

Om vi så övergå till Rosettestenen och Ptolemeus,
så måste vi först granska urtexten. Till det
ändamålet offrar jag min Champollion och insätter här hans
original (1824.)

<img></img>

Här står, från höger till vänster Ptoulmis; <img></img>
= P; <img></img> = T; <img></img> = ou; Lejonet = L; <img></img> == M;
Fjädrarne (Knivarne, Träden ?) = I; <img></img> = S. Nu är det
att märka, det denna tydning är obevisad och
endast en tvångsåtgärd, men på denna supposition
byggdes sedan hela grammatikan.

Tolkningen var enkel, för enkel. Champollion
fann att Hieroglyferna voro bokstäver rätt och slätt,
men han frågade sig icke varför det behövdes 5,000
bokstäver till att uttrycka 20 ljud. Det orimliga synes
mig, som ovan framkastades, bortfalla, om man
antager att de främmande erövrarne togo några
hieroglyfer till namnbeteckningar, för tillfället och för att
ge hälgd åt manifestet. Men saken själv blir icke
klar, och här synes en tumning ha ägt rum.

Nyare forskare återgiva hieroglyftexter endast
med konsonanter, bedyrande att vokaler saknades
liksom i hebreiskan (Steindorff). Men där fanns två
vokaler <img></img> = ou, och <img></img> = I.  Detta tyder antingen
på främmande inflytande, eller på missläsning.
År 1877 återger Lieblein på god tro
Ptolemeus-cartouchen  avslutad  men  bakvänd,

<img></img>

ty i originalet, påstår Dümichen (i Oncken 1886), läses
texten från höger till vänster. Men Champollion hade
vänt om cartouchen och läste från höger. Lieblein
skulle således vara skyldig läsa baklänges Silmoupt.
Emellertid, år 1886 ger Dümichen originalet i
<sup>1</sup>/<sub>4</sub> efter Lepzius tecknat av Weidenbach.

<img></img>

Här synes Champollions Ptoulmis från höger; men
så kommer Dümichen och återger Rosette-stenen i
tryck.

<img></img>

Och därvid tolkar han den senare delen som
Champollion utelämnat. Des lebenden ewiglich von
Ptah geliebt. Varför skulle tillnamnet Epifanes, den
<i>lysande</i>, som tecknas <img></img>   återgivas med »den av den
Ptah älskade», och varför skulle guden Ptah, som
har sitt bestämda determinativ, den lilla sittande
välkända bilden, här omskrivas med <img></img> Pt, början
på Ptolemeus?

Som bekant kontrollerades Ptolemeus-cartouchen
med Kleopatras och andras, det vill säga man
krystade med hypoteserna och lirkade ihop. Där
ljuden icke stämde, redde man sig med ordet Polyfoni,
som kunde översättas med blå dunster eller vita 
plåstret.   Se bara på tecknet <img></img>  som en stav(?) och kan
uttalas: am, a, t'á, nch, qrm, kem, qa, ka. När det
skall uttalas si eller så, det vet man inte; men det är
polyfoni! Emellertid ha vi ännu en gås oplockad med
Champollion, som ändrade Ptolemeus' namnteckning.
I urtexten saknas slingan <img></img> = ou, men Champollion
har den framför lejonet (Labo). Finns det två
Rosette-stenar eller vågade man ändra originalet? Om
tecknet <img></img> grälade redan Champollion och Young, då
den senare funnit, att det var överflödigt och kunde
utelämnas, men det hör inte hit...

Varför guden Ptah's bild omskrevs ini namnet
Epifanes, »förklarar» man så, att det skedde av
särskilt hänsyn för guden, vilket ju är litet skruvat, då
respekten mindre uppehälles av en kvadrat, en
jordtorva och en repslinga.

*

Detta kloka egyptiska folk, hos vilket forntidens
lärde och filosofer hämtade visdom, har man gjort
till sådana idioter när det gäller skrift, att man
baxnas vid tolkningen.

Ett exempel ur Piehls Hieroglyfer. En trappa
heter Cheti och tecknas <img></img>. Det är kort och kvickt.
Men långt och dumt tecknas en trappa så här.

Cheti:<img></img>

En trädkvist, ett såll, en jordhög, en fågel och
slutligen en trappa. Och detta inbillar man sig! Och
på detta har man byggt en hel grammatika!

Man kan icke heller läsa hieroglyfer med
grammatika och lexikon, som andra språk, utan man får

fråga professorn hur det får lov att översättas. Men
ibland råka augurerna vara oense, och då får man
översätta öster med väster. Hela egyptologien synes
vara samma värdelösa smörja som assyriologien, och
när konungalängderna en dag bli avslöjade, så få
vi igen Nimrod och Semiramis, Sesostris och Menes,
och världshistorien som nu är förfalskad blir åter på
rätt köl.

*

Det har alltid funnits kloka och blygsamma lärde,
som menat hieroglyferna vara hierofanters hemliga
skrift, som blivit förgäten och icke kan tolkas. Att
senare främmande erövrare, greker, macedonier och
romare begagnat några heliga bokstäver för att stava
sina namn orätt, bör först bevisas och sedan tagas
för vad det är.

En Kircher, en Klaproth ha sökt tolka
hieroglyferna från ett högre plan, men den metoden måste
ju med naturnödvändighet anses som galenskap av
lärdomens brackor!

Nu, då specialisering råder i vetenskaperna, finns
knappast hopp om framsteg i egyptologien, ty med
<i>ett</i> språk kommer man ingen väg. Hade de första
egyptologerna kunnat kinesiska, som Kircher, skulle
de icke behövt undra så länge vad Cartouchen
betydde. Troligen var det en sinolog som från
kinesiskan lärde dem att ramen antydde nomen proprium.

En Rask, som kunde 50 språk, hade varit
mannen till att med analogier leta ut hieroglyfernas
betydelse (om de äga någon), men i nödfall kunde en
lärd kines ta fatt saken. Ty båda språkens
ljudtecken äro direkt härledda ur naturföremålens
avbildningar och troligen efter samma principer. Men

i kinesiskan finnes ett system, enkelt och bestämt.
Således, enär cypress heter Pe på kinesiska så
betecknas det med determinativet träd och fonetiska Pe,
<img></img> alltså, det är trädet Pe eller Pe-trädet.

År 1812 vågade Palin skriva denna sats: »man
behöver endast översätta Davids Psalmer till kinesiska
och nedskriva dem med de arkaistiska tecknen för
att hava de Egyptiska Papyri.» Detta låter 

<img>Egyptisk papyrus eller kinesisk kursiv.</img>

motbjudande, men med en liten ändring finnes dock reson
i saken. Papyrusstilen, den hieratiska eller kurrenta
hieroglyfstilen liknar mycket den kinesiska
kurrentskriften. Och till den grad att denna vidfogade
Berlinpapyrus återgiven av H. O. Lange i Världskulturen,
föranledde mig till försök att transskribera och läsa
den.

Se  här några tecken,  som jag är säker på:

<img></img>

men icke kan skriva, emedan endast infödingen kan
åstadkomma med pensel denna kurrentskrift.   
Karaktären, handen är så avgjort kinesisk, och likafullt
finnes där på samma gång spår av de hieratiska
läm-ningarne från hieroglyfer, såsom den karaktäristiska
fjädern <img></img>.

Granskas borde alla heterodoxa författarne, från
Horapollon till Klaproth; den förre lär ha givit ett
antagligt system till tolkning av hieroglyferna men
enigmatiskt, alltså obrukbart till akademiska
avhandlingar och docenturer. »Ein tiefer Kenner der
spätern Hieroglyphenschrift findet viele von Horapollons
Deutungen bestätigt; für die Entziffering und
Erklärung sind sie aber fast ganz unfruchtbar.»

Emellertid och till slut: Vad äro hieroglyferna?
Det är 3,000 avbildningar av hela skapelseverket,
indelade i 25 klasser, men av dessa begagnas endast
500 i skrift (?). De övriga 2,500 eller största antalet
har haft ett annat ändamål, okänt, stort.

Numera utelämnar man vanligen tecknens
betydelse, emedan de lärde äro oense. Sålunda vet jag icke
än i dag vad den ytterst vanliga <img></img> bokstaven F
föreställer, men jag vill minnas mig en enda gång ha
sett den kallas snoken.

Det är kanske som Swedenborg säger: en
korrespondenslära, en tolkning av Arcana coelestia, som är
glömd eller bortryckt ur gudlösa människors minne,
då de missbrukade dem till svartkonst.

Sanningen (verkliga förhållandet) brukar ligga oss
nära, öppen men föraktad, under det lögnen letas i
råtthål med ljus och lykta.

Professor Piehl skriver om ett slags hieroglyfer,
som äro verkliga <i>rebus</i>. »Verkliga <i>rebusar</i> uppkomma
genom ytterlig utbildning av grundsatsen att gärna
framställa  människogestalten,  såsom visar sig t.  ex.
i hieroglyfen <img></img>   'sittande gosse med kniv i handen'
och värde <i>mestem</i>   'ögonsmink'.   'Gossen'  har
nämligen bland andra värden det av <i>mes</i> och kniven läses
<i>tem</i>. I äldre tider skrevs hela gruppen <img></img>
[determinerat med 'tre kulor', som hänvisar på
färgämnen, mineral, o. d.].   Ett annat lika kostligt 
exempel, som det nu nämnda, möta vi i <img></img>  'en man,
som drager ett svin i svansen', med värdet <i>chesteb</i>
'lasursten, lapis, lazuli'. (Verbet 'följa' heter på
egyptiska <i>ches</i> och svin heter <i>teb</i>.)» Då återstår ju alltid
frågan när en hieroglyf är rebus och inte. Och om
slutligen icke Ramses är också en rebus.

Och den enigmatiska skriften ligger också efter,
»vilken skulle kunna kallas chifferskrift», där flertalet
tecken ha fått nytt värde, och där en stavelse blivit en
bokstav; detta var särskilt fallet under <i>ptoleméernas</i>
och <i>romerska kejsarnes tid</i>, säger samme författare.
</chapter>

<chapter name="En koreansk papyrus">
<h3>EN KOREANSK PAPYRUS.</h3>

Av danska propagandan utgives ett rövar-arbete
mot kristendomen, kallat Världskulturen, som
naturligtvis är kulturfientligt och i Edmond Abouts lätta
operettstil, sådan den tillämpas på religion och filosofi
av lärjungen Anatole France.

I detta sekularverk återgives naturligtvis
Hammurabi, men mottagande insignierna i stället för lagarna,
men här är man icke småaktig.
Ur samma varieté-kultur återges av
överbibliotekarien i Köpenhamn H. O. Lange en egyptisk
papyrus från Berlin och tryckt i Lepzius Denkmäler. Jag
har facsimilerat den sid. 523 och gör det ännu en gång.

<img></img>

Jag har nämligen skickat den till Orientaliska
Seminariet i Berlin för att höra om det var kinesiska, som
jag förmodade på sidan 523. Man har nu svarat: det
är koreanska! Men jag är icke säker, ty ingenting är
säkert! Dock vore önskvärt att den granskades, och
för att prövas, sänder jag ut den i världen.

Koreanerna begagna kinesisk skrift, och det kan
alltså även vara kinesiska. Vore det på <i>samma gång</i>
egyptisk (hieratisk eller demotisk) stil, så finge vi det
gamla uppslaget: Palin, Klaproth på tapeten igen!
</chapter>

<chapter name="Ur Swedenborgs korrespondenslära">
<h3>UR SWEDENBORGS KORRESPONDENSLÄRA.</h3>

För dem som råkat i förbindelse med astralplanet
och vilja söka tolkning av de sällsamma upplevelser
som därmed följa, antingen det sker i drömmen eller
i vakna tillståndet, har jag ur Swedenborgs skrifter
gjort följande lilla samling. Kanske den en gång kan
leda till en förnuftig tydning av hieroglyferna, i fall
dessa verkligen löna mödan att översätta.
Hälen = det lägsta naturliga.

Furier = barn med en dolk, ett kärl i handen (=gift).

Ormar = själamördare.

Hugga ved = rättfärdighet i goda gärningar.

Ben = ondska.

Benrangel = det onda.

Fisk = vetenskapligt.

Fågel = förstånd.

Frukt = vishet (spis).

Blad = förståndighet (läkemedel).

Ormen = sinnligt.

Man = förnuftigt.

Kvinna = självkärlek.

Vinträd = andligt gott.

Fikonträd = naturligt gott.

Törne = förbannelse.

Tistel = ödeläggelse.

Bröd = andlig spis.

Tupp          = otrogna hustrur.

Vildkatt       = otrogna hustrur.

Mörk tiger = otrogna hustrur.

Horn = makten hos det sanna.

Häst = det förståndiga, resonneringar.

Hjärta = böjelse för det goda.

Ögon = förstånd.

Öron = lydnad.

Hand = makt.

Hav = vetenskaper = härsklystnad.

Solen = kärlek.

Oxe = det naturliga i anseende till det goda.

Åsna = det naturliga i anseende till det sanna.

Råttor = giriga.
Gyllene beläten = falskheter om gudomliga ting.

Silver = andligt.

Guld = kärlekens goda.

Koppar = kärleken till nästan.

Järn = naturligt sant.

Sten = tron.

Trä = goda verk.

Skepp = kunskapen om gott och sant.

Ljungeldar = upplysning från himmelen eller bevisning
av falskheter.

Fruktträd (Oliver) = kärlek till det goda.

Lager- och vinträd = kärlek till det sanna.

Örn = kunskaper.

Lejon = Herren, det sannas makt.

Djur = viventia.

Lamm = Herren.

Keruber = ordet.

Häst = ordets förstånd.

Vita kläder = ordets sanningar.

Dörr (öppen) = inlåtande.

Vit = andliga ljuset.

Rött = kärlekens ljus.

Svart = falskhet.

Rubin = himmelsk.

Safir = andlig.

Smaragd = naturliga.

Säng = läran.

Egypten = vetenskap hos naturliga; galenskap i
andliga saker.

Assur = resonnering.

Kaldeen = vanhelgande av det sanna.
Babel = vanhelgande av det goda.

Stav = makt.

Spira = konungamakt.

Rör (vass-) = svag makt.

Gård, förgård = församlingen.

42 dagar = 6 veckor (heligt tillstånd).

Kläder = sanningar.

Säck = djup sorg.

Olivträd = kärlek.

Ljusstake = upplysning.

Eld = helvetisk kärlek.

Regn = församlingens sanna.

Vatten = sanningar.

Blod = falskheter.

Egypten = Sodom.

Draken = trons falskheter.

Kärl = vetskapssaker.

Vin = det sanna av kärlekens goda.

Rök = fördömelse.

Lie = sanning, hålla dorn.

Ansikte = vrede, illistighet.

Berg = himmelsk kärlek.

Berg och kullar = inv. kärlek till det onda.

Herde = lärare.

Bock = de som äro i blotta tron.

Bok = andesinne.

Bröst = kärlek.

Båge = läran som strider...

Pilar och spjut = sanningar eller falskheter.

Gadd = skadande falskheter.

Gräshoppor = falskheter, sinnlighet, dvärgar.
Grönt = levande.

Grodor = resonnering av begärelser.

Njurar = vishetens och trons sanningar.

Huvud = vishet av kärlek.

Hundar = lystnad (fråsseri).

Järn och yxa = falskhet av egen förståndighet.

Kalv = a) lusttycke att veta sanningar. b) lusttycke att veta falskheter (i Egypten).

Kors = frestelser.

Krona = vishet, segertecken.

Löv = sinnliga sanningar.

Måne = trons sanna av kärlekens goda.

Nyckel = öppna  och   sluta.

Palm = gudomlig  sanning.

Leopard = förfalskade  sanningen.

Kvarn = granskning.

Regnbåge = ny födelse.

Skepp = kunskap om gott och sant.

Sköldpadda = självkloka.

Skorpion = dödande  intalningsgåva.

Stad = församlingsläran.

Stjärnor = kunskap om gott och sant.

Tand = sinnligheter.

Trä = naturligt gott.

Träd = mänskor i ans. t. lusttycken.

Vinge = makt, beskydd.

Öga = förstånd.
</chapter>
<chapter name="Om urspråket och Babels förbistring">
<h3>OM   URSPRÅKET   OCH   BABELS   FÖRBISTRING.</h3>

Det börjar så här! Vid studerandet av <img r></img>
kinesiska språket fann jag mig en dag nödsakad
att läppja på de mandschuriska och mongoliska
språken, deras skrifttecken nämligen. Denna
skrift tilltalade mig genast på ett otroligt
fängslande sätt, och jag höll på att fastna i den.
Skrives från höger till vänster uppifrån
nedåt som kinesiska. Men en dag lade jag ikull
skriften, och tyckte då att den liknade
arabiska, särskilt den gamla som brukas på
Kufiska mynt, vilka jag då försökte läsa, utan att
lyckas.

<img></img>

Vid anställd forskning fann jag : att mongoler och
mandschuer lånat sina tecken från uigurerna
(Vambéry), ett turkiskt folk kring Kaschgar, vilka återigen
lånat dem från syriska, eller äldsta arabiska. Dessa
skulle i sin tur ha lånat av fenicierna som stulit sina
från Egypten. Att fenicierna uppfunnit alfabetet anses
numera vara osant, ty skeppare och köpmän ha icke
tid att uppfinna skrift. Från Mongoliet till Egypten
var språnget för stort och jag vågade icke taga det.
Men senare i tiden, då jag i Lieblein fick läsa att de
Rougé tydligen visat hur fenicierna lånat ur
egypternas hieratiska stilar, så började jag reflektera.

Jag fann vid hieroglyfläsning i grupper av väl
utförda teckningar av naturföremål och annat, ett slags
lineära tecken som icke hörde till stilen, men erinrade
om syrisk skrift. Så samlade jag några, och fick
ihop dessa, som tyckas bilda övergång mellan
hieroglyf och hieratisk, kanske även demotisk stil.

Men om man reser upp syrisk (Estrangelo) och
binder, så blir den uigurisk eller mongolisk och jag
vill nu göra så med de lineära hieroglyferna, vilka
sannolikt alla äro fonetiska.

<table>
<td v3> <img></img> <td>= tes <td v3> <img></img> <td> = Chet <td v3> <img></img><td>= ses
<td> = tes <td> = pch <td>
<td> = ab <td> = nes <td> = ab.
</table>

Detta liknar syriska, om man lägger ikull, men
upprätt blir det mongoliska.

Nu förutskickar jag den anmärkningen, att olika
folk begagna andras skrifttecken utan att ljuden stå
kvar eller språken äga någon likhet. Sålunda heter
P på latin Pe, men på grekiska Ro, o. s. v.

Tager man de demotiska tecknen och radar upp
dem på en stav så får man ändå större likhet med
mongoliska.

<table>
<td><img></img> <td>Lägger jag dessa, får jag syriska.<td><img></img>
</table>

Detta sätt att rada upp och binda kallas i
runskriften samstava, och där var tillåtet vända om
runorna (vänderunor) eller stupa dem (Stuprunor) eller
dubbla dem.

Samstava runor, på runstavar, se ut så här,

<table>
<td> <img></img> <td> men omvända så här: vilket mera liknar demotiska och mongoliska.<td><img></img>
</table>

Detta endast som parentes, ehuruväl, sedan
Wimmer med sitt ultimatum 1874 förstörde runkunskapen,
det kan vara gott att återgå till Liljegrens Runlära
ibland.

Om Wimmer erkänner att runorna härledes ur
romerska alfabetet, och detta ur grekiska-feniciska,
och feniciska ännu bibehåller spår av ideografiska
avbildningar av ting, så måste ju, enligt Euclides,
runorna ju också bibehålla spår av desamma. Och om
runorna således härledas indirekt ur feniciska, och
feniciska ur egyptisk-demotiska (hieroglyfiska) så
måste ju runorna även härledas ur demotiska
(hieroglyfer.)

Men Liljegren går icke så långt; han påpekar
endast någras likhet med hebreiska, som ju var
feniciska.

*

Obegripligt är att japanernas hirakana, lånad och
stiliserad från kinesernas kurrent, kan likna
egypternas demotiska. Jämför:

<table>
<td><i>Hirakana.</i> <td><td><i>                    Demotisk.</i>
<td><img></img><td>= no<td v8><img></img>
<td><img></img><td>= ra
<td><img></img><td>= ma
<td><img></img><td>= ni
<td><img></img><td>= o
<td><img></img><td>= ru
<td><img></img><td>= bu
<td><img></img><td>= ki
</table>

Kanske det endast beror på att mänskliga handen
är en och samma, följande sinnets bilddrift, när den
utgått från naturimitation. Vi sågo ju ovan hur
hieratisk egyptisk var förvillande lik kinesisk kurrent, utan
att något sammanhang kan påvisas.

Den som vill roa sig med att stilisera sanskrit,
bortputsande de tråkiga vinkelhakarne, skall se huru
lätt det blir syriska (Estrangelo, uiguriska). Detta
är så mycket intressantare, som de nutida lärda
verkligen erkänna att de icke veta varifrån sanskrit tagit
sina bokstäver (syllaber).

Därmed har man fått spåren på tamuliska och
tibetanska.
<img l></img>Detta är en handskrift av Mahabaratha
ur Stuttgarts kungliga bibliotek. Det
tyckes icke vara sanskrit, men så här
uppradade, och om man vänder bokstäverna<img r></img>
åt vänster, så liknar det mera
mongoliska, att jag börjar undra var mongoler
(och hinduer) tagit sin skrift, icke
språk!

I Athanasius Kircher's China finnes,
sidan 42, en gammal syrisk inskription, vars
stilar äga hela karaktären av de fonetiska
tecken jag trodde mig finna inom
hieroglyfgrupperna. Särskilt äro trianglar och fyrsidingar att
identifiera med de ovan givna egyptiska, och har

<img></img>

väl denna inskription, funnen i Kina, givit Kircher
anledning till <i>Lingua Ægyptiaca</i>, som av lärda tokar
naturligtvis ansetts värdelös för »vetenskapen».

*

Emellertid, då nu forskningen återgivit oss
syndafloden, så synes även språkförbistringen i Babel vara
i antågande.

Tvenne  arbeten  äro redan ute.

l:a <i>Reinisch</i> (universitetsprofessor i Wien):
Einheitlicher Ursprung der Sprachen der Alten Welt.

2:a  <i>Trombetti</i>.     Unitá  d'origine  del  linguaggio.
</chapter>

<chapter name="Deras stamfader">
<h3>DERAS STAMFADER.</h3>

När Darwin 1859 förkunnade för världen att han
ansåg sig härstamma från ett apliknande däggdjur,
så mottogs underrättelsen något skeptiskt. Men tre
år efter upptäcktes och visades den nyss funna
gorillan i ett London-menageri, och då fanns inga tvivel
mer: Darwin härstammade från en gorilla! Hans vän
Huxley erkände också släktskapen, skrev en
avhandling, som visade att gorillan stod närmare till
människan än till de övriga aporna, och nu blevo
äfflingarne übermenschen, intellektuell överklass. Lanz
Liebenfelz tror däremot att Gorillisterna äro
tidelagsprodukter, ehuru Vogt (Der Affenvogt) upprättade
stamtavlan, som sedan kompletterades av Hæckel.

Så här såg Darwins stamfader ut när han
förlovade sig.

<img></img>

Påminner om japanska ordspråket: Tala vackert
vid hunden tills du får stenen i handen!

Men så här trodde Adam Krafft att
människosonens moder såg ut!

<img></img>

Och så här ser människobarnet ut, när det
utvecklat sig från blastodermen och ännu sover i sin
moders sköte.

<img></img>

Se så vackert det är, fastän bilden bara är
hämtad ur en anatomi!

Forskningarna pågå dock ännu efter den felande
länken i syskonkedjan. Och en herr Garner har nyss
upptäckt att aporna kunna tala. Han har till och
med upprättat en liten parlor för afrikaresande.

När apan vill ha mjölk, så säger hon: cheu! Vill
hon ha mer, säger hon återigen cheu, som icke
betyder tack! Alarm heter i-tsch-g-k. Man väntar nu
bara på upptäckten av en litteratur, på palmblad; på
en vetenskap behöver man inte vänta, ty den finns
redan. (Se: Bibliographia Darwiniana.)

Märkvärdigt är dock att apspråket icke liknar
kilskriftspråket eller sanskrit.

Eljes bruka de viktigaste orden i alla språk likna
varandra eller äro onomatopoietiska. I kinesiskan heter
redan fader = pa (= papa) och moder mu (mutter);
jag = ngo (= ego). Interjektionerna, som äro de
renaste och enklaste uttryck av primitiva sinnesrörelser,
hänvisa också på ett mänskligt gemensamt ursprung.
I kinesiskan heter ach! ei! = ho-ya! Hm? heter ngu?
Hi-hi-hi (glädje) heter hi-hi? Hi! (smärta) är i!
Tuppen i Kina galar Kiao-kiao! Regnet smattrar tap-tap!
Och det lilla barnet klagar me (= mä-mä).

Kisse-katten heter miao! Korpen heter Kwa
(emedan r icke kan uttalas i Kina utan blir w liksom i Paris
(= Pawis).

O. s. v.

Men intet av dessa naturljud har återfunnits i
apspråket, vilket strider både mot ljudlagarne och
arternas härledning. (Jfr: Kipling: Blastodermens
omvändelse.)
</chapter>
<chapter name="Historieskrivningens omöjlighet">
<h3>HISTORIESKRIVNINGENS   OMÖJLIGHET.</h3>

På 1860-talet lärde vi i skolorna en världshistoria,
som för en nutids student skulle befinnas vara en enda
lögnhistoria ehuruväl det icke är bevisat att så var.

Vi började sålunda Egyptens historia med en
Sesostris, som numera kallas Ramses II, eller
Useretsen II eller Seseretsen eller Seti Ramses av 19:e
dynastien.   Sesostris finns inte!

Babylonien-Assyrien tog sin början med Nimrod,
Ninus och Semiramis, vilkas regeringsår vi lärde oss.
Nimrod skulle ha levat 2221, ehuruväl nu den
välsignade Hammurabi regerat 2235. Nimrod är
struken, Ninus och Semiramis med, därför att man icke
funnit dem i kilskrifterna. Det är ett skönt bevis.
Ty 1876 var Ismi-Dagan det äldsta konunganamn man
funnit i kilskrifterna, och regerade bara 1800 före
Kristus. Hittar man nu Nimrod, Nimus och Semiramis
i tegelstenarna, så stryker Ismi-Dagan,  Hammurabi
och hela det sällskapet, och så blir det en ny lärobok.
Semiramis är numera en liderlighetens gudinna (Istar)
och hör till Hammurabis Phallus-kodex. Men det är
icke underligt, då patriarken Abraham blivit en
meteorologisk-anstaltsgud, och hans 12 sonsöner förvandlats
till de 12 planeterna (?), faraonerna några kometer,
och de sju magra nöten några solparallaxer.

Därpå fingo vi veta, att Trojanska kriget var en
saga, varför vi blevo gruvligt förvånade när makarna
Schliemann grävde upp Priamos-skatten. Deukalion
och Floden var ett påhitt; Cadmus som förde
bokstäverna från fenicierna var en skepparlögn, ty
egyptiern Memnon uppfann bokstäverna 1822 f. Kr. 
Cekrops hade aldrig grundat Atén med en koloni saiter
från Egypten. Minos på Kreta var en sockentjur och
icke någon konung.

Rom grundlades icke den 12:e april 753 (Varro),
och Äneas hade aldrig varit med sin fot där, ty han
hade aldrig levat. »Någon som hette Niebuhr» över
vilken redan Goethe klagar till Eckermann, hade hittat
en romersk handelstraktat med Kartago, som bevisade
att hela Titus Livius' romerska historia var lögn. Icke
en gång Lucretia hade existerat! o. s. v.

I sådan visdom uppföddes jag. Och när jag vid 8
års ålder tänkte skjuta mig, emedan jag tyckte
världen var galen, måste jag med tårar lära mig utantill
ynglingaätten. Mina barn veta icke vad ynglingaätten
var. Jag skall tala om det, efter Jakob Ekelund.

Det var: Oden eller Tirkiakung, emedan han var
från Turkiet, Njord, Yngve Frey, Fjolner, Svegder,
Vanland, Visbur, Domalder, Domar, Dyggve, Dag,
Agne, Alrik och Erik och ett dussin till. Alla äro nu
slopade, på grunder jag icke kan berätta, men som
icke äro överbevisande. Men följden blev den att den
olycklige Erik XIV icke kunde bli mer än Erik VIII
som var Väderhatt, och sålunda gick med falskt alibi
hela sitt liv och därför var något bortkommen. Ingen
svensk konung har sedan haft kurage att kalla sig
Erik, ty då bleve han identisk med den IX, som var
Erik den Helige.

I stället för att börja med Ynglingaätten, börjar
nu svenska historien med flintsakerna, vilka likna
trilobiter eller stink-kalk eller sandslipade dioriter, eller
lercylindrar från Babylon. Nu skulle järnskrotet
efterträda, men nej, bronsen går före, och tenn finns
verkligen i Utö gruvor, men mikroskopiskt. Men brons
eller mässing är svårare att åstadkomma än järn, ty
de förra fordra flussmedel och kolpulver att icke
förbrännas, under det myrmalmen flussar sig själv och kan
smältas i en grop. Men det må vara! Yngliingaätten
ströks, och kanske förhastat, ty många ynglingars
namn förekomma i utländska källor. Dock, att ersätta
urhistorien eller sagan om folksjälen med bric à brac
och lumpor, det är dekadens. Svenska fornhistorien
har 5 hörnstenar, som naturligtvis äro bortkastade
och bespottade. Dessa äro: Sven Nilsson:
Skandinaviska Nordens Urinnevånare; Hyltén-Cavallius:
Wärend och Wirdarne; Axel Emanuel Holmberg:
Nordbon under Hednatiden; Arvid August Afzelius:
Sagohäfder plus Folkvisorna; Dybeck: Runa.

Från äldre tider har man Olaus Magni, Buræus,
Rudbeck, Stiernhielm, Sjöborg och Liljegren.

Den som vill känna vårt lands fornhistoria kan
börja med Eddorna och Snorre, samt Isländska
Sagorna: men han bör icke läsa »Hjalmar Linnströms»
Bolagshistoria, som börjar med antikviteter, fortsätter
med docentkrior, kannstöperier, äreminnen och
dödsrunor.

*

Emellertid för att belysa huru litet man vet om
svenska historien, så här några exempel.

Man vet icke varifrån Folkungaätten kommit. Om
från England, Brabant eller hemlandet, vet man icke.

Magnus Eriksson, som vi fingo lära oss kalla
Smek, namnes numera Magnus den Gode, såsom han
på sin tid redan kallades i Norge. Den rysliga
Brigitta och tidens krönikeskrivare hade förstört hans
historia, men eftervärlden har upprättat hans minne.
I Hildebrands Sveriges Historia är Magnus Eriksson

friad från 9 av de värsta beskyllningarna. Karl
Knutsson däremot, som blivit föremål för panegyrik i
Karlskrönikan, har nu avslöjats som en stackare.
Kalmarunionen som vi lärde årtalet på, 1389, har aldrig
existerat, och drottning Margareta behöver således
icke firas som unionstankens upphovskvinna.

Man vet icke om Engelbrekt var från Sachsiska
Erzgebirge eller Sala eller Dalarne, eller från Danmark
eller Norge, eller om han var i släkt med kurfursten
av Köln, Engelbert I (f. 1185). Denne sistnämnde
hade ett liknande öde med vår Engelbrekt. Han
förföljde nämligen rovadeln. Blev riksföreståndare
medan kejsaren var i Rom. Slutligen blev han
ihjälslagen av en fogde, von Isenburg, i en hålväg och
ligger begraven i Kölnerdomen, där hans vapen borde
undersökas, om det liknar Engelbrekts (Ficker:
Engelbert von Köln, 1853). Men det vill man inte!

Man vet icke när Engelbrekt var född, icke heller
vart hans hustru och barn togo vägen. Man vet icke
om Sturarne de folkkäre, voro danskar, men man tror
det. Och att de två första Sturarne icke voro släkt
föreföll oss otympligt, men man är icke angelägen
påpeka att Svante och hans son Sten Sture d. y.
härstammade från Engelbrekts mördare.

Om Olaus Petris brottsmålsprocess rörande
delaktighet i mordanslaget mot Gustav I vet man icke
mycket, ty Carl IX lät ur Tegels historia borttaga
berättelsen härom, emedan den var obehaglig för
Gustav I. I riksarkivet finnes processen dock kvar i
handskrift. Olaus Petri synes att döma av hans
krönika, ha blivit ångerköpt på reformationen, ty han
skildrar de katolska biskoparna mera sympatiskt än
Gustav Vasa önskade, och konungen förebrår Olof
att han ägt på slutet ett »papistiskt consciens». Därför,
och även emedan Olof framställt de äldsta Vasarne
såsom danskvänner ville Gustav I konfiskera och
bränna Olofs svenska krönika, som dock gått i tryck
till eftervärlden och befunnits god.

Man vet icke om Hemming Gad var en förrädare
eller icke. Man vet icke när Gustav Vasa var född.
Det finns fyra eller sex år att välja på! Om
daljunkaren var Kristina Gyllenstiernas son vet man icke
heller.

Om Erik XIV blev mördad vet man icke. Icke
heller om Karin var oförvitlig; att hon var ett elakt
stycke framgår av brev (se Ahlqvist). Sedan vet man
icke mycket i svenska historien. Ty konungarne höllo
rikshistoriegrafer, och de dikterade själva till
protokollet, censurerade, sekvestrerade och brände
obehagliga handlingar; svenska konungarne gjorde som
Assyriens och Babyloniens: De förgudade sig! Då
frågar man sig: Vad tjänar då till att skriva
historia, och att läsa den?

Urkunderna  äro  gallrade   och  förfalskade.

Fryxell försökte rekonstruera svenska historien
med forskningar i utländska arkiv, där
ambassadörernas berättelser från hovet i Stockholm lågo förvarade.
Något fann han, men vi kunna icke döma om
trovärdigheten, då ju utländningarna så illa förstodo vårt språk.
Men att Carl XII var galen, och Kristina en -- -- --
det är nog säkert. Att Gustav II Adolf tog 400,000
riksdaler om året av <i>Kardinal</i> Richeliu som
bekrigade sina protestanter, det är fullt bevisat och känt.
(Bärwalde 1631.)

Från och med Gustav III tror man sig veta allt,
ty man äger memoarer i oändlighet. Men de motsäga
varandra, och man väljer efter intresse och passioner,
antingen man vill ha honom till en gud eller djävul.
Misshagar till exempel den enas memoarer, så säger
motståndaren: det var kungens fiende, (och alla
fiender äro ju lögnare); misshagar den andres, så säger
motståndaren: det var hans vän (och alla vänner äro
lögnare).

Huru svenska historien hanteras av överklassen
kan man tydligast varsna när man kommer till den
rysliga Kristina...

Att man icke i läroboken införer regenternas
amuretter, det är ju riktigt; att man människors
svagheter överskyler, det är passande. Men att man
förvandlar fel till förtjänster, eller raderar laster, och
interpolerar med saknade dygder, det är absolut
ohederligt, nästan skurkaktigt, i synnerhet om man
vill påtvinga andra sina lögnhistorier.

Till Uppsala bibliotek inköptes år 1814 av
kronprinsen Karl Johan de berömda Nordinska
samlingarna, »den rikaste källan för forskare i svenska
historien» (jämte Palmsköldska). Biskopen Karl Gustav
Nordin var en mycket lärd, mycket samvetsgrann,
och så betrodd man, att han i Svenska Akademien
alltifrån dess stiftelse 1786 intill 1811 fick författa
de minnesteckningar-över-berömda-män, som
årligen upplästes på högtidsdagen. Denne
högtbetrodde forskare hade i sina samlingar införlivat
Anecdota Benzeliana. Anecdota betydde den tiden
icke anekdoter eller slipprigt lustiga historier, utan
helt enkelt »outgivna handskrifter». Anecdota
Benzeliana äro samlingar gjorda av ärkebiskop Erik
Benzelius den yngre, en av Sveriges lärdaste och mest
aktade ärkebiskopar. Han var en tid bibliotekarie
vid Uppsala universitetsbibliotek, och stiftade även
Vetenskapssocieteten i Uppsala.

Nåväl, då en Nordin granskat samvetsgrant, och
Benzelius väl samlat samvetsgrant, så får man dock
tro att de skulle ha ratat och tillintetgjort
lögnhistorier om en svensk regent.

Nu citerar Fryxell följande, ur Benzelii
Anecdota, rörande Magnus Gabrel De la Gardies
förhållande till Kristina; men jag måste bekänna att
Fryxell, utan några grunder,<footnote>Jo, han skulle in i Akademien, dit Afzelius icke kom,
emedan han i Sagohävderna antytt att Magnus Gabriel De la
Gardie var Gustav Adolfs son med Ebba Brahe.</footnote> vågar betvivla
uppgifterna. »E. Benzelstjerna (Benzelius) berättar den
sägen, att Kristina haft med M. G. De la Gardie tvenne
döttrar, den äldre Maria, död gammal och ogift, den
yngre Kristina, gift med en kapten och mor till en
jungfru Stina, som 1710 var hos grevinnan Lisa
Oxenstjerna.»

Nu frågar man sig först: kan man hitta på sådana
biografiska detaljer? Skulle icke månne en
smädeskrivare ha nöjt sig med att helt enkelt slunga ut, det
Kristina haft barn med M. G. De la G.

Här står: gammal och ogift, här står gift med en
kapten. Den eljes orädde Fryxell blev rädd, när
det stora ögonblicket nalkades. Han invaldes
nämligen i Akademien 1840 mitt i delarna om Kristina
(1838-1842). Och man märker halsbandet i sista
delen, där en fullkomlig stortvätt företages med den
tvetydiga drottningen, och där alla notiser författaren
förut släppt ut nu infångas och brännas såsom
skvaller och lögn. Rörande Holm-Leijoncrona, har
författaren i Biografiskt Lexikon återgivit ett epigram av
Stiernhielm, svenska skaldekonstens fader, vilket ehuru
på latin är så genomskinligt att jag icke vill återge
det en gång till. (Jfr: Nya Svenska Öden.) Alla
utländska källor angiva Pimentelli som älskare, och det
döljes icke att Monaldeschi mördades i Fontainebleau,
därför att han varit »indiskret» och otrogen.
Bevisen på hans brottslighet funnos i brev till hans
älskarinna, däri han beklagar sig såsom den unge
Essex beklagade sig över den gamla
»jungfrudronningen» Elisabeth av England,<footnote>Se: David Hume: History of England (dock i noterna).</footnote> eller den apokryfiske
tyrannen Mecertius' fångar över den originella men
grymma behandlingen.

Jag vidhåller att allt detta icke bör införas i
historien. Men i en roman eller i ett drama, där
endast det mänskliga intresserar, där har man icke rätt
att utesluta kärleken, som i kvinnans liv och
karaktärsutveckling spelar den största rollen. Själva Schiller
fann Jungfrun av Orléans sakna det stora intresset,
och därför vågade han mot bättre vetande pådyvla
henne en övergående kärlek till Dunois, bastarden av
Orléans.

Men Kristina var ingen jungfru av Orléans. Dock,
att hon älskade, är ju intet att beskärma sig över och
behöver icke kacheras. Som amazon och Précieuse
ridicule, skrivande sig Makelos med grekiska
bokstäver, äger hon intet intresse; men som kvinnan,
kämpande för sin förmenta oavhängighet, även i
kärleken, och dukande under såsom madame Staëls
Corinne, är hon ett stort och tragiskt, ytterst dramatiskt
motiv.

En uppsåtlig och ödesdiger förfalskning är även
Helgeandsholms beslut, som vi fingo i oss i 
ungdomen. Det lär vara uppdiktat av en Palne
Eriksson till Ravenäs, och tillerkände kronan grundregalen
och rätt till dagsverken av bönderna, vilkas jord även
skattlades. Det vill säga konungen blev godsägare
av Sveriges rike.

Det finns något som kallas pragmatisk historia.
I denna sorten ställas händelserna i sammanhang av
orsak och verkan. Och därmed börjar det stora
kannstöperiet; där förväxlas orsak och verkan, där
pådyvlas personer motiv och tänkesätt, som de aldrig
ägt, där undras om det icke varit bättre om Napoleon
handlat så, där gissas att det fanns ett hemligt motiv
till freden i Aachen som vi icke känna.

Sökas orsakerna till franska revolutionen, så
finner överklassen dem i folkets förvildning, och
underklassen finner dem i konungens och hovets uselhet.

De mänskliga intressena och passionerna diktera
omdömena; en protestant skall alltid skildra
trettioåriga kriget som en härlig seger, och Lützen som en
triumf; katolikerna anse det kriget som ett straff för
avfällingarne, då Tyskland i hundraårigt krig
förvandlades till en ödemark, och Lützen som ett
nederlag då konungen i schackspelet blev matt. Det
protestanterna kalla frihet från Rom, nämna katolikerna
en babylonisk fångenskap, då landsfurstarne blevo
protestantiska kyrkornas påvar. Luther är för dem
en söndringens man, som skilde församlingarne i norr
ifrån Rom, där den apostoliska successionen och
traditionen var deponerad. O. s. v.

Vartill tjänar då att skriva pragmatisk historia,
när man vet förut hur omdömena skola utfalla.

»Gud i naturen» har man många böcker om, men
Gud i historien har man få. Herder och Johannes
von Müller äro kanske de enda. Eljes är all historia
gudlös och därför värdelös.

År 213 före Kristus lät kejsaren i Kina,
Chi-Hoang-Ti samla och uppbränna alla historiska böcker
såsom varande hinderliga för de då levande, emedan de
dels voro besvärliga att lära, dels genom sin
opålitlighet satte forna tider i ett falskt ljus.

I vår ungdom fingo vi lära att en kalif Omar hade
uppbrännt biblioteket i Alexandria, emedan det var
överflödigt när man ägde Koran. Detta lär dock
liksom så mycket annat vara lögn. Men idén var god,
i alla fall, synes mig!
</chapter>

<chapter name="Syndaflods-sagan">
<h3>SYNDAFLODS-SAGAN.</h3>

Ur den assyriska syndaflodssagan, vilken
hederligt nog i Rosenbergs Sprachlehre ännu får heta
syndfloden för människornas ondskas skull och icke fuskas
bort med Sint (stor), vill jag nu meddela ett språkprov.

<poem>
Ki-ik-ki-is   ki-ik-ki-is
I-ga-ar i-ga-ar
Ki-ik-ki-su si-me-ma
I-ga-ru hi-ir-sa-as
A-me-he  Su-ri-ip-pa-ku-u
Ma-a-ar  U-ba-ra-Tu-tu
U-ku-ur  bi-i-ta  bi-ni
E-li-ip-pa.
</poem>

Jag har i föregående nämnt att kineserna hämtat
sin skrift från sköldpaddans skal eller ur fåglars spår
i sanden. Denna text härovan påminner verkligen
om ornitologers uppteckning av fåglars sånger, om icke
just näktergalens. Ty det är icke skönt, snarare fult,
så fult som fikonspråket eller udevoppådevå medivin
mudevum etc.

På svenska lyder översättningen så här:

<poem>
Rörhus, Rörhus, Mur, Mur!
O Rörhus, hör!    O Mur förnimm!
Du man från Surippak
Ubaratutus  son
riv ner ditt hus och bygg ett skepp!
</poem>

Ett prov till:

<poem>
Mi-im-ma i-su-u
E-si-en-si
Mi-im-ma i-su-u
E-si-en-si
Mi-im-ma i-su-u
E-si-en-si  Ka-as-pu
Mi-im-ma i-su-u  e-si-en-si
Hu-ra-a-su
Mi-im-ma i-su-u
E-si-en-si ze-e-er
Na-ap-sa-ti  ka-la-ma
Us-te-li a-na li-ib-bi
E-li-ip-pi  ka-la
Ki-im-ti-ia u sa-la-ti-ia.
</poem>

Allt detta kvittrande betyder helt prosaiskt:
»Med allt vad jag ägde fyllde jag skeppet, med
silver, med guld, levande väsen av alla slag, min
familj,   mitt  husgeråd...»

Om man nu frågar sig: vad liknar detta språk?
Jag känner icke negerspråken eller andra naturbarns
så noga, men så lågt står väl knappt något mänskligt
tungomål som detta. Jag har hört liknande, men
i Jardin des Plantes' aphus, hos de små markattorna,
och i Zoologische Gartens volièrer. Jag undrade om
snäckan conus marmoratus krupit ut och börjat läsa
kilarna på sitt eget skal, ty så enformig är
snäcktexten också, och endast den!

Detta skall dock vara Herren Zebaots språk, på
vilket han skizzerade De Tio Budordens lag innan
han promulgerade den på Sinais berg!

*

Hur har detta assyriologernas språk uppstått då?
frågar man sig.

I L. W. King's: Assyrian Language (1901) tror
jag mig ha funnit spåret. Där röjes nämligen ett
bemödande att få in hebreiskan under detta
djävulsspråket; och där man märkte en ljudlikhet, så
jämkade man. Ordet Alpu jämkades till Aleph och
betydde nu oxe, men icke alltid, utan högst sällan, eller
där det passade. Mu-u skall betyda vatten efter som
mem betyder det. Hebreiska Hor = berg blir hursu;
tob = god blir ta-a-bu, när det passar, eljest blir det
vad som hälst!

På samma sätt har man jämkat ihop grammatikan
med den hebreiska utan att ha lyckats dock. (Se
King: Assyrian Language.)

Om man jämför dessa läten med de välljudande
namnen på assyrisk-babyloniska regenter, meddelade
av Herodotus och Berosus, så kan man verkligen
råka på den befängda idén att syndaflodssagan är en
mystifikation. Assurbanipal, Sargon, Evil-Merodach,
Tiglat-Pileser, Sanherib; eller Bibelns - Amrafel,
Kedor Laomer; till och med Nebukadnezar klingar väl.
</chapter>

<chapter name="Rabbinernas bibeltolkning">
<h3>RABBINERNAS BIBELTOLKNING.</h3>

Hieronymus kände alla mystiska former av
Bibeln: Al Thikra, Ch'thib, K'ri, Chasar, Malch,
Th'murah, Notarikon etc. Han ansåg icke dessa vara judiska
griller (såsom våra nu levande kritiker) utan såg i dem
djupa förborgade hemligheter vilket han även
uttryckligen bekänner på flera ställen i sina skrifter.

Dessa mystiska former eller hemligskrifter
(chiffer) som dölja sig under särskilt Gamla Testamentets
profantexter, innehållas i Kabbala, vars innehåll
huvudsakligen är följande:

»Den Ende Guden sönderdelade alla ting i
dubbelheter och motsatser: (Swedenborgs korrespondenser).

Medelst ordet (lagar) skapade Gud alltet; men
ordet, bokstaven äger även talvärde i hebreiskan,
därför kan även sägas att allt skapats med tal eller
talförhållanden (Pythagoreerna).

De 22 bokstäverna har Gud avvägt, sammansatt
och utbytt (permutation, ljudskridning, metatetis), och
därigenom danat alla varelser.

Salomo säger att han inträngt i Kabbalas lustgård.
Portarna till densamma öppnades gemom <img></img> =
(Gimel, Nun, Tau) eller G N T. Detta ord är bildat av
begynnelsebokstäverna till:

<table>
<td><i>Gematria</i> = talvärde
<td><i>Notarikon</i> = akrostikon
<td><i>Themurah</i> = anagram (Metatesis).
</table>

Gematria = bokstäverna i Messias giva som
talvärden 358.
<table>
<td 3>Notarikon = Adam (Adm)
<td><td r>=<td> <i>A</i>dam
<td><td><td><i>D</i>avis
<td><td><td><i>M</i>essias.
</table>

Themurah = 1) Malaki = Mikael; 2) sista
bokstaven i alfabetet bytes mot den första och kallas Canon
Athbasch. Ex.: Jahveh blir Mazpaz (= chiffer); 3) En
viss bokstav utbytes mot en annan t. ex. Beth i stället
för Aleph. Om Iod bytes mot Kaph blir Jahveh =
Kusu.

Dessutom fanns Milui. En bokstavs uttal delas på
ord. Daleth = Daleth, Aleph, Lamed, Tau. Därigenom
uttrycktes med en enda bokstav, D, alla dessa begrepp :
Dalet = port ; Aleph = boskap ; Lamed =
Ochsenstachel; Tau = kreuzförmiges Zeichen.

Detta må nu vara som det vill, men det liknar
dock vissa <sp>»ljudlagar»</sp>, varav kunde slutas, att
språkens olikheter uppstått på mångahanda sätt, och även
genom medveten avsikt att dölja stammens
hemligheter för fienden, som oftast var grannen.
Nordamerikas indianer äga 500 språk, alla absolut olika, vilket
är oförklarligt, då de tillhörde samma ras, om man icke
får antaga att de uppfunnit chiffer.

Att Kabbala måtte hålla hemligheter har man
anledning tro, då en lärd och upplyst man som
humanisten och reformatorn Johannes Reuchlin var kabbalist
och motsatte sig uppbrännandet av alla hebreiska
böcker, påbjudet av kejsar Maximilian.

Och sannolikt vore, att om en driven chiffertydare
använde alla kända chiffernycklar på världens olika
språk, han ensam kunde upptäcka dessas gemensamma
ursprung.

Den som vill ta reda på Kabbalas metoder, må
läsa »Die Kabbala» av dr Erich Bischoff (Leipzig,
Grieben 1903, 2 Mk). Reuchlin har dessutom skrivit: De
verbo mirifico; Adolf Jellinek flera berömda verk;
Molitor (Müller) Philosophie der Geschichte,
uttömmande och övertygande. I våra dagar är Josephin
Peladan kanske den kunnigaste kabbalist, och därför
äro hans romaner icke för var man att förstå.

Slutligen, ett enda ord till musici, särskilt de som
studera komposition. Ljudlagarne, särskilt Kabbalas,
erinra ibland om lagarne för harmonien.

Tonen har ju talvärde = gematria. Altererade
ackord påminna om themura (Malaki = Mikael), även
septim-ackordet omvändningar ekvivalera metatesis.

Det som kallades canon athbasch eller
bokstävernas platsändring är ju komplett som schemat för
kontrapunkt.

<table>
<td>abcdefgh <td v2> athbasch
<td>hgfedcba
<td>12345678 <td v2> kontrapunkt.
<td>87654321
</table>

På 1700-talet fanns en maskin kallad melograf,
som bearbetade ett musikaliskt tema, och till och med
gjorde fugor. Den borde ha liknat de maskiner varmed
chiffer påfinnas och lösas, eller räknemaskinen, som
räknar ut logaritmer.
</chapter>

<chapter name="Urspråket och urreligionen">
<h3>URSPRÅKET OCH URRELIGIONEN.</h3>

När filologien blev hedningarnas, så kom sanskrit
överst och hebreiskan, det heliga språket,
förkastades. Mellan indogermaniska och semitiska språken
restes en mur, och om man sökte släktskap mellan ett
hebreiskt och ett indogermaniskt ord på grund av en
påfallande likhet, så slogs man tillbaka med den
förklaringen att just ljudlikhet i detta fall antydde att
släktskap saknades. Vi trodde naturligtvis den lögnen.

Jag kan visserligen icke hebreiska, men jag kan
leta i en ordbok, och när jag har rätt i de
indogermaniska språken sluta av ljudlikhet till släktskap, så
fattar jag icke varför ej samma »lag» skulle gälla för
andra språk.                                                      l

Härmed ett litet florilegium ur Bibelns ordbok för
nomina propria.

Hor betyder på hebreiska berg, och kan vara
grekiska oros (som i mongoliskan blir ola).

Mara = bitter är väl amara.

Abba = fader, av ab, genom metatesis ba,  avlett pa
(papa, pater, pitar o. s. v.).

Gallion = vit som mjölk, gala (grek.) = mjölk.

Abi-gail = glad fader, av gaio (grek.) glädja sig.

Misa-el = hädare av miséo, förakta, hata; el = gud.

A-din = ljuvlig, Adna = lustig, av odo eller aeido (grek.)
sjunga.

Akel-Dama = blodsåker, av akel = agros (grek.), ager
(latin) åker; och dama = haima (grek.) blod.

Aija = örn, aqvila (lat.).

Ain = öga, oculus, oeil, eye.

Ainab = vindruva, ampelos (grek.), oinos (grek.) vin.

Dimon = träsk, gyttja,  av limne  (grek.),  limus  (lat.)
limon (fr.).

Sesan = sjette, sex (lat.).

Sual = räv, vulpes (lat.).

Tob = god, agatos (grek.) bonus.

Ett intressant exempel och högst lärorikt för dem
som ha så trångt i huvudet att de icke kunna närma
två avlägsna föreställningar, skall jag välja på måfå
Jag påstår att svenska ordet <i>lejon</i> är mera släkt med
hebreiskans <i>lebaoth</i> än med sanskrits <i>simha</i>
(japanska <i>shishi</i>).

I egyptiskan hette lejon <i>labo</i>; i hebreiskan
<i>lebaoth</i> (lejonställe <i>lais</i>); i grekiskan <i>leon</i>; latin <i>leo</i>,

Laban på hebreiska vit eller blank; på grekiska
levkos vit; lampros = blank; på latin albus, som är
italienska bianco, franska blanc (che), som är svenska
blank. Alltså av likhet eller analogi, har hebreiska
laban på omvägar blivit svenska blank.

Eld, heter <i>ur</i> på hebreiska, grekiska <i>pyr</i>, tyska
feuer, svenska fyr (Skåne).

Kore på hebreiska betyder ropare, på grekiska
korevo eller kratso, latin kanske quirito, franska crier,
tyska schreien, svenska skrika.

Men skrika som en korp på latin crocio, som
mer liknar hebreiska kore, vilket även betyder gök.
Hebreiska duma betyder grav, latin tumulus (domus?),
grekiska tumba, franska tombeau.

Hesion, på hebreiska siare, låter ju som en form
av grekiska eido eller horao, se, sia. O. s. v.

Huru bokstäver bytas om, kastas bort, skjutas in,
lär man sig av ljudlagarna, som numera befinna sig
i upplösningstillstånd. Men det återstår dock
ljudskridning och metatesis. Och denna senare eller
godtycklig omflyttning av ljud (corpus = kropp), »är en
till orsak och villkor ännu dunkel företeelse, utan tvivel
väsentligen av psykologisk art, hysteron-proteron.»
(Lll.)

Det jag anfört ur hebreiskan är icke mera 
märkvärdigt än att svenska kvick härledes ur grekiska
bios, genom latinets vivus, eller att grekiska gynä blir
kvinna.

Ett lysande exempel skall jag taga ur ett
närliggande fall. Det finns en skärgård utanför Uppland
som heter Norpadda. Detta padda har man länge
funderat över, men är nu (av Lll) konstaterat vara pfad,
(tyska) väg, färdväg. Här alltså: »norra farleden».
Tyska pfad är av grekiska patos och pus, latinska pes
och1 sanskrit pad, fat, eller patha, väg. På hebreiska
heter det tapp, alltså angrammatiskt (amor = roma)
tapp = pat.

Denna lilla derivation är assurerat riktig, ty jag
har tagit den ur Gesenius' klassiska grammatika, som
än i dag läses vid universiteten. Och han hänvisar
till sitt lexikon man. hebr. et chald. (Lpzg 1833),
där han påvisat släktskap mellan hebreiska rötter och
indogermaniska.

På samma sätt härledes vårt källa ur Quelle (tysk),
well (eng.) volvo (lat.) killo (gr.) och hebreiska gall,
dock är althochdeutsch gälle (= Quelle.) Det är ingen
fara således att söka släktskapen med hebreiska och,
i sista hand, svenskan, fastän vi ligger något avlägset.

Det tog nog emot i början, när man ville inbilla
oss att sanskrit och isländska voro förvanta, men
man behöver bara bläddra i en sanskritsordlista eller
läsa Noreens ljudskridningar för att se likheterna.

Det var en tid då man icke var rädd att forska
efter urspråket, och en Olof Rudbeck, sonen, tvekade
icke jämföra gotiska och kinesiska, finska och
ungerska (Ups. 1717.)

Stiernhielm hade långt förut antagit götiskan vara
äldre än hebreiskan (ulfilas, magog gothicus, runa
suetica), men, tillägger P. Wieselgren (Sv. sk. litt.
III, 357) »hade han känt pehlvi och sanskrit, så hade
han uttryckt sin idé, att hebreiskan icke var urspråk,
och att götiskan var besläktad med än äldre indiska
språk, på ett sätt, att man ännu fästat därvid annan
uppmärksamhet än löjets».

När Terserus utgav sin Disputatio
Mosaico-Philologica, opponerade Stiernhielm och visade att de
äldsta bibelnamnen voro svenska. Jonas Hallenberg
kallade persiskan (pehlvi) vårt modersmål.

Vad innebär nu allt detta, om icke att i alla
språk finnas »reaktionsrester» av ett enda, men då
ledes man vid örat tillbaka till babelsförbistringen,
och dit vilja icke hedningarne. Och ändock ha vi
upplevat en förbistringens och förskingringens tid,
kallad specialisternas, där en var lärde sin detalj, men
därför aldrig kunde meddela sig med en som »förde en
annan detalj».

Filologien blev hednisk, kristendomsfientlig, och
därför hatades hebreiskan, under det man tendensiöst
sökte i Indiens hedendom Guds första uppenbarelse.
Sanskrit var äldst, allt härleddes därifrån, ända tills
nyss, då min sista grammatika förklarar att den
klassiska sanskrit först omkring 500 f. Kr., började användas
i litteraturen (Edgren säger 3 århundraden f. Kr).

Om Vedaspråkets ålder är man icke rätt ense, men
man jämkar det garna bakåt 2000 f. Kr. för att få
det äldre än Abraham, alldeles som man »jämkat»
på den välsignade Hammurabis.

Max Müller, som i religionens ursprung upphöjer
vedas såsom den enda och rena källan, men icke med
ett ord nämner vår bibel, anslår böckernas ålder till
800 eller 1000 f. Kr.; Collin, i Ur vår tids forskning,
till 1500 som minimum.

Det rör mig icke hur gamla dessa böcker äro! Jag
har försökt läsa dem, men när jag kom till: »hymn till
grodorna för att få regn», så blev jag övertygad att den
otrogne som Müller citerar hade rätt:

»De tre författarne av Vedas voro narrar, skurkar
och dämoner.»

Och jag slungade både Müller och Vedas, läste
Esaias, Hiob och psaltaren, tackande Gud att jag
icke var född vid Ganges' kolerastränder.

Den visdom teosoferna funnit i Vedas, hava de
påfunnit, och ganska skickligt. I buddhisternas
skrifter har jag däremot funnit mycken kristendom, och
i indiska dramerna en del världslig visdom av värde.
</chapter>

<chapter name="Svenska och hebreiska">
<h3>SVENSKA OCH HEBREISKA.</h3>

Sedan hebreiska språket undanfuskades av
hedningarne, har det känts som om man förlorat
fotfästet och avbrutit förbindelsen med förfädren,
blivit relegerad, utstött ur församlingen, vorden barbar.
Härtill har även en obehaglig nordisk patriotism
bidragit, som ville av högfärd göra oss till något
isolerat land, där språk och religion uppstått genom en
urzeugung.

Det är mig därför ett stort uppbyggligt nöje att
återknyta bekantskapen med urpatriarkerna och räkna
släktskap med Noaks son Jafet, utbredaren.

Som återinledning i den förnyade bekantskapen,
vill jag öka ordlistan, som med bästa auktoritets stöd
visar vårt arma i upplösning stadda språks släktskap
med Gamla Testamentets och samtidigt med Nya som
är skrivet på grekiska. Under ökenvandringen kommo
Israels barn till Bene Joakan. Ben betyder son och
Joakan skall betyda underkuvad (= ångest).
Edomeerna hade sedan en stad kallad Jokteel = Kuvad av
Gud. El (arab. allah) är Gud, som vi veta; Jokt måste
således betyda kuvad. På tyska heter ok Joch, latin
Jugum, grekiska Zygon. Då har jag ju rätt att säga:
det svenska ordet ok är släkt med hebreiska Jokt (tyska
Joch.) Vårt misch-masch låter ju som hebreiska, är
förvant med tyska mis-chen blanda, latinska miscere,
grekiska megnymi, meixis, hebreiska mimsak eller
mesek = vinblandning, sanskrit micna. Men även
svenska mäska anses av Rietz vara förvant med mischen
alltså med hebreiska mesek. Svenska tjur, tyska stier,
latin taurus, grekiska thauros, sanskrit sthôrin,
hebreiska tora. Svenska trädgård, gottlänska gardä,
tyska garten, franska jardin, italienska giardino, kan
icke anknyta med latin eller grekiska, men väl med
hebreiska gan, som synes i alla transformationer i
Genesaret (Förstens trädgård), ginat, ginnethon.

Svenska get eller kid, tyska geiss, latinska hædus,
hebreiska gdi.

I svenska landsmålen, med deras ofta
svårförklarliga härledningar, visar sig direkta släktskapen med
Rom och Orient understundom.

Ola betyder i Skåne föda upp, latin alere,
grekiska aldéo, hebreiska jalad.

I från utlandet lånade ord måste ju förvantskapen
bli lättare att påvisa.

Svenska kåpa av barbarisk latin capa, grekiska
kappa, hebreiska chafa.

Kanon, en modärn uppfinning, betyder rör, av
grekiska kanä, rörvass, och hebreiska kaneh, vass.
Den som vill se vårt språk inställt i världshistorien,
må läsa i Rietz' Svenskt dialektlexikon, där även
fornnordiska glosor sättas i sammanhang med all jordens
tungomål. Där finns ända till persiska, arabiska,
sanskrit och hebreiska. Och bara man låter bli att säga,
det ett ord uppkommit av eller härledes från ett annat,
så får man vara i fred för filologerna, ty ingen vet
vilket som var före och först.

Sanskrits höga ålder har nyss blivit reducerad i
hedningarnes världskultur<footnote>V. Thomsen i Världskulturen eller barbariets historia.</footnote>; hebreiskan har fått ett
litet hedersomnämnande, men icke av god vilja, ty
nu skall djävulens Assyrien utnämnas till anfader. Men
när den blir avslöjad kommer hebreiskan opp och
feniciskan, som icke äger någon litteratur, störtas med
bokstavsuppfinning och allt.

Siste atenarens försök i Olof Rudbecks anda, att
sätta opp svenskan som urspråket, utgjorde bara sista
absurda konsekvensen av sanskrithypotesen.
</chapter>

<chapter name="A-B-C-D">
<h3>A-B-C-D.</h3>

Alfabetet uppgavs i min barndom hava kommit
från fenicierna till Grekland; från Grekland till Rom
och därifrån till oss nordbor.

Nu känner man ingen fenicisk abc-bok, men när
man läser grekiska alfa, beta, gamma, delta o. s. v., så
hör man ju hebreiska, alef, beth, gimel, daleth o. s. v.
Nu är saken den att fenicierna eller Kanans invånare
talade samma språk som hebréerna. I Josua bok
behöva spejarne ingen tolk för att förstå kananéerna.
Josephus kallar feniciska språket hebreiska. I en komedi
av Plautus uppträder en kartaginenser (fenicier) och
talar sitt hebreiska liknande mål. Hieronymus och
Augustinus tala ofta om den tydliga analogien mellan
feniciska och hebreiska.

»Store Meyer» säger 1897: »Die phönikische
Sprache... stimmt bis auf unbedeutende Abweichungen
mit dem hebräischen überein.»

Därmed har man ju lika rätt att säga det
grekerna fått från hebreerna sitt abcd.
<table o>
<td>alef = alfa
<td>beth = betha
<td>gimel = gamma
<td>daleth = delta
<td c>o. s. v.
</table>
Och därmed ha vi återknutit det gamla förbundet
med bibel och guds egendomsfolk. Den som vill se
hur grekerna lånat vissa viktiga ord rörande mått, mål,
och annat gott från hebreerna-fenicierna kan ögna på
denna lilla minnes-nota, som gör gott i själen att
skåda.

<img></img>


Observera bara:

»Hebreiska eller feniciska.»

*

Diodorus säger att bokstäverna uppfunnits av
syrierna och att fenicierna tagit dem (stulit, ty fenicierna
voro skälmar liksom karthagerna. »Punica fides!») och
överfört dem till grekerna.

Eupolemos (citerad av Eusebius) säger rent ut
att hebreerna uppfunnit skriften. Bland nyare forskare
uppgives en de Wette (Archæologie) stödja denna
mening.

Fenicierna äga ingen litteratur, och deras
bokstäver på stenar och ringar likna komplett hebreernas
äldsta skrift, som kan vara samaritanska.
</chapter>

<chapter name="Hebreiska studier">
<h3>HEBREISKA  STUDIER.</h3>

Man behöver icke kunna mer hebreiska än så,
att man kan skilja artikeln (ha) och pluraländelserna
(im och ut) från roten, för att i en biblisk ordlista höra
ekon av ett språk som troligen varit detsamma
överallt. Men man bör även slå bort alla teorier om
romanska och germanska, semitiska och uralaltaiska
språkstammar. Och man behöver icke rygga för en
ljudlikhet mellan ett hebreiskt och germanskt ord
därför att grekiska eller latinska övergången saknas.

Om man tar första kapitlet i Genesis och dess
fonetiska transskription för att läsa rätt innantill, så
märker örat strax frändskaper, alldeles som när i
musiken en treklang blir omvänd till ett kvartsextackord.
Det är samma toner men omflyttade i läge.
Hebreiskan känner också dessa ljudlagar och nämner dem:


Förväxling, omflyttning (besel = sebel) assimilering,
utlämning, tillsättning. Nu börja vi: med »i
begynnelsen». Reschit heter början. Det kan vara grekiska
arkä, ärke (sv.), men även germanska erst, first, först.
I bara, skapade, födde, hör jag feró, ferre, bare (eng.),
bära (= föda) av bhri (skr.); ha, bestämda artikeln
kan vara av hó, hä, tó (gr.) eller hic, hoec, hoc.

Ares = jord, era (gr.), terra (lat.), ira (skr.) earth,
erde, jord, jardar, och aro, jag plöjer, ärja (svenska).

Iom = dag. Dies, diem, hemera, men mera likt,
jour (fr.).

Aor = ljus. Horao (gr.) jag ser, eidon, video, ljór
(isl.).

Ruach = ande, även lukt = geruch, ær (lat.), aura
(gr.). Här tyckes geruch (av riechen) ligga närmast
ruach.

Khol = hel; liknar whole (eng.), holos  (gr.).

Tob = god, i agathos (gr.), góther (isl.).

Lechem = bröd, chleb (pol.), loaf (eng.), hleifr (isl.).

Dardar = törne eller tistel = daroth (sax.), thorn
(eng.), dart (eng.), dorne (ty.), tarn (pol.).

Nachas = snok (ormen). Echis (gr.), snaca (sax.),
snake (eng.) natter (ty.).

Chosek = mörker. Skotos (gr.), deorkh (sax.),
dark (eng.),

Arow = pilträd. Heter arwe (sax.) ör, örvar (isl.)
och arrow betyder pil efter engelskan, varav man kan
förmoda att sälg icke hette willow ursprungligen.

Chalak = mjölk = gala (gr.), lac (lat.), mulgeo
mjölka, mleko (pol.), moloko (ryss.).

Slår man upp ordlistan, som följer vår gamla bibel,
så hör man all världens språk, innan förbistringen ägde
rum.

Exempel:

Beor = brännare, beornan (sax.), burn (eng.).

Ber = brunn.   Pege (gr.) källa, burn (gæl.).

Beth-anath = eländas hus. Beth = hus. Anath =
eländ, asthenäs (gr.) endeia = fattigdom.

Beth  arab = öde  hus.   Arab,  öde,  eremos  (gr.).

Beth-haran = högt hus. Är hár isländska hög?
eller grekiska kairós? Latin arduus?

Debir = bok.   Liber (lat.), biblos (gr.).

Dan = domare,   damnare   (lat.).

Dathan = gåva,  datam  (lat.),  didomi  (gr.).

Dessa = smältgruva, askenborg; täkestai, texis
(gr.), ustrina (lat), ossia (fn), essa (nht), hestia (gr.)
eld, och slutligen, säger Reitz' ordbok: es (hebreiska)
eld, samt sanskrit us brinna (uro ustum, latin).

Eloth = ek; Ilex(?).

El-theke = guds kista.   Thäkä (gr.) kista.

Esther = stjärna. Astär (gr.), aster (lat.), star
(eng.).                                                          

Harada = fruktan.   Orrodia   (gr.).

Haran = vrede.    Orgä   (gr.),  ira   (lat.).

Hapharaim = gravställen = tafros (gr.). Hen,
hanan, hanania, haniel, hanna = nåd--; eunoia (gr.),
ganada (fht), gnade.

I-Thamar = palmö. Thamar är palm, då är I = Ö.
Ey (isl.), ig (sax,), isle (fr.), insula (lat.). Men I kanske
är något annat?

*

Väljer man ut en grupp viktiga ord såsom de
personliga pronomina, så visar sig förvantskapen bättre.

Jag = agi (hebr.), egó (gr.), ego (lat.) men ek (isl.)
och jag stå närmare agi.

Du = ath (hebr.), tu (lat.), thu (isl.).

Han = hua (hebr.), autós (gr.), thin, thia (alt. h.-d.).

Vi = agegu = vaijam (Skr.).

I= atem = ?

De = hem, hen?
</chapter>

<chapter name="Kinesiska språket">
<h3>KINESISKA SPRÅKET.</h3>

När sanskritstudiet närmat isländarne med
hinduerna, två föreställningar lika avlägsna från varandra
som hjärnan och valnöten, så började mänskligheten
känna sig släkt. Det fanns dock vissa parias man icke
ville erkänna, och dit räknades kineser, japaner,
mongoler, och deras språk kastades åt sidan under särskild
rubrik. Kanske man även fruktade följderna av en
forskning åt öster, så att bibelns lära om ett urpar
och ett urspråk skulle bli bevisad. Sanskritisterna
missbrukade genast sin stora upptäckt och jämkade
sanskrit till nästan urspråk.

Uralaltaiska och indokinesiska språken voro något
särskilt, fingo vi lära oss i vår ungdom. Men nu
har det ändrat sig.

Jag köpte häromdagen en ny kinesisk grammatika,
och får i inledningen veta att »kinesiskan är ett
mongoliskt språk och såsom sådant släkt med turkiskan,
ungerskan och finskan»!

Kinesiskan är ett språk av rötter, liksom
hebreiskan, som ursprungligen bestod av tre bokstäver,
trilinger.

Kinesiskan äger 500 rötter och hebreiskan 500
(Gesenius).

Bådas grammatikor äro ytterst enkla i sig själva,
bara ingen grammaticus får fatt i dem, ty då äro de
genast otillgängliga. Därför behöver icke kinesiskan
vara släkt med hebreiskan, men båda kunna antyda
hur ett språk tar sig ut i början av sin uppkomst.
Enkelhet kan antingen utvisa hög ålder, eller
urartning, förenkling (såsom engelskan och nuvarande
svenskan).

Det fanns en tid, då mänskoanden var modigare
än nu. Då vågade de Palin säga, att man endast
behövde översätta Davids psalmer till kinesiska och
nedskriva dem med de gamla skrivtecknen av detta
språk för att hava alla egyptiska papyri. Greve Caylus
försäkrade att hieroglyferna på tempelporten i
Dendera innehöllo en översättning av Davids 100 psalm.
Pauthier gjorde en grundlig jämförelse mellan
hieroglyferna och <i>äldsta</i> kinesiska skriften
(Sinico-Egyptiaca 1842).

Om man nu, för ro skull bara, eller för att en
gång göra en början, ville försöka en jämförelse mellan
vanliga kinesiska ord och andra språk, som icke anses
höra inom ural-altaiska!

Jag skall begagna metoden Regula Falsi, och
räkna med hypoteser och falska tal, få vi se om det
kommer något sant fram.

Läsande en kinesisk text, och tänkande därvid på
andra språk, har det kommit för mig att kinesiskan
mest liknar grekiskan, med dess ofta återkommande
ta, pa, la, mai, kang, kiao, su, pu; och grekiskan
kan jag då ersätta med romanska eller germanska
språk, eftersom de alla äro indoeuropeiska. Jag tar
på måfå kiao = ropa. Det låter ju som kalo (gr.)
eller clamo (lat.).
Sen tar jag ngó = jag.    Det är ju egó (gr.) eller
ego  (lat.)

Hai = gosse = pais (gr.)

Kan = Se = horao   (gr.)

Lao = gammal = palaios (gr.), altus (lat.), alt (ty.)

Zit = dag = dies (lat.)

Tu = alla = toti (lat.), tutti (it.)

Kia = hus = oikos (gr.)

Tsai = vara = esse (lat.), eimi, esti (gr.)

Yuén = trädgård = giardino (it.), garten (ty.)

Niên = år = annus (lat.), an (fr.)

Ni = frågepartikel = ne (lat.)

Ming = namn = nomen  (lat.)

Tien = himmel = ciel (fr.), coelum (lat.)

Man = bröd = panis  (lat.)

Ta = han = autós  (gr.)

Tsa-men = vi = hymeis (gr.)

Ngomen = vår = hymôn  (gr.)

Hiá = sommar = æstas (lat.), été (fr.)

Kién = se = sehen   (ty.)

Hián = salt = hals   (gr.)

Khiouen = hund = kyon (gr.), canis (lat.), chien (fr.)

Seng = född = gigno, genui (lat.), genos (gr.)

Sse = hydda = skänä  (gr.)

Pi = dålig = faulos, poneros (gr.)

<table>
<td>Cheou <td v2>                         hand = keir (gr.)
<td>Seu     
</table>

Phou == slå = fero   (lat.),   paiein   (gr.)
Pat = åtta = octo   (lat.) 
Yú = fisk = ikhtys (gr.)
Kok = varje = hekastos  (gr.)
Yungnien = evig = aionios   (gr.)
Han = man = homo (lat.), aner (gr.)
Puan = konst = poiein (gr.)

Haó = god = agatós (gr.)

Sin = sinne = nus (gr.)

Wu = negation = u (gr.)

Ji = inträda = eisienai (gr.)

Po = fot = pes (lat.), pus, podos (gr.)

Hioue = blod = haima  (gr.)

Eulh = öra = auris   (lat.),   ús   (gr.)

Kiou = horn = cornus (lat.), keras (gr.)

Kou = dal = koilon (gr.)

Li = plats = locus  (lat.), lieu  (fr.)

Cheou = huvud = kefalä  (gr.)

Niao = fågel = ornis (gr.)

Tao = kniv = temno   (gr.)

Jag har icke upprepat fu = fader, mu = moder,
han = man (anér gr.), nieou = kvinna (gynä gr.).

Den som kan ljudlagar och ordrötter må döma om
dessa ljudlikheter innebär något. Jag dömer icke!
Men har jag väckt tvivel om tvärsäkerheten, så är
alltid något vunnet.
</chapter>

<chapter name="Meteorologi">
<h3>METEOROLOGI.</h3>

Det är omöjligt att de starka vindarna framkallas
av temperaturskillnader i så måtto, att där solen
förtunnar luften medelst uppvärmning ett tillflöde av
kallare luft skulle äga rum med sådan kraft som en
storm besitter. Temperaturskillnader bruka utjämna
sig långsamt och jämnt enligt lagen om gasers
diffusion. Om jag har 20° varmt inne i rummet och 20°
kallt ute, och jag öppnar fönstret, så får jag ingen
stormvind, knappast ett starkare drag, utan det dröjer
en stund innan det känns kallt i rummet. Starkt drag
får jag med en brasa på 1,000° och småluckornas
öppnande. [Drag genom rummen fås endast vid stark
vind utifrån som pressar sig genom fönsterspringorna.]

Stormar och cykloner på havet bruka bebådas av
ett moln, som antingen synes formera sig eller kommer
strykande; men i senare fallet är molnet icke
förebud som drives av den annalkande stormen, ty dess
hastighet är för obetydlig och ofta går t. ex.
åskmoln rätt emot vinden.

När man seglar i båt under byigt väder, så
kommer en körare varje gång ett moln betäcker solen.
Detta kan icke bero på temperaturskillnad, ty
avkylningen genom molnet är för obetydlig, och
resultatet för hastigt; och den redan i stark fart befintliga
vinden är oåtkomlig för lokal och partiell avkylning.
Det måste således bero på något annat.

Några ha gissat på elektricitet, men det fattas
så många leder mellan en elektrisk strömkälla och ett
starkt luftdrag i fria rymden.

Stormen uppträder icke heller som draget i
masugnen utan som en positiv ansättning av kraft.
Stormens hastighet angives till 24 meter i sekunden och
cyklistens maximum till lika mycket, men den
senare har ingen storm. Storm är således något
annat.

Meteorologerna säga att det beror på
barometertrycket, översatt betyder det: minskat lufttryck
uppifrån (barometern faller) är orsaken till storm.

Sjömännen, de examinerade, säga att barometern
icke spår väder, utan att den visar vilken vind som
skall komma härnäst. Men även här går utjämningen
för fort.   Låt vara att differenser i tryck och
temperatur framkalla vind; storm är fortfarande något annat.

Det ges, utom passaderna, konstanta land- och
sjövindar, olika dock för lokalerna.

På vår ostkust blåser oftast (icke alltid) vinden
från land om morgonen och från sjön om aftonen.
Denna vind liknar dock mera ett drag, och förklaras
därav att landet avkyles hastigare än vattnet. I
Stockholms stad kan man se denna passad, som
verkligen hela sommaren vid 9-tiden går ut från sydväst
mot nordost (ungefär). På vintern, då molnen icke
äro så kompakta är den svårare att observera, men
då går morgonpassaden från havet inåt land, men
endast vid köld; vid blidväder börjar sjövind. Detta
stämmer ju icke med den första observationen, ty på
vintern, då landet avkyles hastigare än havet med
dess stadiga +4° eller så, blir ostlig morgonvind
om vintern oförklarlig. Eget är att morgoncumuli
vid 1,800 meter draga sin jämna stråt, även om
skorstensrökarne stiga rakt upp eller det är lugnt på
marken. Markens avkylning eller uppvärmning tyckes
icke öva förmodat inflytande.

Eget är att dessa morgonpassader vid Stockholms
horisont likna Asiens monsuner. Dessa blåsa
nämligen från maj till oktober från sydväst och från
oktober till april från nordost.

*

Alltså morgonpassaden i Stockholm om
sommaran från sydväst till nordost (från land), om vintern
från nordost-ost till sydväst, men endast vid köld; vid
blidväder (-2°) började sydvästpassaden igen som
om sommaren.


Mina anteckningar anmärka från den 18:e
september att då börjar nordostpassaden (vintervinden
från sjön).<footnote>Passaden observeras bäst från Strandvägen och
Djurgårdsbron, då molnen synas bakom och över Skansen.</footnote>

Egendomligt är att dessa morgoncumuli hava en
bestämd form, särskilt på sommaren, så att man tycker
sig känna igen dem. I ett år har jag och en 

<img>Morgoncumulus från land den 30 augusti   1907.</img>

<img>Morgoncumulus från sjön = N. O.   den  18 september  1907.</img>

artistvän tecknat dessa moln, var och en för sig, och vid
sedan anställd jämförelse funnit påfallande likheter.

Vid frisk vind och något kylig luft bli dessa
simmande öar långsträckta, liknande skär.

Om våren och sommaren äro dessa passad-cumuli
vita, med silveroxid i skuggorna. På eftersommarn
och hösten bli de gulröda och då kan man se dem
avspegla sig i något okänt.

Ett annat slags moln, som jag kallar Alperna,
började visa sig vid höstdagsjämningen.

Som en alpkedja i horizonten, från mitt fönster
från och med 19:e till och med 24:e september 1907
i öster och nordost, alltså över Östersjön. Mot 

<img>Morgoncumulus  vid frisk landvind den 31   augusti   1907.</img>

<img>Speglande höstmoln september  1907.</img>

<img>Alperna.</img>

aftonen  hade de  alpenglüh.    Oaktat stark vind lågo  de
kvar i 6 dagar, vilket är oförklarligt.

Den 30:e november observerade jag dem åter,
men i öster och syd-ost. De liknade de förra, och
lågo stilla från kl. 9 på morgonen till 2 middagen,
ehuru stark nordan blåste. I februari 1908 visade
de sig åter kl. 11 f. m. i nord-nord-ost. De lågo
stilla fastän vinden var stark nordost och ost. Allt
detta är oförklarligt. Om aftonmolnen vid vår- och
höstdagjämning samt vid midsommar (paries) har jag
skrivit förut.

*

Nu kommer frågan: är det moln allt som liknar
moln? På 1870-talet, flera år i rad observerade vi
från en ö i skärgården, sydost om Stockholm,
särskilt på molnfria dagar, en konstant molnbank, från
förmiddag till afton, i nordost, men endast där.

Vi spekulerade ut att där låg Stockholm. Vi
kontrollerade av utresande att det varit klar luft i
staden. Fiskarena sade att det var »hettan» i staden,
icke röken. Alltså i staden syntes icke molnbanken
»hettan», men på sex mils avstånd syntes den.

Senare, långt fram på 90-talet såg jag om
sommaren varje eftermiddag, från en by vid Donau mellan
Linz och Grein, en röd molnbank i sydost, vid eljest
klar himmel. Där låg Wien, sade man. Men i Wien
såg man inga moln. Det var alltså inga moln, men
det såg så ut på avstånd.

Alltså är icke moln allt som liknar moln, och
det var dit jag ville komma. Men i sammanhang
härmed: vad är Londons dimmor? Det vet man inte,
fastän man skrivit ändlöst om saken. Gravesend
ligger 25 kilometer från London. En klar junimorgon
utan moln tog jag tåget från Gravesend, och efter
en halv timme for jag in i London i novemberväder.
Man har kallat moln dimmor sedda på avstånd, men
det är orätt. Jag har gått i moln på Alperna, och
det var icke Londons dimma. Jag trodde hela dagen
i London att det var mulet och hade blivit fult väder;
men återkommen till Gravesend på eftermiddagen fann
jag samma sommarväder som på morgonen. Man

skyller på att London är en så stor stad. Men år
1801 ägde London 900,000 invånare, och dimman
fanns där ändå; Berlin har nu 2,000,000, men inga
dimmor synas än, fastän staden ligger lågt och är
omgiven av flod, kanaler, grunda sjöar och träsk.

Är det lönt att öka gissningarne med nya? Nej!
Det är blott att öka villfarelserna, och naturen må
ha sina gåtor olösta!

*

Vad cirrusmolnen äro för ena, det vet man inte
heller. De antagas vara isnålar vid 9,000 meter, men
dessa skulle ju ramla ner, efter de äro tyngre än
luften.

Glaisher, ballongfararen, anmärker att
cirrusmolnen sakna avstånd, ty man må stiga i ballong aldrig
så högt, så är det lika långt kvar till cirrus. Man
kunde således stryka de 9,000 m., ägande anledning
tro att cirrus vore eine Erscheinung (fenomen) utan
full verklighet (optisk projektion).
</chapter>

<chapter name="Kolerasjukans kemi">
<h3>KOLERASJUKANS KEMI.</h3>

När koleran rasade i Alexandria år 1883
upptäckte Koch kommabacillen, »vilken liknade
Rotsbacillen», och befanns hava sitt tillhåll i tarmväggen,
men icke i blodet, som vid andra
infektionssjukdomar.

Samtidigt och på samma plats arbetade fyra av
Pasteurs lärjungar, som visserligen också funno
mikrober och däribland Kochs, men enär dessa saknades
»i de färskaste och häftigaste fallen» kunde de icke
tilläggas någon vidare betydelse. Däremot funno

fransmännen betydliga förändringar i blodet, vilka i
de häftiga fallen förorsakade en asfyktisk död, utan
föregående diarré och kräkningar. I tunntarmarnes
vener funno de även bleka kroppar, som liknade
»mjölksyrans ferment». Efter döden befanns blodet
mörkblått (blåbär) och tjärlikt. Allt detta tyder ju
på en kemisk förändring hos blodet. Avsöndringarne
visade även närvaron av ett likgift (ptomain) kallat
methyl guanidin = C<sub>2</sub>H<sub>7</sub>N<sub>3</sub>, vilket man också funnit
vid sektionen av råttor dem man bibragt septichemi,
det är, blodförgiftning.

Då nu under koleran urinavsöndringen är inställd,
samlas alla gifter dem urinen skall innehålla, och den
häftiga eller torra koleran uppträder som en
förgiftning (lik den av arsenik). Nu finnes guanin
regelbundet i pankreas, köttsaft, lever, och oxideras
lätt till guanidin, men denna bildar med syror
urinämne och ammoniak. Man har då rätt att tänka sig
omvänt urinämnet, kvarhållet i kroppen (blodet)
transformerat till methylguanidin, som är ett starkt,
dödande gift, icke olikt arsenikföreningen aqua
toffana, som framställdes ur en rutten svinmage, plus
arsenik.

Om en patient kom sig efter den häftiga
formen, så fick han ofta en tyfus-liknande eftersläng,
»som sannolikt beror på uremi» eller urinämnets
inträngande i blodet (retentionstoxikos).

För denna tolkning talar även den
omständigheten, att njurarne, som skola bortföra alla förbrukade
toxiner, vid obduktion av koleralik, visa sjukliga
förändringar.

En del auktoriteter påstå bestämt att urin även
av friska innehåller toxiner. Läroboken i 
djurmedicin relaterar flera fall där får ha dött av
rnänniskovatten och efter tetanus-symptom, vilka skola följa
på förgiftning med urinämne (jfr: kolerans
krampanfall).

Men även gallan kan dekomponeras och giva
anledning till starka gifters uppkomst, såsom
taurokolsyrat natron.

För att emellertid återkomma till fransmännens
mjölksyreferment funnet i kolerasjukas blod, så
erkännes självförgiftning genom mjölksyrejäsning vid
tarmjäsning, i febrar, vid varje minskning av blodets
alkalihalt, vid syrefattig luft... Detta sista, eller
syrebrist kan ju vara en primär orsak till koleran, då
man erinrar att farsoten hälst uppträder efter heta
somrar, då luften ju är ytterligt förtunnad...

En annan faktor vore ju uppträdandet av
mögelsvamparne själva, som bildas där värme och fukt
(Gangesdeltat) förena sig. Mögelsvamparne mucor,
aspergillus, penicillium, oidium, innehålla svampgift,
som icke har med baciller att göra. En tysk auktoritet
har i mögel funnit toxiner liknande den från odling
av varbakterier, phlogosin. Denna toxin är ett
nervgift liksom de giftiga svamparnes i allmänhet, och
kan ensam vara sjukdomsorsak.

Det kan således finnas många orsaker till kolerans
uppkomst; och Kochs bacill är så apokryfisk att den
är ett rent spektakel, fastän den blivit axiom. För
det första liknar han komplett en vanlig i munhålan
förekommande bacill, som är oskadlig. För det andra
är han själv oskadlig, om han införes magvägen. För
att få koleran av honom, måste man ha koleran förut
(= förstörd matsmältning), det kallas predisposition.

Pettenkofer, en mycket kvickare karl än Koch, har
bemött alla invändningarne på ett fullt
tillfredsställande sätt, men Koch är oemottaglig för skäl och
till och med för faktiska upplysningar. När han
slutligen tvingas erkänna toxinernas tillvaro, så kränger
han ändå på saken och får toxinen såsom följd av
bacillens tillvaro. Bacill skall det vara, annars går hela
systemet sönder, och då ligger storheten i gruset.

Men Kochs sätt att »bevisa» komma- eller
kolerabacillens identitet är alldeles otrolig, Under
mikroskopet kunde han icke skiljas från munhålans
ordinarie bacill. Han odlade nämligen kolera-bacillen i
gelatin vid 20°-24°, och betraktade kolonierna vid
70-90 gångers förstoring. Det som nu följer är för
dyrbart att översättas, utan måste återges på
grundspråket: »Ihr (koloniernas) Inneres scheint aus stark
lichtbrechenden Bröckchen zu bestehen und sinkt
infolge der Verflüssigung der Gelatine in der Umgebung
der Kolonien, krater-oder trichterförmig zusammen,
wodurch sich die Kolonien des Cholerabacillus von denen
allen andern ähnlichen Mikroben unterscheiden...»

Detta är intet gott alibi och kan endast övertyga
studenter som måste ha betyg. Så kommer
bevisningen:

»... denn die Mundkommabacillen wachsen auf
die Nährgelatine iiberhaupt nicht zu Kolonien aus, und
andre im Darm vorkommende Bacillen verflüssigen die
Gelatine nicht und zeigen auch nicht jene
lichtbrechenden Bröckchen.»

Då koleran rasade på 1830- och 40-talen
resonerade man litet mera storsynt och mångsidigt om saken.
Tre meningar stredo fredligt för att belysa den
hemlighetsfulla sjukan.

Koleran  berodde   av  1:o.    En   kemisk-vital  
förändring i blodet. Sjukdomsstoffet ansågs först verka
på blodet, sedan på det sympatiska nervsystemet,
vilket, i sin tur förlamat, blev orsaken till diarré och
kräkningar.

2:o.   En   specifik   depression   av
bukganglienerverna.

<img>Mjölksyre-bakterier.</img>

<img>Kolera-bakterier.</img>

3:o.   En lokal sjukdom i tarmens slemhinna.

Allt detta säger ju mer än att en mikroskopisk
klyvsvamp råkar komma ner i magen, där den
ofelfart skall dödas av frisk magsaft (fri saltsyra), vilket
också sker.

<img>Smörsyre-ferment.</img>

<img>Sumpvattens-ferment.</img>

I cholera nostras, den inhemska sommarkoleran,
syns ingen bacill, fast sjukan är nästan identisk med
den asiatiska i sina symptom. Cholerinen anses
bestämt uppstå av dietfel, skämd föda, omogen frukt
o. s. v. och genom jäsning frambragta toxiner
(ptomainer).
Men det finns många sätt att avbilda baciller,
nämligen om man tar dem på olika utvecklingsstadier eller
ur olika läroböcker. Sålunda synes smörsyrejäsningens
(fortsättningen av mjölksyrejäsningens) ferment vara
först identisk med sumpvattensferment (= malaria,

<img>Tyfus.</img>                    <img>Colon.</img>                <img>Kolera.</img>            <img>Tetanus.</img>

frossor), sedan med tyfusbacillen, och strax därpå, med
den oskyldiga colon-bacillen, som alltid finns i
grovtarmen, vilken i sin ordning är den samma som
kolerans, vilken lätt kan förväxlas med tetanus'.

När läsaren har haft sin uppbyggelse av denna
rysliga vetenskap, som kallas bakteriologi, borde han
friska upp sig med att läsa i Die Zukunft (21 juli
1894) där d:r Max Asch skrivit en artikel med rubrik:

<i>Finns det läkemedel?</i>

I uppsatsen citerar han L. Lewins:
Nebenwirkungen der Arzneimittel, Berlin 1893.

D: r Asch, som representerar hela den förtryckta
opponentrörelsen inom läkaryrket, formulerar sitt
program i ett par ord: Sjukdomarne äro reningsprocesser;
nuvarande läkemedel äro endast symptomatiska, och
biverkningarne äro oftast värre än sjukdomen. Han
går så långt till och med, att han förklarar
sublimatförbandet vara ett förgiftningsförsök.
</chapter>
<chapter name="Köld-strömmar">
<h3>KÖLD-STRÖMMAR.</h3>

Balzac berättar om ett lågt berg i Touraine, där
det mitt i sommaren blåste en isande vind, som man
icke kunde förklara.

På sluttningen av Böhmerwald, där klimatet var så
varmt, att meloner såddes på kalljord, och persikor
mognade ute, har jag, om vintern likvisst, erfarit den
starkaste köld, vars make jag icke funnit i
Västmanland vid -28°. Termometern visade vid Donau knappt
-10°, men vinden från norr var så genomträngande,
att hjärnan tycktes frysa, trots pälsmössa och
baschlik, vilken senare ansågs absolut nödvändig. Det fanns
inga alper i norr, och norr om oss var det varmare.

Mistralen i södra Frankrike uppges få sin köld
från Cevennerna emedan den blåser från nordväst.
Men det är icke sant, ty Cevennerna äro låga berg
(2,000 meter knappast) och snöfria om sommaren. För
övrigt blåser mistral i Aude (Carcassonne) och
kommer även där från nordväst. Men i nordväst ligger det
heta Toulouse i Languedoc. Romarne kallade
mistralen Circius och i Aude heter den ännu Cers.

Mistralens köld är oförklarlig, även om verkligen
barometerns olika stånd i västra och östra Frankrike
kan förklara uppkomsten av en vind.

Dessa enormt och abnormt kalla lokala vindar,
skulle ju kunna förklaras så, att kalla strömmar från
polen kunde draga fram i de övre regionerna och sänka
sig ner på vissa lokaler där förhållandena gynnade.
Man har nog gissat på sådant också, men det går
emot fysikens kända lagar, då varm luft såsom lättare
stiger upp. Men det måtte han icke göra, ty på alper
och i ballong blir det kallare uppåt. Dock hava nyare
ballongfarare råkat in i varma strömmar högre upp
än de väntat. För övrigt är det icke så kallt i
polartrakterna, då man kan sova under bar himmel vid 83°
nordlig latitud.

Idel hak och motsägelser även här, och så
trassligt fram och tillbaka, att man hellre läser sin
meteorologi i Ovidius, Virgilius och Bernhardin de St. Pierre.
Ja, i Victor Hugos Havets Arbetare, där luft och hav
observeras av en skald, finner jag bättre förklaring
än till och med i Goethes Meteorologi. Ty han står
här kvar på rena materialplanet, med s. k. naturliga
förklaringar, under det han i andra delen Faust skådar
molnen med öppna ögom, molnen, där gudarne bo,
molnet i vilket Helenas mantel upplöste sig; das
Gestaltenlose und doch Gestaltenreiche.
</chapter>

<chapter name="Stjärnfall">
<h3>STJÄRNFALL.</h3>

Stjärnfall heter på tyska Sternschnuppe, där ordet
schnuppe, betyder det som faller då man putsar ett
talgljus, alltså ljusbrand. Observationen är riktig, ty
fenomenet synes utgå från en stjärna (Stella cacat). Att
det utgår från en stjärna har förnekats, och kan ju
bestridas; men numera talar man dock om
radiationspunkter och angiver [eta] i Perseus som utgångspunkt
för augustisvärmarne. Hur detta fenomen kan årligen
visa sig i Perseus, då stjärnfallen i augusti härledas
ur en sprucken komet (1862, III), det är oförklarligt.
Ty kometer sitter väl icke kvar i Perseus; och en
komet, som består av gas, kan väl icke inrätta sig
så, att han den 10 augusti varje år släpper ut gas,
som tändes på i form av en raket.

Emellertid är Perseus en underlig stjärnbild där
det passerar mycket saker. I Perseus sitter Algol, som
både är dubbelstjärna och föränderlig i ljusstyrka. I
Perseus uppträdde den nya stjärnan 1901 den 21
februari och vilken försvann den 21 augusti samma
år, lämnande en ljus fläck kvar efter sig. Samma dag
Nova Persei försvann, observerade jag en från
Perseus fallande meteor, som drog åt Kusken (Capella).
Den var mörkt eldröd, stor som månen, och lämnade
ingen svans efter sig.

I Perseus, som ligger i Vintergatan, finnas ett par
stjärnhopar.

Och [eta] i Perseus, varifrån augustisvärmen tyckes
utgå, är en dubbelstjärna, vars blåa ledsagare är av
8:e storleken, och med 3 andra stjärnor visar den en
miniatyrbild av Jupiter med dess fyra drabanter
(Barlow).

I sju år har jag observerat Perseus, men jag har
icke sett några augustisvärmar utgå. Det är väl med
dem som med en mängd kometer, vilka beräknats
återkomma, men icke återkommit.

Men jag har sett mycket annat i Perseus och mer
ändå i grannen Kusken (Capella), antingen jag nu skall
mena stjärnbilden själv eller den trakt av himlen där
han står. Under Capella såg jag vid klar himmel den
22 augusti 1904 två på varandra följande blixtar. Den
21 april 1907 strök en röd eldkula med svans ifrån
Draken in emot Capella.

Den 14 augusti 1907 ett stjärnskott från Capella.

På aftonen den 30 augusti 1907 såg jag ett ljust
tunt moln draga upp mot Cassiopea, strax därpå två
liknande moln tunna som slöjor, och strax efter föll
ett stjärnskott ner mot Capella. Den 1 september
samma år föll ett stjärnskott mot Capella. Den 23
oktober, dimma. På aftonen skingrades dimman och
månen kom fram jämte Capella. Vid 11-tiden steg
Jupiter upp i nära i ost, Kräftan snett under
Tvillingarne. Då föll ett stjärnskott från Capella, men från
cirrusmoln. I månskenet var »stjärnan» vit. I höstas
såg jag ett stjärnfall strax efter solnedgången, och det
var rosarött liksom moln högt uppe färgade av den
nedgångna solen.

Har jag nu rättighet antaga att stjärnfallen äro
fenomen, ägande rum i atmosfären och stående i
sammanhang med cirrusmoln och icke alls med kometer?
Cirrusmolnens höjd anslås ju till 9,000 meter, men
Glaisher syntes tro att de icke ägde något avstånd, ty
då han kommit upp till 7,000 meter hade han lika långt
kvar till cirrus.

Humboldt, som kanske observerat stjärnfall mest
och bäst (i Syd-Amerika), har sett sådana vid
Chimborazzos höjd, 6,300 meter. [Olbers och andra anslog
maximihöjden till 30 mil.]

Att mitt ena stjärnfall var vitt i månskenet, och
mitt andra rosarött av solstrålarne, skulle kunna bevisa
att fenomenet icke är självlysande, utan kunde vara
en gasström eller ångstråle som belystes av olika
ljuskällor, men att göra detta sannolikt, bryr jag mig icke
om, emedan jag icke vill öka gissningarne. Kan jag
däremot göra sannolikt, att vi ingenting veta om
stjärnfallens natur, så är jag nöjd. Men några fakta återstå.
Man räknar hela året om 10 (andra säga 5) stjärnfall
i timmen, det minsta antalet i februari. De flesta
stjärnfall äga rum »mellan 3 och 4 på morgonen».
Vad är morgon, då morgonen inträffar olika för varje
longitud?
Vidare: radiationspunkterna anges med
nämnandet av en stjärnbild. Men en stjärnbild är ju ingen ort,
om stjärnorna äga avstånd; och om stjärnfallen ske i
atmosfären, så är stjärnbilden ännu mindre en
ortbestämning. Vad äro då stjärnorna, och vad är
stjärnfallen? Den som är förveten och vrångvis, må grubbla
på det! Jag gör det icke!
</chapter>

<chapter name="Norrsken">
<h3>NORRSKEN.</h3>

I min ungdom stod det i fysiken att norrskenet
var ett magnetiskt fenomen. Utan eftertanke tog jag
emot upplysningen; men, när jag blev äldre, fick jag
veta, att endast spiritister kunde se ljus utgå från en
magnet.

Nu har norrskenet blivit elektriskt, och
Lemström kan göra norrsken med ett slags telegrafstolpar,
men ense äro de lärda icke.

Jag har sett många norrsken och haft kompassen
på bordet, men den har aldrig rört en fena. Några
lärda ha sett kompassnålen röra sig, andra lärda ha sett
att den icke rör sig under norrsken.

»Det är väl så olika» med det som med allt
annat!

En tid trodde jag som invånarna i Sibirien att det
var solkatten, ty när strålarne från den nedgångna
solen stryka ut i rymden, måste de bli synliga så
snart de råka något ämne som kan belysas. Detta
ämne ansågs en tid vara cirrusmolnens isnålar. Det
mörka segmentet kunde vara skuggan av jordsfärens
segment. Då solen vid midnatt om vintern står i norr
kunde man ju av bågens höjd och läge räkna efter
om det stämde med solens ställning. Men det lär icke
stämma, ty det finns sken i söder också, sett från
nordlig latitud.

Perry och två vittnen sågo en stråle skjuta ner
från ljusmassan och detta på endast 3,000 yards
avstånd. Lemström och flera ha sett detsamma. Då
synes det icke ha något med jordmagnetismen att
göra!

Och icke heller närheten av magnetiska polen ökar
ljusfrigörelsen.

Men, att fenomenet har något med moln att göra,
därom äro alla ense. Det börjar med ett mörkt
klotsegment, som väl icke är moln, enär stjärnorna äro
synliga igenom detsamma. Men det är röklikt och
påminner om jordskuggan i öster, när solen går ned
(blygråa segmentet). Solnedgångens skugga och
norrskenets segment likna varandra även däruti att de
endast stiga till 8° eller 10° och att de upptill
begränsas av en ljus kant.

När norrskenet spelat ut sitt trollska spel »ser man
snart på himlavalvet blott oregelbundet spridda, bleka,
nästan askgrått lysande orörliga fläckar», vilka dock
försvinna förr än det rökartade segmentet. Till slut
återstår endast ett tunt vitt moln, som vid kanterna
är fjäderdelat eller avsöndrat i små rundade flockar,
som en cirrocumulus (Humboldt). Detta norrskenets
sammanhang med de finaste cirrusmolnen talar för
ljusutvecklingen såsom del av en meteorologisk
process (Humboldt). Thienemann ansåg de lätta molnen
såsom norrskenets substrat; Franklin, Richardson,
Wrangel delade hans mening, alla anmärkande att
norrskenet strålade livligast när i den högsta
luftregionen massor av tunna cirrostratus-moln svävade.
Då skulle möjligen norrskenet och stjärnfallen
vara yttringar av samma okända förlopp i ett substrat
(de tunna vita molnen) av okänd natur.

Senare forskare ha förlagt fenomenet icke vid
atmosfärens gräns, utan i själva molnregionen.

Slutligen kommer frågan om norrskenet liksom
regnbågen är lokal, och delvis subjektiv. Franklin
såg nämligen vid Björnsjön ett strålande norrsken,
men Kendal som vakade blott 4<sup>1</sup>/<sub>2</sub> geografiska mil
därifrån såg ingenting alls. Numera vore ju enkelt,
att vid utbrottet av ett norrsken telefonera i alla fyra
väderstrecken och utröna området för synligheten,
bestämma bågens höjd norr och söder om orten, o. s. v.

Norrskenen ha blivit sällsynta vid Stockholms
horisont. På nio år har jag endast sett tre obetydliga.

Det sista, den 12 september 1907, var intressant,
emedan jag såg hela tillrustningen försiggå. Efter
en olidligt varm men helklar dag, började i norr strax
på eftermiddagen en töckenbank att resa sig
bågformig. Klockan 8 på aftonen sköto strålar upp, men icke
på bågens hjässa utan i nordost och så att ur hål på
segmentet knippor av ljus sköto upp.

Följande dag hade värmen ökat än mer; himlen
var klar men banken stod kvar i norr, upptill orent
gulröd, nedtill svagt blygrå. Mot aftonen svävade
dessa misstänkta, askgrå småmoln över bågen. Den
30 september syntes segmentet igen, men jag vakade
icke ut fenomenet.

Frågan är om icke norrskenet pågick båda
<sp>dagarna</sp>, fastän jag icke såg det. Det behöver ju icke
vara natt för att krafterna skola verka. Lövenörn
kunde den 29 januari 1786 vid klart solsken se huru
norrskenet dallrade över segmentet (Humboldt).
</chapter>
<chapter name="I underverkens tid">
<h3>I UNDERVERKENS TID.</h3>

När man ser ett riktigt regnmoln släppa ner ett
slagregn, så frågar man sig nog hur en sådan
vattenmassa kunde hållas svävande uppe i luften. Därpå
har slutligen svarats: att varje blåsa i molnet var en
ballong fylld med luft och vars skal bestod av vatten.
Meteorologen Rubenson kunde icke godkänna denna
förklaring, ty den haltar på alla fyra, och detta synes
bero på en förväxling av olika saker. Vattenånga från
en ångmaskin är något annat än vattengas och tyngre,
ty så fort den kommer ut i luften, kondenseras den
och faller. Vatten som avdunstar från sjöar och hav, i
solsken, och ger upphov åt molnbildning är åter något
annat. Vatten som i rummet avdunstar vid vanlig
temperatur är åter något annat, ty det bildar inga
moln, ingen dagg, ingen imma på de kalla fönsterna.
Och vattengasen, som bildas direkt av isen måtte
åter vara något annat.

Vatten är 773 gånger tyngre än luft, och flytande
vattens egentliga vikt sättes som 1 (= 773). Gasformigt
vatten är då = 0,622 jämfört med flytande vatten, alltså
i runt tal <sup>6</sup>/<sub>10</sub> av 773 om jag vill reducera på luft.
Alltså är vattengasens egentliga vikt ungefär 12, men
det stämmer icke med beräkningen som ger
gastätheten 9. Denna 9 har uppstått genom kalkyl vid
vattensyntes av syre och väte, eller elektrolys av
vatten, vilket aldrig har stämt.

Emellertid, låt vattengas äga egentliga vikten 9,
så är den 9 gånger tyngre än luft, och kan icke hålla
sig svävande i luften, det är ju klart. Men molnen
sväva där lika fullt och vräka stundom ner
vattenmassor, som äro otroliga.

Jag har således rätt att anse regnbildningen vara
oförklarad, och kemien gå i barndomen, då den icke
ens känner vattnets natur och sammansättning.

Jag har på annat ställe berättat hur jag på en
kamin ställde en liter vatten i en skål. På några
timmar hade vattnet avdunstat, utan att någon fukt
märktes, varken på hygrometern eller på de iskalla
fönsterrutorna. Genom de klistrade innanfönstren hade
vattnet icke gått, dörrarne voro stängda, och kaminen
likaså. Det är oförklarligt, så vida icke vattnet
transformerats till en annan gas, som icke kondenserades
vid vanligt tryck och lindrig köld (fönsterrutans).

Men ändå oförklarligare är uppkomsten av
skydrag på havet. Meteorologerna (Buchan) bedyra
numera, att skydraget icke har sugit upp vattenmassan
ur havet, ty det är sött vatten. Skydraget börjar
med ett svart moln, ur vilket skjuter ner en
vattenpelare lik en elefentsnabel.

Denna vattenpelare är så enorm, att de lärdaste
funderat på den kraft som uppifrån styrde densamma.
Förr gissade man på ett vacuum, som bildade pump,
sedan på elektricitet, och så upphörde man fundera;
inskränker sig till att relatera, utan försök med
rotmärken och integraler. Och det är väl gjort. Men
underverket står kvar: att ett svart moln kan hålla
tusentals ton med vatten svävande och till och med
suga upp det igen.

Underverkens tid är icke förbi, och de äro alla
relaterade i fysiken och kemin, där förklaringarne äro
så dumma, att underverket kvarstår såsom sådant.
</chapter>
<chapter name="Uret och planetsystemet">
<h3>URET OCH  PLANETSYSTEMET.</h3>

Om man betraktar Tycho Brahes system, så
liknar det ett urverk. Solen sitter på själva valsen som
vindar upp lodet (motorn), men utgör själv ett drev
som griper in i jordbanans kuggar. Planetbanorna
fungera som minuthjul och månarne som sekund.
Den som vill studera urmakeriets teori skall finna
flera likheter mellan hjulens diametrar och
kuggarnas antal å ena sidan, och planetbanornas element
å andra. Ekvationerna ha mycken likhet med varandra,
och av den naturliga orsak att uret är en liknelse av
planetsystemet, med den skillnad att urets motor,
fjädern eller lodet, är bekant, men solsystemets
obekant, för astronomen åtminstone. Ett fullständigt
planetarium är ju också konstruerat som ett ur, och
dess teori gavs redan 1812 av Antide Janvier i ett
arbete: Des révolutions des corps céléstes par le
mécanisme des rouages (som jag dock icke läst).

Tychos kompromiss-system antogs icke, men
Kopernikanska segrade. I detta <sp>står</sp> som bekant solen
stilla i medelpunkten av en ellips, som är en cirkel;
vad solen står på, det sägs icke; men att den inte faller,
är ett underverk, som Gyldéns frisinnade astronomi
icke förklarar, ty underverk kunna icke förklaras i
en handvändning.
</chapter>

<chapter name="Finska-ungerska-mandschuriska-japanska">
<h3>FINSKA-UNGERSKA-MANDSCHURISKA-JAPANSKA.</h3>

I förordet till sista kinesiska grammatikan
uppgavs kinesiska språket vara släkt med ungerska, 
turkiska, finska (ural-altaiska). Vid en kort överblick
av finska grammatikan har jag funnit att
vokalharmonien och agglutinationen äro gemensamma för alla
dessa språk, utom kinesiskan. Däremot synes
ordförrådet i finskan vara hämtat ur alla världens språk,
vilket gör finskan till ett sannskyldigt esperanto. Sijälva
karaktären av ljuden liknar däremot grekiskan, och
en konjugation är förvillande lik italienskans. En
liten ordlista på måfå skall belysa saken.

Kyntillä betyder ljus och är nog latinska
candela.

Rakkaus = kärlek och rakasta synes vara
grekiska Eros och erastoi. Viska heter kuiskata och är
väl samma ord, men båda förvanta med grekiska
travlitsein eller latinets mussito.

Så  kommer en  mängd genomskinliga:

*

Mitta = mått,  mensura.

Masto = mast.

Merimies = matros,  mare,  mer, marin.

Muuri = mur,  murus.

Valli = vall, vallis.

Kulma = vinkel, culma.

Lyiji = bly.

Lattia = läkt.

Luu = lägg.

Huone = hus, domus.

Kylme = kylig.

*

Kaikellainen = allerlei (lei = lainen).

Housut = hosor.

Pöksyt = byxor.

Mehiläinen = melitta   (gr.) = honung,   bi.

Vihainen = vilain (fr.), vilis (lat.).

Palvelija = parvulus  eller famulus,  tjänare.

Ihlmiset==homines,   mänskor.

Ihminen = homo,  mänska.

Maito = mjölk,   milch,   moelk.

Maha = mage, maga.

Vatsa = venter, mage.

Laiha = leptós   (gr.),   leha   (hebr.),   mager.

Atria = av äta,  måltid.

Mies = mas (lat.), man.

Veitsi = av vässa,  kniv.

Suu = av os, stoma, mun.

Äiti = mätär (gr.), moder.

Naapuri = nabo, nachbar, granne.

Nimi = nomen, namn.

Verkko = arkys  (gr.),  rete  (lat.), nät.

Uusi = novus, ny.

Hyóty = utor, nyttja.

Auki = kekhänós  (gr.), öppen.

Avata = hiatus,  öppen.

Korva = öva, auris, otarion. (Detta k synes
motsvara hebreiska artikeln Ha [cha].)

Paíkka = pagus,  by.

Itä = eos (gr.), öster.

Hevonen = häst,  eqvus, hippos.

Ääni = äkä  (gr.); skall.

Terevä = drimys  (gr.), skarp.

Korppi = korp,  corax.

Pyórä = rad  (ty.), rota (lat.).

Laskea,   lukea = logitso   (gr.),  räkna.

Valtakunta = rike. Valte = välde (germ.). Kunta
= kommun (rom.).

Haista = otsein (gr.), lukta.
Ruis = råg, briza (gr.).

Kuolu = skola, scola.

Ase = ensis   (lat.),  sain   (hebr.),  svärd.

Suutari = schuster, sutor (lat.), skomakare.

Räätäli = raptein   (gr.) = sy,  skräddare.

Huono = ond, eller on (hebr.).

Ja = kai (gr.), U (hebr.), och.

Pojan = pojke,  pais  (gr.).

Laiva = navis, skepp.

Leipä = leifr   (isl.),   chleb   (hebr.),   bröd.

Parta = bart  (ty.),  skägg.

Muna = oon (gr.), ägg.

Kuva = eikon   (gr.),   ikón   (ry.),   bild.

Tiili = ziegel, tuile, tegel.

Vesi = wasser.

Viheriä = viridis,  grön.

Kaula = gaula, gula, hals.

Lämpöinen = aleeinos (gr.), varm.

Omena = melos, äpple.

*

Som grekiska eller italienska klingar presens av
»olen» jag är:

olen

olet

on

olemme

olette

ovat.

Grekisk eller latinsk är bildningen av ja och nej.

--  Är du hemma i morgon?

Oletko  kotona  huomenna   (hemma).

--  Olen.

Jag är (sum) = ja.

-- En  mene = nej.    På grekiska  ou  mén.

Ola = maskalä  (gr.),  axel.

Lusikka = listron, löffel.

Edistyminen = framsteg, låter som grekiska, av
epidosis eller dieimi (gå fram).

Om man sedan tar en hastig och oskolad överblick
av ungerska språkläran, så tycker jag mig råka ett
slangspråk, enkom bortkollrat för att vara chiffer.
Men har man väl fått en nyckel, så hittar man även
här gamla bekanta från alla världens kanter, mest
dock grekiska, latin och tyska.

*

Exempel:

Polgármesterré låter ju konstigt, men är helt
enkelt bürgermeister.

Pellengér = pranger (ty.).

Istráng= strang  (ty.).

Istállá = stallo (ita.).

István = Stephan.

Király = kyrie (gr.), konung.

Sorompo = schranke  (ty.).

Goromba = grob  (ty.).

Salak = schlacke (ty.)

Hajó = naus (gr.), skepp.

Ember = hombro (sp.), homo, mensch.

Allát = animal,  djur.

Dáridó = aridus   (lat.),   hitze.

Eleség = estiein  (gr.),  äta.

Eleg = halis  (gr.), genug.

Eltakar = täcka (tak).

Eltöródik = trött.

Elme = alma (sp.), anima, geist.

Epedez = bedja.

Czomb = lumbus, lår,

Bérez = berg.

Aczél = acier  (fr.),  acies  (lat.),  akís  (gr.), stål.

Asztal = tabula,  bord.

Erdö = drymós (gr.), skog.

Erö = romä (gr.), kraft.

Este = hesperos  (gr.)  afton.

Fej = kefalä  (gr.),  huvud.

Féreg = herpeton   (gr.),   vermis,   mask.

Fiu = filius, hyiós, son.

Foly = fliessen.

Felhö = nefälä (gr.), moln.

Gyáva = ignavus, feg.

Hös = heros,  hjälte.

Járum = jugum, joch.

Jó = god, gut (jut plty).

Kutya = kyon (gr.), canis, hund.

Lakodolam = gamelios  deipnos  eller  epitalamios
(gr.), bröllop.

*

Här synes ett slags rotvälska eller äppeltyska ha
utbildat sig bland hästhandlare och zigenare, och lika
ofta gående ut på förkortning som på obegriplighet.
Latinska causa förkortas först till cau, sedan vändes
det baklänges och blir auc = ok, som behåller
betydelsen av causa = orsak.           

Att sätta agglutinationen som karaktäristiskt för
ungersk-finska är oriktigt, ty ordlimning finnes i alla
språk. I svenskans passivum av kalla, har kallas
uppstått av kalla sik (sig) liksom i latinet iste, ille,
uppgått i ändelserna.

Jag kan således icke finna något berättigat i att
isolera och indela språken, då allt återfinnes i alla.


Men för att sluta denna grupp, skall jag välja det
mest utvecklade uralaltaiska språket, eller
mandschuriskan, och visa huru i detta så avlägsna isolerade
språk rötter ur grekiska och latin ge en svag återklang.

Låtom oss först läsa en text och sedan på gehör
säga oss vad det mest liknar.

»Nialma abka na á de amuran banin be alifi sain
be sais-ara che be ubiyarakongge akô. Tuttu seme
neime assaburako ocóterei sain be yabure che be
nakabure mujilen inu.»

Här klingar ju grekiska, latin, hebreiska, spanska,
men föga germanska.

En liten ordlista på måfå skall bekräfta
iakttagelsen :

*

Aniya = année (fr.), annus.

Amuran = amour.

Amuranga = d:o.

Algin = eulogein  (gr.),  éloge.

Alimbi = elaunein,  styra.

Akó = ouk (gr.), icke.

Aisin = æs (lat.), metall.

Akdambi = dokein (gr.), tro.

Aibi = ibi (lat.), där.

Acuhiyan = kakologein  (gr.),  calomnier.

Adu = endyein, esthäs (gr.), vestis, kläder.

Acambi = enggys (gr.), approche.

Bira = riva, rivière, flod.

Boigon = oikos (gr.), hus.

Fusihon = inferior.

Gala = ala, vinge, flygel.

Gônin = gony (gr.), eller gnosis, reflexion, sedan
esprit.

Cooha = cohort, gardet.

Hailan = ulnus, aune, aln.

Haji = amicus, ami.
Holo = hohl, ihålig. (?)

Jurgan = judicare, justice.

Jeke = aikia (gr.), smak.

Jilgan = lyda,  ljuda.

Jili = bilis, galla, vrede.

Juwe = duo, två.

Oshon= omós (gr.), grym.

Nimari = hiems, vinter, snö.

Ama = fader, pater.

Eme = moder, femme  (fr.).

Aitobume = aider.

Useme = seme.

Gurgu = djur.

Gele = deilia (gr.), fruktan.

Gete = guetter (fr.).

Eruwen = drymós (gr.), skog.

Hengkin = inelinaison.

Gurvangun = vaurien.

Ijarila = réjouir.

Fula = rufus.

Cimara = hämera etc.

Farhón = afanäs (gr.), mörk.

Haha = homo.

Hehe = femina.

*

Om man ser att ordet dehema betyder oncle, och
samtidigt hör tyska oheim rusa förbi, så vill man gärna
ställa ihop dehema och oheim, och man har rätt, ty
dehema kommer av ama = fader, amaha = svärfar.

Om tome betyder alla, så tänker jag på toti, tous.

Utala = autant (fr.).

Ara = grafo, skriva.

Bi = vara; engelska: to be.

Genere = ire (lat.), gå.

Colgoro = fulgor.

Juwa = ouvrir.

Giyan = juste (fr.).

*

Men det finnes en hop onomatopoiéer i
mandschuriskan, vilkas betydelse man tycker sig känna,
som ett dunkelt minne, utan att man följer ljudlagar
(som icke existera! Ad. N-n), eller rättare man finner
det helt naturligt att det skall betyda det och det!
och detta i synnerhet om man tar sin grammatika på
franska språket, vilket angiver tillräckligt franska
språkets berättigande som universalspråk, varande
korsning av latin (grekiska), tyska och keltiska. Acu facu
t. ex. betyder aimer enfant. I acu finns aimer, och i
facu enfant.

Dede dada = sans dignité.

Lokdo lakda = lourd.

Kakafaka seme = katagelaston  (gr.), skratta.

Dar dar = (sv.) darra.

När jag ser att babade betyder partout, finner jag
det helt naturligt, liksom att sidenderi betyder à
l'intérieur, och dorgi dedans; uba = ici, tede = là,
deleri = par-dessus, deri = à travers, tule = dehors,
cargici = de l'autre côté, aide = où, aibideri = par où,
esike = assez.

Vidare: Jabure = labeur; sain = sain; orho =
herbe. [Se: C. de Harlez: Langue Mandchou, Paris
1884.].


Nu skulle ju ett par ord sägas om japanskan,
för att introducera även detta avlägsna tungomål i
den europeiska språkkonserten!

En flyktig blick avskräcker liksom ungerskan, men
om man rensar bort præfixer och suffixer, och om
man begagnar sin rätt att välja ur de europeiska
språken, där likhet visar sig, så blir saken icke
orimlig. Och att sluta av likhet är enligt logiken ett gott
sätt (analogi), att sluta av olikhet är ett sämre sätt.

Alltså:   till  ordlistorna!

Jag ser strax att äta heter kuu och tänker då på
tyska kauen, kanske grekiska enkoia (måltid),
latinska coenare. Om någon invänder att kuu »kommer
ifrån» kinesiskan, så kan ju svaras, att ett ord icke
behöver »komma ifrån», därför att det liknar, utan
båda kunna ha öst ur samma urkälla.

Jag fortsätter, hållande mig till realiteter tills
vidare.

Smör heter gyuraku. Det låter som ungerska,
men heter där voj, på finska = voi. Mera liknar
gyuraku grekiska butyron, som på tyska är butter.

Ättika heter su. Det är surt, oxys (gr.), acidus,
sauer.

Socker = sato,  saccaron  (gr.).

Shio = hals, halós, salt.

Pan = panis, bröd.

Kashi = kuchen  (ty.),   coquo  (lat.).

Ushi = sarx (gr.), kött(?).

Köket heter daidokoro, och det låter som
grekiska; och daio betyder brinna, koreo sopa, korä
piga.

Yasai = gemuse,  olus  (lat.),  opson  (gr.).

Yaku = kaio,   kauvo   (gr.),  bränna.
Waku = coquo,   kochen,   koka.

Uchi = oikos  (gr.), hus.

To = tyra (gr.), thor, dörr.

Kagi = clavis, nyckel, kleis (gr.).

Tatami = tapäs  (gr.), matte, matta.

Kimono = klamys, kiton, klanidion, mantel, rock.

Kuts = skyteus (gr.), skomakare, sutor (lat.),
kattuma (gr.), skosula.

Saifu = sacculus   (lat.),  sakion   (gr.),  pung.

Horits = jura, juris (lat.), ortós, eritsen (gr.), rätt,
rak, jus.

Ajamaru = hamartaneien (gr.), sich irren.

Ashiki   koti = kakotes,   kakia   (gr.),   laster.

Iri = ire (lat), gå in.

Katana = coteau   (fr.),   culter   (lat.),   kopís   (gr.).

Umi = humor, hydor, vatten, hav, (Lapplands
Ume?).

Yói = god   (sv.);   Jut = gut   (platty.).

Sakana = salakka   (fin.),  fisk.

Mijikai = mikrós  (gr.),  liten.

Karái = karvi   (fin.),  kärv.

Hachi-mits = hunaja, mesi (fin.), honung.

Mizu = vesi   (fin.),  vatten.

Amai = makea  (fin.),  söt.

Oya = goneis  (gr.), föräldrar.

Sora = uranos   (gr.),   svarga   (skr.).

Iko, ikioi = eikon, eiko, eoikos (gr.), anseende,
makt.

Omoi = oiestai,  nomitsein   (gr.),   tro.

O. s. v.
</chapter>
<chapter name="Grekiskan">
<h3>GREKISKAN.</h3>

På denna korta upptäcktsresa genom världens
mera begagnade språk har ett visat sig säkert: att
grekiskan med dess karaktäristiska ljud återklingar
i dem alla. Och grekiskan blir genom dess
förvantskap med sanskrit liksom bindestrecket mellan östra
Asiens och västra Europas språk.

På grekiska är ju Europas äldsta och bästa
skaldestycken skrivna, tragedierna inräknade; på
grekiska äro alla nämnvärda filosofiska system författade:
historia, jordbeskrivning, matematik, naturkunskap.
Och på grekiska är Nya Testamentet författat.

På grekiska nämnas alla modärna uppfinningar,
ifrån telegraf, telefon, automobil till det sista
munvattnet. Läser man dagens tidning på vårt språk så är
hälften grekiska.

Efemerider, politik, litteratur, teater, krönika,
polemik, statistik, polis, ekonomi, eko, diplomati,
telegram, äro grekiska ord. Och i annonserna är
grekiskan övervägande: fotogén, automobil, sozodont,
dentist, o. s. v.

Hela studentexamen går av med grekiska:
teologi, historia, geografi, alla grammatikor, filologi,
zoologi, botanik, aritmetik, matematik, geologi, fysik,
kemi, är grekiska.

Grekiskan är ett levande språk, kanske
odödligt! och därför att Guds son talade det, och hans
lärjungar skrevo det!
</chapter>
<chapter name="Vad är vetenskap?">
<h3>VAD  ÄR VETENSKAP?</h3>

Det har hittills varit ett mycket svävande
begrepp. Att samla frimärken har blivit en vetenskap
och kallas filateli. Att sätta sig på en välbonad
kutter som man sedan låter driva, är också
vetenskap, även om man bara fördriver tiden med
kortspel och jakt.

Men nu har begreppet vetenskap utvidgats än
mer. I Europas mest spridda illustrerade tidskrift
skulle ett lands 8 största vetenskapsmän avbildas.
Däribland voro naturligtvis 2 fruntimmer först. Det
ena var ordförande i en agitationsförening, det andra
var förestånderskan för en platsanskaffningsbyrå.
Detta är modärn vetenskap! Kommissionskontor som
anbringa odugliga tjänare, hushållsskolor där man
förfalskar matvaror så att steken kokas ur först, och där
man gör buljong av rågmjöl, det är vetenskap!

Jag vet en vetenskapsman, professor, rysligt stor,
som lät en tecknare rita av alla världens sjöborrar
dem han icke en gång samlat själv. Arbetet gavs ut,
befanns vara epokgörande. Men där fattades
huvudsaken: texten. Det fanns ingen egentlig text, bara
ritarns ritningar, som voro utmärkta. Vari bestod
professorns vetenskap då? I ritarns ritningar.

Detta påpekades i en tidning, med påföljd att
ritarn måste resa till Amerika.

När man läser världshistorien, så får man lära en
hop lögner eller obevisade påståenden, särskilt i
skolorna, där allting inhämtas kritiklöst.

I Bartolomeinatten till exempel dödades amiral
Coligny, och blev genast martyr och helgon. Punkt
och slut. Men det var icke så enkelt med
martyrskapet och helgonet, utan det var ytterst invecklat.
Frankrike, som sedan gammalt var ett katolskt land,
hade slutligen tolererat kalvinisterna, givit dem
ämbeten i staten och befästade platser. Men kalvinisterna
voro icke nöjda därmed, utan skövlade kyrkor, brände
bilder, och förbjödo katolska gudstjänsten, detta i ett
land där de endast voro tolererade. Coligny var med
och väckte borgerligt krig, och han lät därunder sin
broder Andelot undsätta sig med tyska trupper. Detta
var ju landsförräderi.

Vid belägringen av Orléans blev den katolske
François av Guise (icke Henri) mördad. Coligny
ansågs som mördaren, av några, av andra nämndes en
kalvinistisk adelsman Poltrat. Vem som var skyldig
vet man icke, ty i världshistorien äro alla uppgifter
förfalskade. Emellertid, och efter alla olyckor Coligny
dragit över sitt land blev han av parlamentet dömd som
högförrädare. Nu är att märka det parlamentet var av
konungen oberoende och kunde göra honom
föreställningar; Coligny dömdes således icke av konungen;
och Carl IX mottog honom efter domen i sitt hov,
satte honom i statsrådet, emedan han värderade honom
som krigare.

Därpå följde skotten på Coligny, den 22 augusti,
vilken händelse upprörde konungen så, att han avlade
sjukbesök hos den sårade. Det hade han aldrig
behövt göra, för att dölja sina planer.

Men därefter övertygas konungen av sin moder
om tillvaron av en protestantisk sammansvärjning.
Detta kränkte Carl IX, som allvarligt räckt
kalvinisterna handen, strängt bestraffande de katolske som
övat våldsamheter mot dem i Rouen och flerestädes.
Carl IX hade även närmat sig den kalvinistiska
Elisabeth av England och skickat hjälp åt de protestantiska
holländarne, varförutom han gifte bort sin syster med
hugenotternas huvudman Henrik av Navarra, och själv
äktat den protestantiskt sinnade Maximilian II:s
dotter. Att han trodde på en sammansvärjning var icke
underligt, då protestanterna redan 1567 försökt att taga
honom fången, i Monceaux.

Hur kom då Bartolomeinatten till stånd? Det vet
man inte; ty stormen bröt ut på samma natt över hela
Frankrike, utan konungens vetskap.

Att Carl IX själv lossat skott från fönstret i Louvre
lär vara lögn.

Men Coligny blev martyr, fastän han var
misstänkt för mordet på Frans av Guise, fastän han väckt
borgerligt krig och dragit främmande trupper in i
sitt land, fastän han var dömd som högförrädare av
parlamentet.

Säg detta åt en protestantisk historieskrivare, vad
svarar han? Ingenting; han bara kallar dig Jesuit,
och går på i lögnstrumporna! Men att utelämna
motiveringen i en pragmatisk historia, det är
urkundförfalskning, och därför synes hela världshistorien <i>vara
förfalskad</i>.

Leopold Ranke skulle ju en gång skriva påvarnes
historia i 16 och 17:de århundradet, naturligtvis i
protestantisk anda; men när han granskade källorna
kom han till motsatt resultat, så att han sedermera
»gjorde sig förebråelser» det han varit opartisk till
protestanternas nackdel. I ett annat arbete råkade
Ranke meddela den upptäckten, att inkvisitionen i
Spanien var en kunglig domstol och icke en andlig.
Ja han fann till och med att påvarna bekämpade
inkvisitionen ehuru förgäves. Sådant kallas farliga
upptäckter; men ingen lärobok har ändrat den gamla
uppgiften om inkvisitionens natur. Samme
protestantiske historieskrivare bevisar även att Bartolomeinatten
var en politisk händelse och alls icke var dikterad av
religiös fanatism.
</chapter>

<chapter name="Falska målningar">
<h3>FALSKA  MÅLNINGAR.</h3>

Då allt annat är så illusoriskt, så kan man ju
förstå hur mycket falska målningar som finnas i
världen.

På 1890-talet grasserade en liga, som sålde
Rembrandt och Rafael till 300,000. En musei-intendent
sköt sig av förtvivlan att han låtit lura sig. Slutligen
bevisades att sixtinska madonnan var falsk, den äkta
hembjöds till försäljning bestyrkt av dokument. Om
säljaren, eller säljerskan häktades, vet jag icke.

I min ungdom gick jag och beundrade
mästerverken på vårt museum, studerade dem och grundade
ett blivande omdöme på dem. Men senare avslöjades
de mest berömda såsom varande förfalskningar. Hela
mitt omdöme var därmed annulerat eller förfalskat.
När jag längre fram fick se några av Rafaels
stafflibilder, trodde jag de voro falska; och själva sixtinska
madonnan vill jag inte svära på.

Men bland Berlin-museums Rafael finnas
madonnor som Rafael icke målat. Denna till exempel, med
ett ideal av fulhet, som Rafael saknade, är sannolikt
falsk. Men jag ville fråga en målare om saken, icke
en musei-man eller en recensent.

<img></img>
</chapter>

<chapter name="Den oupphinneliga antiken">
<h3>DEN OUPPHINNELIGA ANTIKEN.</h3>

Bland annat vi fingo lära i min ungdom var: att
den antika skulpturen var oupphinnelig, det vill säga
fullkomlig i skönhet. Men det är den icke. Själva
Niobe är ful i konturen, vilken är en av huvudsakerna
i skulpturen.

Laokoon är en vacker komposition, men gossarne
äro rysliga, emedan de äro osanna. Gossar se icke
ut så.

Många antiker äro sköna, men det finns alltid
ett litet fel, av den orsak, att allting är bristfälligt här
på jorden. De som gå med ancestrala minnen av något
fullkomligt, lida därför när de se det ofullkomliga
i konsten, som uppger sig vilja korrigera naturen.

<img>Niobe-konturen.</img>

Det enda fullkomligt sköna jag sett fanns i
naturen. En snöalp vackert tecknad som Dent du Midi;
en grupp tulpaner utanför Beau-rivage vid Lac Leman;
ett gammalt olivträd vid Savona. Mest i växtvärlden
har jag funnit det fullkomligt sköna dock. En
persisk alpviol, en vit azalea i blom har givit mig den
största skönhetslust, ty den var ointresserad, och
väckte dunkla minnen av något jag sett förut som
var ändå skönare.
</chapter>

<chapter name="Rembrandt">
<h3>REMBRANDT.</h3>

Det finns ofullkomliga konstverk, som tilltala mer
än fullkomliga; detta kan bero på något subjektivt,
oss inneboende...

Rembrandt till exempel, har gjort många dåliga
konstverk, tråkiga och fula. Anatomen är pedantisk,
en så kallad »Académie»; Die vorsteher der
Tuchmacherzunft är utmärkt som facture, men mycket
panoptikon; Nertagningen från korset är faslig, oskön,
hädisk, men väl målad.

Och så med de flesta av Rembrandts opera.
Likafullt är jag dragen till honom, och personligen älskar
jag mest hans självporträtt från Wien, men av den 

<img></img>

privata grund, att jag haft det länge hängande på en
vägg, och där liksom gjort hans intima bekantskap.

Ofattligt är att Rembrandt, liksom Mæterlinck
kunde göra karrikatyrer på sina egna vackraste saker.
Sålunda har han i Abraham och de tre änglarne
(Petersburg), framställt ämnet i en upphöjd stil, där den
minsta änglen är bland det skönaste. Men i etsningen
Abraham mottager Jehova (samma ämne) har han ritat
till en simpel karrikatyr.

Likafullt, jag »håller på» Rembrandt, fastän jag
icke kan motivera det. Kanske det är lika subjektivt
som hans sätt att se sin rysliga Saskia, som till och
med i sin ungdomsgestalt förefaller oss så
motbjudande i sin fulhet och elakhet.
</chapter>

<chapter name="Protestanternas frisinne">
<h3>PROTESTANTERNAS FRISINNE.</h3>

Det är bara ett sjukligt självbedrägeri när
protestanterna tro sig vara toleranta och frisinnade.

Luther själv föreslog (enligt Seckendorf), att
judarnes synagogor skulle brännas, deras hus nedrivas
och deras bönböcker jämte Gamla Testamentet tagas
ifrån dem. Deras rabbiner borde tvingas till hårt
arbete och förbjudas all undervisning.

Men än i dag hyllar Israel vår Luther, därför
att han var sa frisinnad. Det är ju galenskap.
Voltaire var icke stort mer tolerant mot Israels barn,
men än i dag lägga dessa sina blommor på hans
staty vid Quai Voltaire. Jag har läst i en bok, som
jag icke kan återfinna, att Jean Calas icke var
oskyldig, utan att han pinat sonen till självmord. Då allt
annat är förfalskat, kan det vara möjligt att fadern
Calas var skyldig. Processen, som numera refereras
behagligt förkortad, är ytterst invecklad, och borde
granskas i Causes célèbres IV där den finnes.

Fadren Calas, protestant, hade en äldre son, som
före den mördade övergått till katolicismen. Detta
kunde ju icke vara något nöje för fadern, då det
väckte söndring i familjen, där modern för övrigt var
engelska. När nu den yngre sonen också ville bli
katolik, föreställer man ju sig faderns berättigade
ovilja, ehuruväl han bedyrar sig varit likgiltig. Detta
tyckes bekräftat av den omständigheten att det fanns
i huset sedan 30 år en katolsk tjänarinna, vilken
omvänt den äldre sonen utan att bli bortkörd.

Om aftonen före mordet kommer en protestantisk
man från Guyenne. På natten sker mordet. Men
alla biomständigheterna, vittnesmålen i första
processen, fadrens känslor vid första sonens avfall, orsaken
varför katolska pigan icke avskedades, modrens och
syskonens uppförande mot den som ämnade
övergiva sina fäders tro (de voro 6 barn). O. s. v.

Den mot kristendomen fanatiske och intolerante
Voltaire satt eller låg i Ferney och reviderade
processen, tre år efter domen, och genom sina relationer
med hovet fick han den upphävd. Men vad visste
han om saken? Endast vad de intresserade i saken
berättade, relaterat med vältalighet.

Att Calas mördat sin son förefaller osannolikt,
men att han pinat honom till självmord synes ganska
naturligt. Hur det förhöll sig får man väl aldrig
veta, och fick man veta det, skulle katoliker tro det
ena, och protestanter icke det andra, ty
människornas åsikter äro födda av intressen och passioner.
Men det är lika lättsinnigt anse Calas martyr som
att kalla honom mördare, men så äro människorna
i sina tycken, som de kalla åsikter och göra till sin
egendom, som de försvara.

*

Det trettioåriga kriget öppnas som bekant med
restitutionsediktet. Genom detta återfordrade
katolikerna de kloster och fromma stiftelser som
protestanterna tagit, och begagnat till gåvor, mutor och
andra världsliga ändamål. Sålunda hade Luther till
skänk fått Augustinerklostret i Wittenberg av
kurfursten Johann den beständige, och dessutom hade

han köpt det »Lilla Klostret» för 430 gulden. Detta
var ju icke lagligt eller vackert, och katolikerna hade
otvivelaktigt rätt, i synnerhet när de beviljade
lutheranerna religionsfrihet. Kriget som bröt ut var
sålunda intet religionskrig utan ett kiv om jordagods.
Men likafullt står det i vår historia att det rörde
sig om trosfrihet. Det är ju rysligt! Och talar man
om sanningen (= hur det verkligen förhöll sig) så
rosas det av de frisinnade protestanterna, vilka äro
lika fanatiska lögnare som de »andra».

Det är ju hopplöst att tala förnuft vid
människorna, ty de synas vara galna! Det var också
Swedenborgs mening!

*

Under den protestantiska Elisabeth i England var
sträckbänken lika mycket i rörelse som under den
katolska Isabellas. Under Cromwell befalldes Irlands
prästerskap med hotelse av dödsstraff lämna
fäderneslandet om de voro olydiga. Var och en som dolde
en katolsk präst måste lida döden.

Puritanerna i det fria Amerika straffade alla som
icke fasthölle vid deras religion. I Massachusetts
»blevo kväkarna piskade och brännmärkta, deras öron
avskuros, deras tungor genomstungos med glödgade
järn; de landsförvistes och i händelse de återvände,
hängdes de».

Enligt Örebro stadgar av 17 februari 1617,
bestämde Gustav II Adolf strängaste straff för övergång
till kristna läran. Jag kallar den katolska för den
kristna emedan lutheranerna voro en sekt av den
protesterande kyrkan.

Elva dagar efter stadgans utgivande torterades
Johannes Hammerus och avrättades. År 1624 

avrättades Behr, Anthelius och Campanius, emedan de
icke ville övergiva sina fäders tro, av  Guldkonungen;
det är ett vackert exempel på protestantiskt frisinne!
(Se: Cornelius: Svenska Kyrkans Historia efter
Reformationen, Uppsala 1886.)
</chapter>

<chapter name="Häxprocesserna">
<h3>HÄXPROCESSERNA.</h3>

När på 1880-talet materialismen blomstrade och
människorna förfäades, upptäckte fysiologen Charcot
den onda viljans makt att influera medmänniskors
psyke, så att de blevo »besatta». Detta kallades
hypnotism och suggestion. Hemlighetsfulla
tilldragelser med brottslig anstrykning började refereras,
processer anlades därtill och mord förekommo, och där
mördaren uppgav sig ha handlat under inflytande
och tryck av viss persons vilja, till och med på
avstånd. Det var då Charcot fällde de ryktbara orden:
Om femtio år ha vi häxprocesserna igen! Därmed
erkändes att det fanns något i häxprocesserna som
var annat än inbillningar och bedrägeri.

Vad menades då med en häxa? En kvinna (mest
kvinnor!), som händelsevis upptäckt själens förmåga
att gå ut ur kroppen eller på avstånd influera på en
annan, mest på de lägre sfärerna. Därjämte måtte
de ägt förmågan att, särskilt hos barn, framkalla
orena bilder.

Romarne kände alla dessa konster, men förstodo
dem icke. De menade således med Lamia ett spöke
som »diade» barn, och med Incubus, som i orena
drömmar besökte ynglingar och flickor, menade de
Faunus eller den ludne Pan. Luther talar ännu om dessa
företeelser, och Huysmans har skildrat fenomenet i
ett kloster som han besökte såsom om det var en
upplevelse.

Nu är saken den, som varje förälskad man
känner till, att kvinnan kan, när hon attraheras till en
man, intränga med sin själ eller delar av densamma
i hans, så att han förlorar sig själv och blir besatt av
henne.

Ynglingen och flickan plågas i drömmen
sannolikt icke av sina fantasier utan av andras, och de som
tycka sig förföljda av mänskor äro sannolikt
förföljda av andras tankar, kärlek eller hat. När denna
själens förmåga, under vilda tider av förfall,
utvecklas och upptäckes, så missbrukas krafterna av de
andra till andra ändamål. Ynglingen i
pubertetsåldern, som blivit föremål för en, kanske okänd,
kvinnas böjelse, plågas av detta, känner sig ofri, besatt,
och blir stundom frestad beröva sig livet för att bli fri
sin vampyr. Olycklig kärlek kan ju sluta i självmord.

Dessa häxor, som brändes under
häxeriprocesserna, voro antingen sådana vampyrer eller besatta,
och man har exempel på häxor som av okunnighet
och nyfikenhet praktiserat trolldom, sedan själva
angivit sig och tiggt om bålet som enda räddningen, ty
genom att göra ont hade de trätt i förbindelse med
en lägre region som vi ana men icke kunna känna
fullständigt.

Albigenser och tempelherrar lära ha utövat
trolldomssynd med alla avvikelser, och därför brändes de,
icke för religionens skull. Och när tempelherrarne
svuro på bålet att de voro oskyldiga, så menade
de väl oskyldiga till den yttre handlingen, då lagen
icke straffar tankesynd, viljesynd, önskesynd.
Häxeriprocesserna upphörde, men häxeriet är
kvar delvis. En nådig försyn inbillade mänskorna
att det bara var inbillningar; och när deras tankar
upphörde spela omkring dessa ämnen, blevo de immuna.

När med hypnotismen, medvetandet om dolda,
farliga krafter väcktes till liv, började fenomenen
återigen visa sig, och mäktiga andar, särskilt i Frankrike,
bekämpade varandra, på avstånd, ibland med
dödlig utgång. Flera av dem som framkallat krafterna
blevo skrämda, och flydde till religionen, där de
funno säker hjälp. Andra förgingos i sin egen ondska.

Den kvinna, som av ondska och härsklystnad
leker med en mans känslor, bliver icke ostraffad.
Koketten som väcker svartsjuka blir oftast straffad
genom svartsjuka, det vill säga: anfäktas av
inbillningar, där hon ser mannen älska en annan kvinna,
och det lär vara helvetets kval. Därför heter det
så riktigt: Lek icke med kärleken!
</chapter>

<chapter name="Pantheon eller Människodyrkan">
<h3>PANTHEON

ELLER

MÄNNISKODYRKAN.</h3>

Swedenborg föredrog republiken som statsform,
emedan monarkien gav anledning till människodyrkan
bland annat. Faraonerna i Egypten och kungarne
i Babylon förgudades eller förgudade sig själva i
tempel såsom vissa romerska kejsare. Detta
underbara fenomen är icke grundat på människors
tacksamhet, ty den grunden är svag, utan dels i hatet
mot Gud, dels i fruktan, dels i en inneboende
autolatri eller benägenheten att förguda sig själv i sin

nation genom sin regent. Det är en dålig
bevekelsegrund alltså.

I Roms Pantheon, som varit badhus och kristen
kyrka, ligga nu bland andra Rafael och Viktor
Emanuel.

I Paris Pantheon förgudas Sadi Carnot och
makarne Berthelot.

I vår nekropol ligga många obegripliga storheter,
men även kreti och pleti huller om buller. Bland
konungar märkes Friedrich I, en operettfigur och en
karrikatyr, men i samma gravkor vilar »Sveriges
förstörare», den notoriske galningen Karl XII, som varje
år mottager sin apoteos av den bildade ungdomen.
Om man icke vill vara med om galenskapen, så blir
man ihjälslagen alldeles som om man störde allmän
gudstjänst.

Gustav Adolfs naturlige son med Margareta
Cabeljou, Vasaborg, har smaklöst nog fått eget
gravkor mellan Banérs och Bernadottes.

Guldkonungens naturlige svärfar ligger under
golvet framför predikstolen.

Men bara man talar om detta, så rasa
hedningarne, icke som inför majestätsbrott utan som för
hädelse. De döda regenterna ha upphört räknas till
historien, de äro gudar och deras minne är religion.

Och hedningarnes irreligiösa fanatism och
intolerans är värre än något odium theologicum. Den som
först vågade tala om Gustav Adolfs ställning i
30-åriga kriget blev bokstavligen mördad, d. v. s.
berövad ämbete, aktning och brödet, varförutom hans
hustru avlivades på ett anständigt sätt.
</chapter>
<chapter name="Doktor Faust (1897)">
<h3>DOKTOR FAUST.

(1897.)</h3>

År 1897 skriver en tysk om d:r Faust ungefär
följande:

D:r F. levde i mitten av 1500-talet, och
härstammade från Kundlingen i Schwaben enligt en
uppgift av Melanchton, som kände honom. Han skall
ha studerat magi i Krakau. Von Sickingen umgicks
med Faust i Kreuznach.

Efter åtskilliga förberedelser och en vistelse i
Wittenberg 1530 slöt han förbundet med den onde,
som i skepnad av en hund följde och tjänade honom,
men slutligen bragte honom om livet under rysliga
omständigheter.

Den första folkboken om d:r Faust skildrar
honom som en studerande i Wittenberg, där han först
tog en teologie doktorsgrad, sedan ägnade sig åt
medicin, astrologi och matematik, och blev en titanisk
filosof och forskare, som dock här framställes till
varnande exempel. »Han tog örnens vingar och ville
utröna all himmelens och jordens grund.» Redan i
skolan kallades han en »spekulierer» och företog sig
spekulera elementa, lämnade teologien, blev en
världsmänniska, och vände sig till naturvetenskaperna, som
ansågos vara från djävulen (såsom Faust drev dem!).
Av djävulen begär han vid paktum, att denne skall
besvara alla hans frågor och icke säga något
lögnaktigt (kallas begäret efter sanningen!). Därvid
upplyses han att världen är evig, men själens odödlighet
förnekas. Hans avfall från Gud jämföres med
Lucifers och titanernas. Han äktar Helena som han 
frambesvärjer, får en son (Eufarion) med henne, och denne
blir en stor spåman o. s. v.

Slutet på sagan är icke narri, ty efter en med
studenter genomrumlad natt, finnes Faust på en
dynghög, förfärligt massakrerad, kastad förut mellan
väggarne i värdshusets rum, där han sov.

Faust fattas som en motbild mot Luther, som
slängde de världsliga studierna (juridiken) och
ägnade sig åt Herrans tjänst.
</chapter>

<chapter name="Leben Jesu">
<h3>LEBEN JESU.</h3>

Nu vid 60 år föll det mig in att jag måste se hur
Strauss' Leben Jesu tog sig ut, innan jag ginge hädan.
I min ungdom, 1860-talet, läste vi i skolan (för oss
själva dock) Sista Atenaren, Bibelns Lära..., Avskedet
ur Kyrkan, Människan (av Lilja), Renan, men urkunden
Leben Jesu fingo vi aldrig se. Och fastän jag varit
i bibliotek, dragit ihop böcker, gått i antikvariat, så
har jag aldrig sett Straussens bok. Den var liksom
indragen av makterna. Så kom den, vid 60 år, och jag
läste, försökte läsa. Men jag kunde icke!

Den var helt enkelt oläsbar! Det stod ingenting
på dessa dryga sidor; och det som var tryckt syntes
mig obegripligt, själlöst, snustorrt.

En människa som skriver en bok om det han icke
begriper, en student som lärt sig utantill de estetiska
systemen, en filosof som söker definiera det sköna,
en matematiker som vill bevisa eller motbevisa
axiomen, en drucken som försöker blåsa flöjt, ett
vanmäktigt, dåraktigt beslut att förklara bort Guds stora
underverk i försoningen. Jag slungade boken, för att
undvika somna...

Emellertid Strauss dog 1872, och trots sin sista
utveckling, då han icke trodde ens på själens
odödlighet, tillbragte han sina yttersta stunder med att
för lärjungarne läsa Platos Phaidon, som så härligt
bevisar själens odödlighet vid Sokrates dödsbädd.

- Hans död var sokratisk, förkunnade
lärjungarne.

Men om giftbägarn var med, det får man icke
veta!
</chapter>

<chapter name="Kristendom och radikalism">
<h3>KRISTENDOM OCH RADIKALISM.</h3>

Kristendomen är egentligen mera radikal än
radikalismen. Kristus vänder ryggen åt hela samhället
med dess institutioner, dess vetenskap och konst. De
skriftlärde varnar han oss för; de rike äro icke hans
vänner; Lazarus snarare; den rike ynglingen
uppmanas sälja vad han äger, och giva de fattiga. Till
armén säger han: Den som griper till svärd skall
med svärd förgås. Om vetenskap, konst och industri
yttrar han sig icke, emedan de synas likgiltiga. Icke
har han stora illusioner på människorna, då han kallar
dem huggormars avföda. Och med rätta; ty då
jorden är ett fängelse för himmelens brottslingar, så äro
vi alla bovar, men fängelsepredikanten har till
uppgift att predika benådning för dem som uppföra sig
anständigt. Att öppna fängelset vore oförsiktigt och
lagstridigt, och där skiljer sig kristendomen från
anarkismen. Dem skatt som skatt bör; kejsarens åt
kejsaren! Överheten är förordnad av Gud! Han bär
icke svärdet förgäves!

Alltså ense i kritiken, men icke i
konsekvenserna.

Den kristne finner sig med religiös resignation
i fängelsets obehag, och sätter icke bort nyttig tid på
fåniga förslag att reformera fångvårdsstyrelse och
direktörer. För att utverka lindring och benådning,
för att slippa mörk cell och prygel, söker han
uppföra sig väl, utan att han därför tror att fängelset kan
bli något förlustelseställe.

Allt vad Rousseau, Max Nordau och Tolstoj
predikat mot samhällets brister är alldeles riktigt, men
slutsatserna äro falska. Socialismen, den hedniska
nämligen, som predikade utveckling och
framåtskridande, gick genast sin kräftgång tillbaka till nyss
upphävda skråordningar, inskränkte näringsfriheten
(sträjkbrytare), införde inkvisitionen (bojkottning av den som
icke ville låta bestjäla sig av oärliga pigor),
bannlysning av kättare (icke-socialister förnekades
vattenledningen och ljuset, brödet och barnens mjölk, vid
storsträjken). De tvungo de nöjda att vara
missnöjda, och gjorde mänskorna vilda och förtvivlade,
och förvärrade egentligen där de skulle förbättra.

Men i sin hedniska radikalism nådde de icke upp
kristendomen. Otrogna trodde de på allt som var
falskt: vetenskapens villor, nationalekonomiens
misstag, industriens leksaker och filosofernas dumheter.
En hedning kan man tratta i vad hälst som är falskt,
och vilka dumheter som hälst, men för sanningen
(= verkliga förhållandet) är han döv och blind.

Ett lagom, stilla världsförakt, ena benet i
Jenseit, ögat på polstjärnan, stav i handen, ränsel på
ryggen, alltid färdig till uppbrott; rena händer och
gott samvete, då är man oåtkomlig, icke avundad,
lider icke av missräkningar eller förödmjukelser,
emedan man är beredd på allt och har tagit allt det där
i förskott.

Fåfänglighet, förgänglighet, sade predikaren.

»Så ut din säd om morgonen och låt ej din hand
vila om aftonen; ty du vet icke vilketdera lyckas
bäst <i>eller om båda sätten äro lika goda!</i>»
</chapter>

<chapter name="Var äro vi hemma?">
<h3>VAR ÄRO VI  HEMMA?</h3>

Om  människorna visste var de  befinna sig!

De gamles beskrivning på Tartaros stämmer med
vårt tillstånd här i livet. Den äregirige rullar sitt
stenblock som Sisyphos, och när han fått upp det,
så rullar det ner igen.

Artisten använde 25 år av sitt liv i arbete och
intriger för att få bygga ett tempel åt staten.
Templet invigdes, artisten lagerkröntes under fackeltåg.
Dagen därpå stod det i bladen att man borde riva
templet, emedan det var misslyckat. Artisten dog
ett halvt år efter på en anstalt; templet revs och
namnet glömdes, utplånades.

Tantalos, den rike, girige, står mitt i källan, men
får icke dricka; träden fyllda med frukter hänga över
hans huvud, men varje gång han räcker ut handen
för att plocka, kommer en vindfläkt och böjer undan
grenen.

Den rike mannen har slitit, arbetat och skojat till
ålderdomen börjat. Nu skall han njuta; men han har
inga tänder, när hjärparne slutligen komma flygande;
vinkällaren är fylld; men han får icke dricka för
doktorn. Det är Tantalos!

Ixion rullas på ett hjul, så att bäst han är uppe
är han nere. De gamle uppgåvo orsaken vara den
att han skrutit med kvinnogunst, som han aldrig
mottagit.

Danaiderna de behagsjuka ösa och ösa, men karet
är som ett såll, allt kommer in, men ingenting stannar.

»Det är ett helvete!» hör man hela dagen, alla
dagar, och det är allmänna meningen. Men bara det
ljusnar lite, bordet dukas, sängen bäddas, så börjar
man trivas igen. Man illuderar sig, ibland med <i>das
liebe Alkohol</i> och fortsätter sitt sömngångeri vaken.
Så blir man väckt av något buller, far upp, rasar,
gråter, och så somnar man om igen. Slutligen blir
sömnen borta, och man vaknar för att aldrig kunna somna
mer. Man är väckt, och det hjälper inga sömnmedel.

Då upptäcker man hela sveket! Man ser var
man är, och vad allt det förflutna varit, som man
trott vara verkligheten.

Den relativt vise börjar då vända sig från
verklighetens fantomer och skuggor och söka det andra
riktiga, det verkligt verkliga.

Då visar sig staten vara ett fängelse där
fosterlandets försvar äro gevaldiger, samhället är ett
dårhus, där fullmäktige och poliser äro väktare, familjen
ett konkubinat, vetenskapen en camorra, kapitalisterna
ockerkarlar, de sköna konsterna överflödiga,
litteraturen ett tryckt prat, industrien en onödig lyx,
kommunikationerna tortyrredskap, elektriska ljuset
förstörande ögonen, alla kulturens välsignelser antingen
förbannelser eller överflödiga.

När man insett detta, så vänder man ryggen åt
det, och söker det enda, som håller ta i, som ger
sannfärdiga svar, som uppfyller vad det lovar.

Men   detta   öververkliga   kalla   de   tokiga
människorna fantomer!
</chapter>

<chapter name="Bibelns källskrifter">
<h3>BIBELNS KÄLLSKRIFTER.</h3>

Det är ju en gammal iakttagelse att gamla
testamentets författare själve anföra sina källor på flera
ställen. Sålunda hänvisar Josua Bok: 10: 12, 13, till
Jaschar (»Den uppriktiges bok»). I 4 Mose Bok 21
kap. anföres Jehovas krig, o. s. v. Men varje gång
man refererar detta faktum, så svaras med prästcodex,
codex sinaiticus o. fl. Man förstår icke skilja, eller
vill inte skilja handskrifterna (codices) från
källskrifterna,

Nu skriver Swedenborg, i Apocalypsis revelata
följande memorabilier om källorna till Bibeln. Han
talar först om de gamla församlingarne i Asien
(Kaldéen?) och om det urgamla ordet, som är förkommet,
sedan går han vidare.

»Om detta urgamla ord, som var <i>före</i> israelitiska
ordet i Asien, förtjänar den nyhet anföras: att det
ännu förvaras där hos folk, som bo i Stora Tartariet.
Jag har i andeliga världen talt med änglar och andar,
som voro därifrån (Tartariet) och de sade att de äga
det ordet, att de haft det från uråldriga tider, att de
efter samma ord inrättat sin gudsdyrkan, samt att
det består av idel motsvarigheter (= symboler,
korrespondenser). De sade, att i det ordet finnes även boken
Jaschar..., ävensom att de äga böckerna Jehovas
Krig... och när jag läste för dem de ord Mose
<i>därutur tagit</i>, undersökte de om de stodo där, och
de funno dem. Härav har för mig blivit uppdagat att
det urgamla ordet <i>ännu hos dem finnes</i>. Under
samtalet med dem, sade de att de dyrka Jehova, några
som en osynlig, andra såsom en synlig Gud., De
berättade vidare att de icke tillåta främlingar komma
till sig, utom kineserna, med vilka de leva i fred,
emedan kinesiska kejsaren är av deras stam; ävensom
att de äro så talrika, att de icke tro något land i
världen vara mera folkrikt; vilket även är troligt, då man
erinrar sig den ofantliga muren som kineserna låtit
fordom uppföra till ett värn emot deras infall. Man bör
fråga efter detta i Kina, och torde hända man finner
det hos tartarerna. -- -- -- Dessutom har jag hört
av änglarne, att de första kapitlen i skapelseboken...
även finnas i det ordet, och således att <i>Mose avskrivit
det därifrån</i>. Änglar och andar ifrån Stora Tartariet
synas i det sydöstra väderstrecket och äro avskilda
från de övriga, därigenom att de bo i en högre
utsträckning, och ej inlåta till sig någon ifrån den kristna
världen; uppstiga några till dem, bevaka de dem
så att de icke må komma ut.»

Om man nu med god vilja söker att utleta
meningen med detta tal, så måste man först fixera några
punkter. Med Stora Tartariet menades på
Swedenborgs tid, hela östra Centralasien, Mongoliet,
Mandschuriet, Tibet o. s. v.

Sedan ordas om ett talrikt folk, mot vilket Stora
muren var byggd: det var mongolerna. Men
kinesiska kejsaren är deras vän, emedan av samma släkt:
det är mandschurerna, emedan kejserliga dynastien
i Kina är mandschurisk.

Men så kommer, att detta folk, som bevarar
bibelns källskrifter bo på en högslätt och icke insläppa
kristna till sig. Detta pekar åt Tibet, det kan icke
hjälpas, och teosoferna ha i tjugo år visat på Lhassa
såsom ägande hemligheter. Nu har ju vissa
rekordresande besökt Tibet, och skildrat lamaprästerna som
bizarra, osympatiska figurer, men det kan vara lögn
eller förvänd syn, beroende på ett gudlöst sinne som
ser allt upphöjt liksom löjligt.

Men det finns en annan utväg till att förklara
vad Swedenborg menar. Han har själv i en skrift
förklarat, att det existerar okända upphöjda platser på
jorden, där mäktiga väsen bo, vilka tjäna Herren och
styra människors öden. Detta erinrar om Platons
Phaidon där detsamma säges, och även om teosofernas
Manhatmas eller Lärare som bo i Himalaya.

Väl! Till den Stora Babyloniska pekar icke
Swedenborg; kilskrifterna kunna vara fördärvade rester
av det urgamla ordet, som icke gagnar oss ett spår,
då vi äga det bättre i Bibeln, men kilarna få tjäna till
vår Heliga Skrifts bestyrkande och ha redan gjort det.

Swedenborg, som öppet talar om Moses'
avskrifter, har därmed icke velat betvivla bibelns gudomliga
ursprung, han har tvärtom bestyrkt den. Må nu den
forskningsresande komma, som upptäcker det
oupptäckta landet, eller som inträder i det heliga Lhassa,
men med fromt sinne och vördnad i hågen! Han
kommer nog, när han får lov, kanske snart nog! Och då
ramlar Babel, och lertavlorna krossas, sedan de tjänat
sanningen, ty även villfarelsen tjänar!

Underligt är att alla resande i södra Sibirien och
Mongoliet hitta handskrifter i öknen, i sanden, i
ruinhögar, och alla dessa som man vårdat sig tolka äro av
religiöst innehåll. Swedenborgs kusin Peter
Schönström, och Strahlenberg samlade sådana handskrifter
såsom fångar i Sibirien efter Pultava, och 
Strahlenberg säger sig ha hemfört ett hundratal, som han
utdelade åt vänner och gynnare. Det var troligen av
dessa jag år 1879(?) hittade i Linköpings
stiftsbibliotek ett par på mongoliska och tibetanska. Den
mongoliska sände jag till Paris att tolkas, och den befanns
vara en bön.<footnote>Finnes troligen i Helsingfors universitetsbibliotek,
bland mina samlingar i Sinologica.</footnote>

Det spökar i »Stora Tartariet» säger vår senaste
resande, och själva Landor tror att tibetanerna kunna
förvända synen. Kanske de gamla sagorna om
presbytern Johannes och den gamle på berget innebära
någon sanning, och att det existerar oupptäckta
länder utom vid polerna? För tio år sedan upptäckte
man okända oaser i Sahara strax invid stråkvägen.
Detta kunde man endast förklara så, att innevånarne
ville vara i ro och därför ledde de resande vilse.
</chapter>

<chapter name="Bibelkritik">
<h3>BIBELKRITIK.</h3>

Varför kallar man Psaltaren för Davids psalmer,
då David endast skrivit 73 av de 150?

-- Jo, därför att hävd givit dem namnet; <i>pars
pro toto</i> heter den retoriska figuren.

På samma sätt förhåller sig med Mose böcker,
vilka han som bekant icke författat själv, då däri ju
skildras hans död och begravning. Men han har nog
lämnat materialet, i synnerhet som han enligt 4 Mose
bok 33:2 förde anteckningar över lägerställena vid
ökenvandringen, vilken nog är att även fatta på
andligt sätt liksom hela Bibeln. Moses är således ingen
myt, tvärtom, han är en gudsman, en Herrans hjälte
och en skald. Han har ju skrivit den 90:e psalmen
i psaltaren: »Herre, Du är vår tillflykt från släkte till
släkte. Förrän bergen voro och jorden och världen
blevo, äst Du Gud av evighet till evighet. Du, som
låter människorna dö, och säger: 'Kommen igen i
människors barn. Ty tusen år äro för Dig såsom den
dag i går framgick, och såsom en nattvakt... Lär
oss betänka att vi dö måste på det vi måge förståndige
varda.'»

Och Kristus själv upphöjer Moses till profet, då
Han (i Johannes evang. 5:46) säger: »Haden I trott
Moses, så haden I trott mig, ty om mig har han skrivit.»
Härmed syftade Han bland annat på 1 Mose bok
49:10. »Spiran skall icke varda tagen ifrån Juda,
ej heller en mästare ifrån hans fötter, till dess Hjälten
kommer, och honom skola folken tillfalla.» För att
återvända till David, vill jag bara erinra att Jesu sista
ord på korset: »Min Gud, min Gud, vi haver Du
övergivit mig», äro citat ur Davids 22:a psalm, och
att således Eli lama icke alls betyder vad prof.
Delitzsch påstår i Babel och Bibel.
</chapter>

<chapter name="Bibelkritiska bommar!">
<h3>BIBELKRITISKA   BOMMAR!</h3>

När jag gick i skolan på 1860-talet, så lärde oss
en lärare att valfisken hade så trångt gap, att han icke
kunde svälja en människa och därför var sagan om
profeten Jonas en lögn.

Sådant fick jag lära i min ungdom! Men nu
innehåller lärarens lärdom två grova lögner. För det
första äger valfisken, orca gladiator, ett så stort gap,
att han kunnat svälja 13 marsvin och 14 sälar
(Bøving-Petersen, Dreyer). Och i spermacetivalen har man en
gång funnit 2 döda soldater!!!

För det andra var det ingen valfisk, icke heller en
stor fisk, utan en ketos, som betyder havsodjur.

För det tredje står det så här i bibeln: »Och
Herren förskaffade en stor fisk...» Antagom en stor
fisk, så finns det hajar! men det behövs inte alls, ty
i följande kapitlet står något annat, som är
huvudsaken! Där står en lovsång, vars make i skönhet och
styrka man nu icke skriver.

<poem>
Du   kastade   mig   i djupet,   mitt   i havet,
och strömmen omslöt mig,
alla  dina svallande  böljor gingo  över  mig.
Jag tänkte då att jag var bortdriven från dina ögon,
men jag skall åter få skåda upp mot ditt heliga tempel.
Vatten omvärvde mig  och trängde  mig på livet,
djupet   omslöt   mig,
sjögräset   omsnärjde  mitt  huvud,
till bergens grund sjönk jag ned,
jordens bommar slöto sig bakom mig för  evigt,
men   Du  förde   min  själ   upp   ur   graven,
Herre,  min  Gud!...
</poem>

Det var pärlan som zoologen kastade bort, men
musslan den slukade han!

Längre fram i livet skulle »en sån där dum
fritänkare» visa mig den brinnande busken i vilken
Herren uppenbarade sig för Abraham. Och i botaniska
trädgården förde han mig till Dictamnus albus. -- Se
bara! -- sade han och rev eld på en tändsticka. --
Men jag såg ingenting, ty buskens eteriska oljor ville
icke brinna. Underverket klickade för den stackarn.
För övrigt är dictamnus en ört och icke en buske,
och så finns den icke sydligare än i Italien. Bom!
alltså! Bom!

Och så mycket besvär man gjort sig att förklara
bort det nådebrödet <i>man hu</i>, som Israels barn fingo
i öknen, men endast som dagligt bröd, för att de
skulle känna att de levde på nåd, under den
symboliska ökenvandringen, uppfostran till förlovade
landet.

Och de åto manna i 40 år! Och efter inträdet
förvarades det underbara himlabrödet i en ask i
tabernaklet till ett minne av Herrens nådiga hjälp ur
hungersnöden.

Men:

<poem>
Wer nie sein Brot mit Thränen ass,
wer  nie   die   kummervollen   Nächte
auf seinem Bette  weinend sass,
der  kennt  euch  nicht,  ihr  himmlischen  Mächte!
</poem>

Men de tro sig känna Fraxinus ornus, Tamarix
mannifera och Lecanora esculenta, vilken senare är
en arktisk växt, som »lär» växa på Sinaihalvön. Denna
lav brukar ibland döpas om och kallas i Sinaiöknen
sphærotallus. Dess apothecier »likna vetekorn och
äro smaklösa». Men Israels manna fanns endast om
morgonen, liknade rimfrost och smakade som semla
och honung. Det kan <i>således</i> icke vara densamma,
hälst sphærotallus (Lecanora) finns hela dagen.

Här föreligger sannolikt ett bedrägeri, liksom med
min ungdoms valfisk och dictamnus. Och gudlösa
människor kan man tilltro vilka bovstreck som hälst,
till och med att förfalska läroböckerna!
</chapter>
<chapter name="Bibelförklaringar: Arcana Coelestia">
<h3>BIBELFÖRKLARINGAR: ARCANA COELESTIA.</h3>

Swedenborg varnar oavlåtligt från att tolka
Bibeln på ett världsligt sätt, eller att behandla den som
geologi, botanik, zoologi. Ja han påstår till och med
att den måste fattas symboliskt, och detta utlägger
han i Arcana Coelestia. Sålunda betyder
ökenvandringen i 40 år ingen karavanresa; utan, när Egypten
betyder mörker, och Kanaan det förlovade landet,
så behövs ju bara liten eftertanke för att fatta
allegorien. En blick på texten upplyser ju varje tänkande
människa att här icke är frågan om något som
Zenofons Anabasis' »därefter tågade de»; ty under de
40 åren sletos icke Israeliternas kläder eller skodon,
och de levde bara av manna.

Jag tänker mig som jämförelse, att svenska
översättaren av Bunyan, En Kristens resa, skulle ha
bibehållit de engelska namnen på orter och personer.
Då hade svensken, okunnig om engelska, läst om
herr Headstrong och Wanton, vilka anlände till
staden Perdition och därpå tågade till The Pool of
despair, och så hade han kanske börjat söka på
kartan.

Roar man sig att översätta lägerställenas namn
i Mose ökenvandring, skall man finna att de äro
allegorier som i Bunyans Resa.

Egypten, som de lämnade, betyder mörker;
Tabeera är brandställe, emedan Herren där med eld
brände en del av de knotandes tält.

Kibrot-Hattaava betyder lustgrifterna, emedan
därstädes begrovos de som ätit ihjäl sig på vaktlar.

Genom öknen Sin = Törne kommo de till Kades
= Helighet, och hur de vandrade vilse kommo de
alltid tillbaka till Heligheten = Kades.

En gång råkade de i Förbannelsen (Arnon), men
nådde snart till Hoppet (Mattana) genom Tuktan
(Moseroth) och Mörker (Salmona), sedan de funnit
Bittert Vatten (Mara). Mose vart död i Pisga
Abarim »Övergången» (till Kanaan, till vilket han aldrig
fick vara med om Ingången). Att således som
Bibelkritici leta upp lägerställena på kartan, vore som
att i England söka Misströstans kärr eller staden
Fördärv med portvakten Vaksam.

Sålunda skulle Melchisedek (= Rättfärdighet)
som bodde i Salem (= Frid) betyda att den
rättfärdige bor i frid.

När Abraham drog från Bethel (= Gud hus), kom
han till Aj (Hop). Aj var dock en stad i Kanaan som
blev bränd och dess konung hängd, varav tolkningen
vore: Att när man övergiver Gud kommer man till
Aj och blir hängd.

Abraham är det andliga och Loth (gömmare,
undertryckare) det sinnliga. Att de råka i gräl och
längta skiljas är ju klart. Och Loth kommer till
Sodom (Hemlighet) som var att vänta av sinnligheten,
liksom att han begår blodsskam. Allt detta förklarar
oss Swedenborg i Arcana Coelestia, som tolkar Mose
två första böcker på sådant sätt, att all bibelkritik
annulleras.

Men Swedenborg antyder även att man kan
liksom läsa mellan raderna i Gamla Testamentet. Hur
detta skall förstås vet jag icke. Men då som
bekant de gamle rabbiner (massoreter) började insätta
vokalerna i grundtexten och avdela denna i ord, vore
ju möjligt att en kristen människa kunde göra om
detta på försök, och se om en annan tydning gåves.
Gamla Testamentet är ju skrivet med bara
konsonanter i en enda länga utan indelning i ord.

Det Gamla Ordet, om vilket Swedenborg talar,
den esoteriska texten kanske ligger fördold i denna
chiffer, som köttsligt sinnade judar givit »pour le
peuple».

Jag kan icke hebreiska, men har förvånat mig att
vid slagning i lexikon finna ord med vitt skilda
betydelser, ibland varandra motsatta. Ett exempel:
<i>Salmai</i> betyder: 1:o Min klädnad, 2:o Vänster, 3:o
Fridsälskande.

Eller <i>Sadrach</i>: Inblåsare, av solen, vigt barn, av
guden Sad, vara blid, sändningsbud på vägen.

*

Kristus berättas ju i Evangelierna, efter
uppståndelsen ha vandrat med lärjungarne och därvid
öppnat deras ögon att de förstodo skrifterna.
Därvid gav han väl den inre meningen åt dessa invigda,
vilken de icke kunde meddela »folket».

Johannes' evangelium slutar också med dessa
tänkvärda ord: »Men även mycket annat finns, som
Jesus har gjort; och om detta, vart och ett för sig,
skulle upptecknas, tror jag, att icke ens hela världen
kunde rymma de böcker, som skulle skrivas.»

*

Om detta bleve klart en gång att Bibeln skall
tolkas andligt, så upphörde väl denna dumma
bibelkritik och religionsvetenskap, som tvistar om
fraxinus eller lecanora, kaschelotten eller hajen, och
därmed detta härjande med föregivna interpolationer
(»Tre äro de som vittna») snokande efter Codices,
som kunna vara förfalskade av hedningar, och 

säkerligen äro det! Allt snokande i religion betyder bara
förnekelse och tvivel, som maskerar sig med »kärlek
till sanningen».
</chapter>

<chapter name="Helgens kristendom">
<h3>HEGELS KRISTENDOM.</h3>

Det finns två stycken Voltaire, hånaren av all
positiv religion, vilken dyrkades av de gudlöse, och
Guds fanatiske försvarare, vilken hånades av
ateisterna som den där trodde på Gud naivt som ett
barn. Emellertid återfick Voltaire sitt förnuft innan
han dog, liksom galningar bruka, och han avled i
den positiva religionen, njutande sakramenten.

Det finns också två Hegel, men de äro mera
invecklade än Voltaire, som var rysligt enkel,
ungefär som en journalist-croniqueur.

Hegel upptäckte med sin logik att det nuvarande
är det berättigade, och han försvarade status quo,
samhälle, stat, religion, rubb och stubb såsom
utgånget ur Guds hand; allt var berättigat såsom
existerande!

»Det hör till religionens väsende att förverkliga
sig i flera historiskt givna religionsformer. Av dessa
är dock kristendomen den enda som är ett adekvat
uttryck för religionens väsende. I sin
treenighetslära innesluter den kristna kyrkan kärnpunkten av
all filosofisk spekulation. Ty denna kan ej vara något
annat än att den evige, i sitt majestät över
ändlighetens sfär tronande Guden, sänker sig i ändligheten,
försonande denna med sig, bliver människa, lider, dör,
och som helig ande återvänder till sig själv.»

Detta är ju artigt sagt, men det visste varje 
läsbarn förut genom Luthers lilla katekes. Vartill då
denna oerhörda apparat på flera tusen sidor
obegriplig filosofi? Säg det!

Emellertid avled Hegel (i kolera 1831) efter
åtskilliga krokvägar såsom en enkel, rättroende kristen,
utan all filosofi, läsande botpsalmer.
</chapter>

<chapter name="Guds hands människor">
<h3>GUDS HANDS MÄNNISKOR.</h3>

Detta är konung Davids uttryck, som han
begagnar om de gudlöse vilka Herren gav makt över
sitt Israel, när de uppförde sig illa. Därmed löses
den kinkiga frågan varför Gud giver de gudlösa makt,
ära och rikedomar, under det han ofta plågar sina
tjänare.

Faraonerna voro avgudadyrkare och trollkarlar,
men egendomsfolket fick slava åt dem. Filistéerna
dyrkade Baal och Astarte, men fingo lov att härja
Kanaan och till och med taga förbundsarken en gång.
Nebukadnezar var intet helgon, tvärtom, men han
fick tillstånd föra Israels barn i fångenskap.

Goda människor äro icke ägnade till tuktoandar,
och vara bödel är icke avundsvärt.

Alla människor ha ju var och en sin egyptiske
man med staven, antingen han kallas förmannen,
arbetsgivaren, kundkretsen, publiken eller tidningarne,
opinionen till och med.

Alla sträva till ett inbillat oberoende eller s. k.
frihet, men där finns intet oberoende, ingen frihet.
Fåfäng strävan alltså! Och därför återstår endast:
att finna sig, vara all mänsklig ordning undergiven
för Herrens skull, giva skatt som skatt bör.

Och där man tar sitt bröd får man vara hövlig.

»Låt  Dig  icke  förtryta  att  din  näring  och  ditt
åkerverk  tungt  är,   Gud  haver  det  så  förordnat.»
</chapter>

<chapter name="Vårt modersmål persiskan">
<h3>VÅRT  MODERSMÅL   PERSISKAN.</h3>

Jonas Hallenberg kallade persiska språket vårt
modersmål. Per Wieselgren accepterade och gav i
Sveriges sköna litteratur (del 2) en lång ordlista, som
dock tål korrigeras.

Persiskan skrives med arabiska bokstäver,
vilket ger saken ett utseende av en paradox. Men
om man ser på en transkriberad grammatika, finner
man förvantskapen icke så orimlig.

Glosorna likna till en del nordiska, till en del
grekiska och latin, och det är ju samma sak
(indogermansk stam).

Att fader heter peder är ju lovande början.
Broder heter också birader eller bratar. Min fader heter
peder-men.

Ber = bära, beran = bärande, burde em = jag har
burit (märk vokalförhöjningen från ä till u). Burde
sevem = jag är buren. Sevem är väl latinska sum,
jag är, eller isländska em, jag är, i konjunktivus sê.
Men = jag, ego, me (lat). Tu = du. In = denne, is
(lat.), inan. Inka = dessa. Ki = qvi, vilken.

Gena = gynä, kvinna. Dadami = jag ger, av dare
(lat.) eller didonai (gr.). Ap = vatten, aqua. Hima
= hiems, vinter. Gharm = varm. Marg = mors (lat.).,
död. Hvató, chot, chod = Heautos (gr.), själv. Madhu
betyder vin, men kan vara meth (fat), mjöd. Javan
= Yoth (eng.), ungdom. Sitadan, istadan, stå,
grekiska histemi.

Får man välja glosorna, så går lättare finna
likheter.

Scheker= socker. Leb = läpp. Bether = bättre.
Betherin = bäst. Merd = mader, man.

Nere = anär (gr.), hanne, man. Pyser = puer,
gosse. Made gawko, vacca (lat.), cow (eng.).

Presens av vara konjugeras så, om jag tar bort
ett h som onödigt står framför, jämfört med latin och
isländska.

<table>
<td><sub>Persiska</sub>         <td><sub>Latin</sub>            <td><sub>Isländska</sub>
<td>Estem     <td>Sum           <td>am-.
<td>Esti        <td>Es              <td>er-t.
<td>Est         <td>Est             <td>er-.
<td>Estim     <td>Sumus        <td>er-um.
<td>Estid      <td>Estis          <td>er-ud.
<td>Estend    <td>Sunt           <td>er-u.
</table>

Fui (lat.) = budem (märk u) jag var. Bude-im =
fuimus ; Bude-id = fuistis, Bude-end = fuerunt.

Tar man en transkriberad text på måfå, så klingar
den likt Makaroni-språk. Man hör latin och grekiska,
gammaltyska och isländska.

»Mipendarem ki akebet kelegian teslim khahend
schyd, be eman kachend amed zinhar khahend
telebid. Der klùlaf migujend hi leshkeri moutur be
muaveneti ishan mijajed in kheber kheberi Serih est.

O. s. v.
</chapter>
<chapter name="Energi-vinst">
<h3>ENERGI-VINST.</h3>

Man påstår sig ha bevisat, att perpetuum mobile
är omöjligt, emedan den brukade energien endast
kan ekvivalera det utförda arbetet, eller gå med
förlust. Detta är en vetenskaplig osanning, ty det finns
hävstänger, block, gångspel, hydraulisk press, vilka
alla ge överskott av energi med mindre arbete.

Denna sten kan jag icke röra ur fläcken med
händerna. Men jag tar en spak, och det går tämligen
ledigt. Ger jag spaken ett stöd under med en annan
sten, så går det mycket ledigt. Jag kan icke ensam
lyfta bramseglet och rå; men skär jag in fallet i en
blocktalja, så går det.

Jag kan icke med händerna pressa ett pund hö
så att det ryms i en tobakskardus, men med
hydraulisk press kan ett barn göra det.

Om jag äger ett vattenfall, som driver ett hjul, kan
hjulet icke pumpa upp så mycket vatten som åtgick
till hjulets drivande, påstås det. Men om hjulet får
driva en hydraulisk presspump, måste det ju gå.

*

Om solen reflekteras i en spegel, så ger solbilden
mera värme än solen själv. Men om jag skär spegeln
i 20 bitar till exempel, så får jag 20 gånger mera
värme, och kan tända eld på ett hus. Här är
energikällan oförklarlig, och vinsten kan icke uppkomma
genom det obetydliga arbetet att skära spegeln i
bitar.

Buffon tog ett stort antal små planspeglar och
ställde in dem i en konkav ram så att alla 

brännpunkterna råkades.   Därmed smälte han guld i solskenet,
under det solen knappast smälter smör.

Detta är en oerhörd energi-vinst utan ökat arbete,
och därmed är möjligheten av perpetuum mobile
bevisad.
</chapter>

<chapter name="Nattugglor">
<h3>NATTUGGLOR.</h3>

Masken i äpplet inbillar sig nog att äpplet är
vuxet för hans skull, och att världen icke kunde
existera utan äpplen. Så inbilla vi oss att vetenskap och
konst äro absolut nödvändiga.

Swedenborg meddelar från en annan jord huru
sälla människorna kunna vara utan sådan lyx.

»Om vetenskaper, sådana som förekomma på vårt
jordklot, veta de alldeles intet, ej heller vilja de veta;
de kalla dem skuggor, och jämföra dem med moln
som äro emellan solen och åskådaren. Denna
föreställning om vetenskaperna hava de härlett av några
från vårt jordklot vilka inför dem bjudit ut sig, att de
voro visa på grund av vetenskaper. De andar från
vårt jordklot, som så hava bjudit ut sig, voro de som
satt visheten i sådana ting som höra till rena minnet,
såsom i språk, i historiska ting som höra till den
litterära världen, i nakna erfarenhetsrön, samt i termer,
i synnerhet filosofiska... Emedan dessa genom
vetenskaperna icke uppodlat sin förnuftiga förmåga, hava
de i det andra livet föga förnimmelse, förty de se
allenast i termer, och från termer, vilka äro där såsom
jordhögar och tjocka moln framför den förståndiga
synen. Och de som hava brukat vetenskaperna
såsom medel att tillintetgöra de ting som tillhöra tron,
de hava alldeles förstört sitt förståndliga, samt se i
stockmörker det falska för sant och det onda för gott,
liksom nattugglor.» Universitetsfanan bär också en
uggla på stången, men de veta icke vad den
betyder!
</chapter>

<chapter name="Apoteos">
<h3>APOTEOS.</h3>

Då en närstående människa dör, så börjar hon
hägra. Alla mindre behagliga sidor utplånas, liksom
de bara suttit i detta stoft, som nu upplöses. De
vackra sidorna återigen förstoras, klarna upp.
Möjligt är ju att den frigjorde anden själv är förädlad
genom döden, och att därför den efterlevande har
grund för sin nya föreställning om den avlidnes
person. Den hon nu umgås med i sinnet är kanske så
som hon förnimmer den, och har upphört vara den
han varit i livet. Det är nästan konstant att den
överlevande plågar sig med förebråelser över små
uraktlåtenheter mot den döde, obetydliga oförrätter, hårda
ord. Även den mest kallsinnige ber i sitt hjärta den
döde om förlåtelse, förlåtelse för allt, även det som
knappt varit illa menat. Detta skulle väl antyda att
den döde lever, och behöver välvilliga tankar i gengäld
mot de förebråelser han själv gör sig gentemot den
kvarvarande.
</chapter>

<chapter name="Kvinnan lagstiftar!">
<h3>KVINNAN LAGSTIFTAR!</h3>

Den   stora   kvinnan   har   talat!     Hon   lagstiftar!
Hören, fäder, mödrar, bröder, systrar, brudgummar!

Obligatorisk prostitution i äktenskapet!


Din brud, yngling, skall besiktigas av läkare innan
hon tar slöjan och kronan!

Om på en byrå, i hemmet, eller hos läkaren,
lämnas öppet, tillsvidare!

Men skökan, vilken driver yrke med, och utövar
akten såsom borgerlig näring, hon skall samtidigt
icke besiktigas mer, ty »hon är en människa med
mänskliga känslor».

Men er lilla syster, systrar! när I binden hennes
myrtenkrona, hon skall bäva för det fasans ögonblick
som föregår de heliga löftena!

Mannen är van vid livets råhet, vid
beväringsmönstringar, antropometriska försök, sjömanshus och
karantäner. Men din brud, som icke är invigd i
råheten, hon skall nu behandlas som om hon tillhörde
en zoologisk trädgård, en hingstdepôt eller ett
nattkafé. Detta kallas kvinnans frigörelse!
</chapter>

<chapter name="Mala ont">
<h3>MALA  ONT.</h3>

Det finns människor som ta sina sorger i
förskott; och därmed tro de sig neutralisera eller muta
ödet men detta är en dålig uträkning. Jag vet en
diktare, som motseende en stor olycka, tog sig för
att skriva bort den. Han gjorde ett drama, och
därmed trodde han sig vara kvitt olyckan. Men strax
därpå kom den, och den verkade lika intensivt som om
den varit oskriven, kanske mera ändå!

Teosofer säga att man kan skapa tankeformer
som taga liv och verklighet. De mena att människor
kunna sitta och mala ont på sin grottekvarn; på
avstånd skicka ut onda ingivelser, som andra utarbeta.
Sålunda ha brottslingsromaner aldrig avskräckt från
brottet, tvärtom kunnat giva uslingar luminösa idéer
till nya kombinerade streck. Jag vet faktiskt en
socialroman som paskvillerade bank- och
aktiesvindeln, med den påföljd att svindlerierna tilltogo. Det
var alldeles som att släppa ut dämoner.

Därför är det farligt att tänka idel ont om
människor; man kan göra dem onda med det.

Men vilken övermänsklig ansträngning fordras det
ej till att alltid se gott där så litet finnes. Och när
man bjudit till som bäst, så upptäcker man att man
hycklat.

Det är nästan hopplöst tänka på att vinna ett
lagom, när det gäller söka rättvist bedöma människor,
ty mänskliga naturen är ond, det kan inte hjälpas.
</chapter>

<chapter name="Pålen i köttet">
<h3>PÅLEN  I   KÖTTET.</h3>

Varifrån komma onda och fula tankar som sticka
upp sina öron mitt i de vackraste ögonblicken, i
andaktsstunden, under själva bönen? Man vill icke
kännas vid dem, man får ett intryck att de komma utifrån.
Men det kan vara möjligt att de härledas av vanan
att låta de onda tankarna löpa fritt i ensamheten och
tystnaden. Ofattligt är dock att ju högre man arbetat
sig upp, dess djupare faller man. Och jag kan av
erfarenhet intyga, att under askes och självplågeri
man mest är utsatt för orena tankar och bilder, varpå
Antonius och andra heliga givit exempel. En stor
sorg och saknad, till exempel efter ett förlorat barn,
bränner dock mest och bäst bort soporna. Men
sorgen efterföljes tyvärr av en ofta lössluppen glädje,
som icke är av det ädla slaget. Och efter de
sublimaste stämningar, då man känt sig lyftad och
besjälad av de vackraste tankar och avsikter, kan man i
nästa stund känna sig som en gäck.

Det var icke underligt att de gamla trodde på
dämoner, som viskade i örat och framställde orena
bilder. Sannolikt var detta Paulus' påle i köttet, som
stack honom för att han icke skulle förhäva sig.
</chapter>

<chapter name="Förtvivlan och nåd">
<h3>FÖRTVIVLAN OCH NÅD.</h3>

När man i ungdomen sökte med religionens
starkaste gissel bekämpa de onda begären, till och med
de likgiltiga, och då såg att man icke kunde ändra
sina lyten, så släppte man hela taget och lät livet
gå. Arbetet blev mannaålderns huvudsyssla, och man
hade icke tid att tänka på sin själ; livet självt slipade
på karaktären, och man gav köttet sitt för att kunna
arbeta och få ro.

När man sedan på ålderdomen börjar få tid att
reflektera, och finner vid 60 år att man är sig
tämligen lik, men nu vill börja uppfostra sig, så råkar
man illa ut. Man hade hoppats att en del begär skulle
förintas och vissa dygder infinna sig med
naturnödvändighet, såsom man trodde i ungdomen. Men så är
tyvärr icke fallet, och när man nu upptar sin
ungdoms strid, så står man där. Nu har man höjt
fordringarna och vill rensa allt ogräs bort. Det man
förr fann naturligt såsom: avund mot en medtävlare,
hämnd på en fiende, högmod i medgången, glädje
över en fiendes nederlag, en liten nödlögn, finner
man nu avskyvärt. Och så börjar striden först mot
yttringarna. Men när det inre fortfar att vara lika
ont, så tycker man sig slutligen vara en stor hycklare,
och man blir förtvivlad.

Vern tröstar en då? Religionen bara bekräftar
att man är en hycklare, och medmänniskorna ta det
som ett faktum.

Det är den rena förtvivlan! Vad kommer sedan?
Nåden! Och då får man klart för sig att allt är nåd,
på nåder! Och att man till och med levat på
nådebröd, som man trott sig ha förtjänat.
</chapter>

<chapter name="Undine">
<h3>UNDINE.</h3>

Fouqués Undine är en särdeles älskvärd
företeelse från romantikens dagar; men när man läser
den nu, undrar man om den är påhittad, ty den är så
detaljerad som om den vore upplevad.

Detta lekfulla och litet elaka barn, rörligt som
bäckens vatten, dotter av en havets konung, träffar
sin riddare Huldbrand och förklarar honom sin
kärlek. Mitt i älskogsscenen bryter hon ut: »Det måtte
vara något mycket skönt, men även högst fruktansvärt
med <sp>själen</sp>. Vore det kanske icke bättre att man
aldrig fick någon.»

Och när ingen svarar, emedan ingen förstått,
fortfar hon:

»Tungt måste en själ tynga, mycket tungt. Ty
redan bilden av den som nu nalkas, överskuggar mig
med ångest och svårmod, under det jag nyss var så
lätt och lustig.»

De vigas, och Undine är riddarens maka. I en
förtrolig stund säger hon sin gåta:

»Du skall veta, min allrakäraste, att det i
elementen (vatten, eld, luft, jord) finnas väsen, som likna
er (människobarn), men vilka sällan låta sig ses av
er... Vi skulle egentligen ha det bättre än ni
människor -- ty vi kalla oss också människor som vi ock
äro det i seder och i anseende till kroppen; men
det är något som fattas oss. Vi och våra likar i de
andra elementen, vi upplösas i stoft och förintas till
ande och kropp, så att inte ett spår blir kvar; och
när ni andra vakna till ett högre renare liv, stanna
vi där sand och eld och vind och våg bli kvar.
Därför äga vi ingen själ; elementet rörer oss, lyder oss
ofta, så länge vi leva, förintar oss när vi dö, och vi
äro lustiga utan att någonsin gräma oss, likasom
näktergalar och guldfiskar och andra naturens vackra
barn. Men allt vill högre än där det står. Stå ville
min fader, som var en mäktig vattenfurste, att hans
enda dotter skulle bli delaktig av en själ, måste hon
även utstå mycket lidande hos de besjälade
människorna. Nun bin ich beseelt, Dir dank ich die
Seele, o Du unaussprechlich Geliebter, wenn Du mich
nicht mein ganzes Leben hindurch elend machst. Denn
was soll aus mir werden, wenn Du mich scheuest und
mich verstössest? -- -- -- Ich tauche mich in diesen
Bach, der mein Oheim ist... und wie Er mich
herführte zu den Fischern, mich leichtes und lachendes
Kind, wird Er mich auch wieder heimführen zu den
Eltern, mich <sp>beseelte, liebende, leidende
Frau!</sp>»

Lilla Undine stannar och blir olycklig, och så
går hon i sjön.

»Und über den Rand der Barke schwand sie
hinaus. Stieg sie hinüber in die Flut, verströmte
(syperbt!!) sie darin, man wusste est nicht, es war
wie beides und keines. Bald aber war sie in die
Donau ganz verronnen» (utmärkt!).

Vem har icke någon gång råkat den lilla Undine?
Den unga flickan, som passiv, utan mening, utan tanke,
satt mitt emot dig som en vacker blomma med jämnt
lika mycket liv; eller med munnen halvöppen som
en fågelunge tog emot din själ, givande dig
illusionen att hon fattade vad du sade. Med öppna ögon
drack hon dina blickar, tycktes sända dem tillbaka
mättade av kraft.

När du, likt Pygmalion inblåst en levande ande i
denna sköna livlösa kropp, och hon började tala små,
vackra, många ord, lät det som fågelsång; och när
hon rörde sig i rummet hörde du de lekande
linjernas rörelser som musik. Men hon kunde också
skifta hamn, lika många ansikten som dygnets timmar;
blåsa upp sig till en sirén, falla ihop till en älva, få
vingar och klor, trött av leken bli till en gammal
häxa, trött av sång och ras snarka under sömnen;
hon kunde skratta för dig som en stenskvätta, och i
nästa ögonblick rasa som en furie över en förlorad
handskknapp, och så fnittra igen ...

Så kom den gröna kronan och den vita slöjan.

Masken kastades, kunskapens frukt var ibiten,
och nu upptäckte du att -- din själ hade hon fått,
men din ande icke.

Hon hade inte förstått ett ord av vad du sagt
under älskogens första långa timmar; hon hade endast
hört ljud, som smekte i hennes öronmussla, men
aldrig kommit in till snäckan bakom vilken
förståndets lilla fönsterruta sitter. Hon hade bara
speglat sig i dina ögon, men aldrig tolkat dina blickar.

-- -- --

Slutligen strömmade hon bort, »för-rann», som
Undine. Är det icke likt? Och har icke Fouqué
menat -- det jag menar, och fru G. skrivit i
<sp>»Kvinden skabt av Manden»</sp>?
</chapter>

<chapter name="Schakalen">
<h1>SCHAKALEN.</h1>

Under ett nattprat på en trottoar berättade en
norsk skald följande lilla episod ur livet, som icke är
vidare märkvärdig, men lärorik nog.

--  Det är historien om ett visitkort, började han.
-- -- Jag hade dragit mig undan från släkt och vänner,
till den lilla staden Skrubbesund.   Umgicks med
stadens   ende   redaktör,   rådmännen   och   lärarne.    När
jag åt middag på Stadskällaren med redaktören,
syntes en ung man kretsa kring oss och söka presentation.
Men redaktören ville inte.

--  Det är min polisreferent, sade han, en
framfusig  ung man,  som  du  skall  akta  dig för.

Tiden gick; och så en dag kom den unge mannen
på besök till mig. Han skulle lämna tidningen och
resa till Kristiania för att bli författare; bad om en
rekommendation till en berömd målare, gammal vän
av min stam. Jag gav honom ett visitkort med några
ord blyerts till målaren, och önskade honom lycka.

Ett halvt år efter kom en Kristianiabo, och
berättade att den unge mannen givit ut sin bok och i den
avslöjat redaktören, min vän. Mitt visitkort hade även
fröat av sig, ty genom överföring hade målaren
presenterat och rekommenderat min »unge vän», som
nu satt inne i mitt gamla kotteri. Han hade skrivit
sig in i en tidning med anseende, berömt kotteriet,
gjort sig matnyttig och oumbärlig. Därpå hade han
(med nya visitkort) anträtt sin studieresa till
Köpenhamn, introducerats och salvats av det unga lägret,
som han berömde i korrespondenser till Kristiania.

--  Nu är han i Berlin, och fortsätter som agent;
därpå  tänker  han   ta  in   Paris,   och  sedan  har  han
Europa på sina fem fingrar.

--  Det var  en  huggare!

Emellertid, ett år hade gått, så uppträdde på vår
stadskällare ett litterärt lejon, som bjöd mig handen
och hälsade från alla mina vänner. Under den nya
fin-de-siècle-masken kände jag dock igen förre
polisreferenten, som nu hade ett namn, skrev om konst
och litteratur, samt höll på med en ny bok. Han
berättade även att han skrivit vackert om mig, och
att jag fått beröm i Tyskland, men detta på ett
beskyddande och sårande sätt. Han slog sig ner vid
mitt bord och deltog i kaffet efteråt med mina
gubbar, redaktören dock oräknad, ty han hade gift sig.

Gubbarne blevo förstämda, ty den unge
mannen skrymde och svällde, talade ensam, och om saker
som icke intresserade. Det var icke lyckat, med ett
ord, och den unge mannen lämnade staden efter att
dock av mig ha inhämtat en hop goda råd om
kompositionen i en roman för att den skulle verka. Han
hade även avlistat mig adresser, särskilt om
förläggare och tidningsredaktörer, men några visitkort fick
han inte mer.

Efter några månader såg jag en ny bok i lådan
vid torget och av min unge vän.

--  Skickade   han   inte   dig   boken   då?

--  Nej, han hade nog skam!    Vet du vad den
handlade om?

--  Om dig naturligtvis!

--  Naturligtvis!

--  Var det vackert?

--  Det kan jag inte påstå!

--  Blev du  ond?

--  Varken ond eller förvånad!    Det är världens
gång!

--  Menar du att vi gjort detsamma?

--  Nja!    Men inte fullt, och inte så fult!

--  Var blev han av sen?

--  Jo,  en vacker dag tröttnade han  på att
berömma sin  krets,  och  när  han  slog  bakut,  så slog
de igen!   Och så dunstade han bort!   Om han
kommer upp igen, är ju möjligt, men då får han starta
om och sko sig bättre!
</chapter>

<chapter name="Diktaren och människan">
<h3>DIKTAREN OCH MÄNNISKAN.</h3>

Det händer nog, att under en tid, då demos
skrämde oss bekänna att alla människor voro lika,
vi underskattade diktarens verkliga betydelse. Den
materialistiska kritiken gjorde allt för att
sammanblanda personen och dikten, begagnande zoologien
som förklaringsgrund och anekdoten som
utvecklingshistoria.

Våra fäder däremot behandlade diktningen som
en gåva av gudarne, och dolde den under
pseudonymens skyddande slöja. Vardagsmänniskan, som
gick i dagens tunga i hemmets nattrock och tofflor
var mantalsskriven som den och den, men diktaren
bar ett annat helgdagsnamn.

Teaterförfattaren   i  synnerhet   började   sin   bana
namnlös; och först efter att ha erövrat ett namn,
utsatte han det på affischen. Det var blygsamt och
vackert. Steget fullt ut har ingen tagit mera än
Folkvisans författare, som utplånade sin person och bara
levde som ekot av en sång. Det var kristendom i det!

Emellertid är gott att minnas det Voltaire icke
hette Voltaire och Molière icke Molière. Jean Paul
och Novalis leva endast under dessa sina namn; de
verkliga, borgerliga äro nästan okända för
lekmännen. Richter och von Hardenberg diktade sina
dikter och levde obemärkta, intervjuades aldrig!

Det var annat folk det, än vi, profanerade
profandiktare.
</chapter>

<chapter name="Om kritik">
<h3>OM KRITIK.</h3>

När Goethe var ung, så undrade han hur man
skulle kunna ernå ett objektivt och giltigt omdöme
i litteratur och konst. Han frågade här och där,
men de vise männen logo endast åt hans fråga.

Jag for till Uppsala att studera estetik, troende
mig därmed kunna få ett giltigt omdöme till stånd.
Men det lyckades icke. Jag trodde mig slutligen
kunna bevisa att Shaksperes lustspel voro smörja,
men ingen godkände min bevisning. Längre fram
frågade jag professorn. Men han log, och svarade
ungefär: »Så många huven, så många sinnen.»

Så utgav jag i tryck mitt första stora drama,
och det recenserades i den största tidningen; men
författaren behandlades som en skojare, vilken bara skrev
»för att väcka uppseende». Mina vänner skickade
mig naturligtvis bladet, men jag läste det icke. Pjäsen
blev nedsablad, då. Men tio år senare spelades den,
och befanns vara bra, och sedan har den givits hundra
gånger minst.<footnote>Den höll sig också; ty efter 30 år begagnades den
till att inviga »Landets första scen».</footnote>

Denna stora recensent-auktoritet var döv, men
bedömde ändock teater-föreställningar. Han hörde ju
galet eller ingenting, vilket är en stor olägenhet för
teaterförfattare.

I vår upplysta samtid ha två döva gummor börjat
utge en teatertidning.

Thorild skrev ju kritik på kritiker, men han är nu
död, och Aristofanes är också död, men hans
Ekklesiazusai eller Kvinnfolksförsamlingen lever och kunde ges.

Men nu mera frågar jag aldrig om det finns
objektiv kritik.

Dock det finnes en kritik, som kan objektivt
bedömas av den sakkunnige, och det är okunnighetens.

Recensenten ser spelas på teatern en skickligt
kacherad kopia av en ospelad pjäs, och han faller i
beundran. Men strax därpå får han läsa originalet som
var tryckt, men ospelat och okänt. Han hade gjort
originalets författare orätt, emedan han icke kände det.
Jag beundrade för några år sedan en novell om ett
lejon och ett barn. Nyss fick jag läsa Goethes novell
om Lejonet och barnet (i Goethe och Eckermann). Om
båda kommit på samma idé, skulle utrönas vem som
gjort det bäst, men om Goethe varit uppfinnaren,
skulle beundran för epigonen reduceras i värde.

Den som kallar Törnrosens bok (1832-51)
originell i stil och uppfinning, borde först läsa Jean Pauls
Titan (1800), eller Tieck, Novalis, Fouqué, Hoffmann,
men hälst Jean Paul.

En bracka med eller utan akademisk bildning, som
ju saknar fantasi, sätter ett fantasilöst arbete över ett
fantasifullt. Därför skulle han aldrig söka bedöma ett
sådant. Och när han förklarar att han förlorar
förståndet, om han får se ett fantasistycke, så har han
självdeklarerat sig som en hönshjärna, och borde låta
bli att skriva recensioner.

En professor, som icke kan höra andra tala, blir
trött efter första akten på teatern. Men han skriver
ändå teaterrecensioner, och förklarar alltid första akten
vara bäst, »sedan mattas stycket», det betyder:
professorn somnar av mattighet att höra en annan tala.
</chapter>

<chapter name="Sista akten (Ur Renässansmannens liv">
<h3>SISTA  AKTEN.

(UR   RENÄSSANSMANNENS   LIV.)</h3>

Sista akten är ju den viktigaste i ett drama, och
med slutet brukar dramatikern börja sitt arbete. För
att få se den sista akten eller »hur det går», håller man
ut en lång teaterafton. Men i vissa människors
betydelsefulla levnadslopp tar man sig till att stryka sista
akten, emedan den är genant och kunde visa hur det
går för den gudlöse. Den som skrivit operetten
Boccaccio borde ha lagt till sista akten, då den glade
Florentinaren blev präst och fick föreläsa om Dantes
Helvete, ehuru han blott kom fram till 17:e sången.
Voltaires sista stunder, då han tog sakramenten kunde
bli föremål för en tragedi, en andra delens Faust.
Heines omvändelse 1851, eklaterades i förordet till
Romancero, däri han tillkännager att »han återvänt
till den personlige Guden, efter att länge ha vaktat
svinen hos Hegelianerna» och detta förord borde stå
tryckt framför varje samling av hans dikter, som
utkomma. Hegel sjungande botpsalmer på dödsbädden
kunde bli en freskomålning i vestibulen till Berlins
universitet.

Men det mest gripande aktslut är Oskar Wildes
fängelseskildring De Profundis. Han var den s. k.
renässansmannen, som grävde upp hedendomen med
dess falska skönhetsdyrkan inneslutande det fulaste av
allt. Kierkegaard skulle kallat honom estetikern, den
kallhamrade njutaren, egocentrikern kring vars lilla
jag hela världen rörde sig, för att förstå honom ensam.
Många, vilseförda som han av sin ungdoms
villoandar, ha gått tämligen fria från det offentliga straffet,
och W. synes ha blivit utvald till ett lysande exempel,
väl valt, ty hans ställning, i sitt land åtminstone, var
nästan avgudens. Vad han skrev saknar
ursprungsbeteckning, förefaller vispat, skum; bara appretyr, som
borttvättad icke visar någon väv. Oroar som
korsljus eller speglar i en offentlig lokal, i en
irrgångssalong, med villande linjer och falska
panoramaperspektiv; löper ur handen som äggvita eller
grodrom; bakvänt, som i Dorian Gray, där mannen skulle
genom nattvaksexpeditioner ha förlorat sin ungdom,
under det nu det är tvärtom porträttet som ändras.

Emellertid, sista akten spelades, och den
övergick allt fasligt, var så faslig att W. icke kunde skildra
dess detaljer, som dock den muntliga traditionen
bevarat i en Swedenborgsk legend.

Medlidande och fruktan väckas av De Profundis,
och man ville gärna frikänna den som kanske var
villfarelsens offer; världslig domstol skulle aldrig dömt
honom, om han icke själv vädjat till den för att anlägga
orättfärdig sak, något som vår renässanskritiker 
kallade en dumhet, när han gör W. till martyr för
hyckleriet; det var hans namn på rättvisan.

W. tyckes dock ha fått en annan syn på saken än
hans fördomsfrie försvarare.

»En dag i fängelset, då man icke gråter, är en dag
på vilken ens hjärta är hårt, icke en dag på vilken
man är lycklig.»

»Då jag en gång satt samhällets krafter
(domstolen) i rörelse, var det naturligt att samhället vände
sig mot mig och sade: Har du hela denna tid i ditt
liv trotsat mina lagar, och vädjar du nu till samma
lagar för att bliva skyddad? Du skall få se dessa
lagar utövade i all sin kraft.»

»En människas högsta ögonblick är då hon
knäfaller i stoftet, slår sig för sitt bröst och bekänner
alla sitt livs synder.»

Livsglädjen som han i Oxford fått lukt på genom
Walter Horatio Paters <sp>Renaissance</sp> 1873, börjar
nu visa tänderna och surna.

»Präster och andra människor, som använda
talesätt utan innebörd, tala ofta om lidandet som ett
mysterium. I själva verket är det en uppenbarelse.»

»Bakom glädjen och skrattet kan ett rått, hårt och
känslolöst temperament dölja sig. Lidandet bär icke
någon mask som glädjen.»

»Ibland tyckes mig sorgen vara den enda
sanningen.»

»Ty livets hemlighet är lidande.»

Tilläggom att W. hämtade sin farligaste lärdom
ur Baudelaire och Shaksperes sonetter.

Och slutom med hans nya syn på renässansen,
som han fick i fängelset.

»Det som i hela historiens gång synes mig mest
att beklaga, är att den kristna renässansen, som
frambragt katedralen i Chartres, Arturcykelns legender,
Franciskus av Assisi, Giottos konst och Dantes
gudomliga komedi, icke fick utveckla sig i sina egna banor,
utan avbröts och förstördes av den ointressanta
(omoraliska = ohederliga) klassiska renässansen ...»
</chapter>

<chapter name="Vetenskapliga förklaringar">
<h3>VETENSKAPLIGA FÖRKLARINGAR.</h3>

Om en yngling frågar en professor hur det är
möjligt att jorden rusar fram 3 mil i sekunden utan
att vi få någon påkänning, så svarar professorn med
anspråk på att övertyga: etern har ingen friktion. Och
lärjungen godkänner detta snack såsom en
förklaring.

Men nu är etern en hypotes, ty ingen har sett
den, mätit eller vägt den; den existerar endast i
fantasin, och det som icke existerar i verkligheten kan
icke sakna den heller.

För det andra svaras ibland på lärjungens
välgrundade farhåga: »allting på jorden äger hastigheten
inne.» Men den skorstensrök, som nu födes i
spisen, har väl icke hunnit få in hastigheten, så att
den kan stiga rakt upp, och den ballong som nu
fylles med vätgas äger icke heller hastigheten inne.
Men om även ballongen ägde den, skulle luftens
motstånd märkas, ty ballongen rör sig icke i etern.

Sådana där förklaringar godkännas och läras
utantill, utan ett spår eftertanke och kritik.

Därför har Swedenborg kallat vetenskapsmännen
trollkarlar och charlataner, som förvända synen och
förvirra förståndet. Det är den gudlösa
mänsklighetens tyranner, vilkas ok endast kan avskakas genom
tron på Gud.
</chapter>

<chapter name="Lärdomens följder">
<h3>LÄRDOMENS  FÖLJDER.</h3>

Så snart en människa fördjupar sig i böcker, så
får hon svarta naglar och manchetter, glömmer tvätta,
kamma och raka sig. Hon försummar sina plikter
mot liv, samhälle och människor, förlorar
själsförmögenheter, blir disträ, närsynt (glasögon) och
stoppar snus i näsan för att hålla sig vaken. Kan icke
följa ett samtal, icke intressera sig för andras
intressen, ser icke landskapet på dagen, icke stjärnorna på
natten. Bakom forskningsbegäret (nyfikenheten)
ligger den lömska äregirigheten, att behärska sitt ämne,
bli auktoritet, tyrannisera, befordras, få utmärkelser.

Om mänskligheten reflekterade över vilka tyranner
de lyda! Dessa svartmagier, som heta professorer,
vilka bestämma om vad vi få tänka och tro, som
tentera, examinera, förkasta och utvälja. Dessa
kommittéer som skriva läroböckerna, hålla föreläsningar
och prisbelöna dem som acceptera <sp>deras</sp>
hypoteser!

Och har det fallit en student in att kriticera sin
lärare? Nej, han sväljer allt okritiskt, 6 godsvagnar
pechblenderester i en dubblett, fosforescerande
bariumsulfat, hackelseskrift och phalluslagar.

Men går han in i en kyrka, där han får höra
Guds eget ord, uppenbarat genom intuition åt
profeterna, då börjar han kriticera; då är det så svårt att
fatta de enklaste saker, då vill han ha matematisk
visshet, som han tror vara den högsta, då den är den
lägsta!

Swedenborg säger på ett ställe, att, när
godheter och sanningar nedsändas genom himlarne, de
nere i helvetena förvandlas till ondskor och falskheter;
solens glänsande ljus blir fula färger (toner) och dess
värme blir stank!
</chapter>

<chapter name="Vinet">
<h3>VINET.</h3>

Vinet ansågs av de gamle som en gudarnes gåva,
och med rätta. Men det är en personlig gåva, ställd på
innehavaren och bunden vid lokalen.  När greker och
romare missbrukat gåvan, skänktes den till arvtagarna
i Galliens välsignade land. Men druvan gav endast
vad den skulle, om den vårdades av människohand,
om den skonades och icke överansträngdes. Den gav
en måttlig men härlig skörd om den fick växa i en
mager till och med stenig, eljes ofruktbar mark, bara
den fick vård och sol, och stå i närheten av en flod
hälst, men icke vid havet. (Kokospalmen däremot
älskar havets närhet.) Italiens viner fortforo att trivas
hemma, men måste förtäras på stället, tålde icke
omlastning och utförsel. Galliens viner däremot gingo
ut och lyckliggjorde alla jordens folk, dock efter att
ha barbariserats med sprit.

Så kom en dag, då gallerna blevo rovlystna, och
när de ville driva det heliga vinträdet med gödsling
och i stor skala, så urartade druvan och överfölls
av ohyra. Detta var omkring 1865, Offenbachs och
Napoleon III: s blomstringsdagar, då fylloxeran först
visade sig. I stället för att vinna förlorade Frankrike
<sup>1</sup>/<sub>2</sub> milliard årligen på rovkulturen. Obegripligt nog
skylldes på Amerika såsom härden för ohyran, och
man hämtade likafullt botemedlet från sjukdomsorten.
Nya plantor togos från Amerika och ympades med
franska stockar. Men se, det blev icke mer samma
vin. Gåvan hade missbrukats, och nu drogs den in.
Smaken var icke densamma, om man kan tala om
smak, då vinet berör alla sinnen på en gång eller
intet. Ett gott vin är nästan en andlig njutning, sägom
psykisk, ty det värmer hjärtat, stärker modet, på
samma gång det skall fröjda ögat, minst av allt
afficierande tungan eller gommen.

Det förhärjade Frankrike klagade och knorrade,
och inom tio år visade sig överproduktion, så att
vinet fick utföras till underpris.

En vacker dag, i fjor, hade skördarne givit ett så
stort överskott, att södra Frankrike höll på att svälta
ihjäl av rikedomen. Det var en nyupptäckt
nationalekonomisk lag, som ingen drömt om. Den liknade på
ett hår den lag som tillämpades på Israels barn i
öknen, när de klagade på mannan och fingo äta
vaktlar så att de storknade och dogo.

Nu synes den farliga gåvan på väg att indragas.
Fransmännen lägga bort vinet och dricka vatten eller
mjölk på själva krogen. All världens folk frukta
eldvattnet, och de nyktra föredragas vid besättandet av
en tjänst, vid utdelandet av en pension eller ett
stipendium. Mänskligheten håller på att nyktra till,
kanske i förkänslan av något stundande, okänt,
fruktansvärt, kanske »sista striden», eller något annat
alldeles nytt, oanat.
</chapter>
<chapter name="Rousseau">
<h3>ROUSSEAU.</h3>

I min ungdom läste jag om en engelsman som
sköt sig därför att det var så besvärligt att leva. Han
hade nämligen räknat knapparna som skulle knäppas
upp och igen två gånger om dagen. I underkläderna
ett halvt dussin, i stärkskjortan ett halvt dussin, i
kragen och manschetterna ett halvt dussin, i väst,
byxor och rock samt överrock ett dussin, i kängor,
damasker och handskar två dussin. När han skulle
ut att rida, måste han kläda om sig, till middagen
likaså, och till aftonen även.

I denna charge ligger dock nakna sanningen.
Livet har blivit så besvärligt, och halva dagen går åt
till skräp; onödiga visiter, telefoner, brev om
ingenting, tidningsläsning, framför allt toaletten, som ifrån
att ha varit en klädsam mantel och ett rep,
»utvecklats» till en sele, med knappar, hyskor, hakar, snören,
remmar, band, nålar, spännen, söljor. Det är en
miniatyrbild av civilisationen med allt dess tidsödande otyg,
av vilket det mesta är onödigt skräp. Den som bor
på landet och odlar jorden behöver varken konst,
vetenskap eller litteratur. Den som har naturen,
behöver ingen konst, och religionen är mer än vetenskap
och litteratur. Kyrkor finns över hela landet, men
muséer, teatrar, boklådor och krogar finnas endast
i städerna. Om de behövas, blir en annan fråga.
Detta är Rousseau!
</chapter>
<chapter name="Rousseau omigen!">
<h3>ROUSSEAU OMIGEN!</h3>

I södra Frankrike såg jag en gång halvvilda
arabhästar gå lösa på bete. De hade sina långa svansar
kvar som både tjäna till att dölja det som icke är
vackert och att skydda för stickande flygfän. Det
såg mycket ändamålsenligt ut, men det var mera än
nyttigt, det var skönt. Och när jag betraktade
linjerna i dessa fagra djurs kroppar; mankens kurva,
som icke finnes i geometrin, fortsättande ned åt rygg
och länd, bakbenens stolta resning och nobla rörelser,
benet nedanför knäet med dess avtagande i
proportionerna ner till hoven, som stämplar sanden med
mauriska bågar av fulländad grace; och när de stolta
djuren i sträckt galopp, med segelbåtens rörelse på
havsböljan, kastade sig fram över ängen, då lekte
linjerna i nya harmonier, ändrade form; svans, man, lugg,
svajade som draperier kring kropparna, då sade jag
mig: detta är ändamålsenligt för att springa, men det
är mycket mer, det är skönt, det har icke uppstått,
utan det är skapad, av en mekaniker, en vis och en
stor konstnär. Men det är mer än ett konstverk, ty
det har liv och lynne, och det finnes inte två hästar
alldeles lika.

Och jag tänkte på människors försök att
förbättra detta mästerverk: den engelska
kapplöpningshästen eller -- maskinen, därvid man i urvalet tagit
ut de fulaste, stympat svansen, berövat dem sin
skönaste prydnad och satt en apliknande företeelse på
dess rygg för att kunna håva in pängar på
hastigheten i kampen om att komma före, Denna 
karrikatyr har människan totat till av Guds sköna gåva
till människors barn.

Den som i skolan lärde teckna en häst, han vet
hur svårt det var att få dessa linjer att passa ihop,
att avtaga, svälla på sina rätta ställen, att få huvudet
lagom stort, bog och länd att harmoniera, halsen mjukt
löpande nedåt ryggens fina kurva... det var många
dagars arbete att bara kopiera konturen. Rafael
kunde icke teckna en häst, vilket synes av hans Attila,
som rider på en gunghäst.

Det är ibland som om man ville ge Rousseau rätt
igen, då han säger att allt som utgår ur Skaparens
hand är fullkomligt, men när det råkar i människans
händer blir det fult.
</chapter>

<chapter name="Kopparmatte eller Materialisationsfenomenet">
<h3>KOPPARMATTE

ELLER

MATERIALISATIONSFENOMENET.</h3>

Jag har aldrig sett det, men det lär vara ett
faktum att på hypnotiska séancer, de närvarande ur
mediets halvmateriella substans skapa ett slags väsen,
som synes och förer ett skenliv, så länge kretsen håller
ihop. Detta är Crookes Katie King, bland andra.

Men vad som föranleder mig tro detta, är
vardagslivets erfarenheter, då mänskorna skapa sig av
intet sina idoler, och med fantasien omskapa
medmänniskor till något helt annat än de äro, både av
levande och döda. Skapelserna äro naturligtvis av
deras kött och ben och efter deras beläte. Ibland
skapa de en storhet, ibland ett monster, en halvgud,
en djävul.

Stundom ser man hatet mot en ompolariseras och
bli kärlek till antagonisten. En stor impopularitet
transmuteras till en stor popularitet i en annan person.
Belöningen, som bort tillfalla den värdigaste, tilldelas
den ovärdige för att förinta den förtjänte.

Vid en ryktbar prisutdelning nyligen frågade en
oinvigd:

--  Varför fick X priset?

--  Därför att Y skulle ha haft det, svarades det.

För femton år sedan utkom en högst märkvärdig
bok på 650 sidor. Den omnämndes icke. Men
samtidigt erhöll en futtig broschyr allt det lovord som
den stora boken skulle ha fått. När jag läste
recensionen över den tarvliga broschyren trodde jag mig
läsa om den stora boken, ty allting stämde.

Vid en utnämning nyligen tillsattes en viktig post,
vi säga för en väg- och vattenbyggnad, och den
bemärkta platsen erhölls av en högst märkvärdig
företeelse. Han ansågs offentligt, men icke enskilt, för
den värdigaste och lämpligaste. Han skulle vara en
utmärkt ingenjör, som kunde sitt yrke; han utgavs
vara skicklig ekonom, vara rik, organisatör, flitig, god
mot underordnade o. s. v.

Nu är att märka, det mannen var ingenting av
allt detta.

Han hade aldrig byggt vägar eller vattenverk»
det hade hans skickliga ingenjörer gjort; och han
kunde icke sitt yrke. Han vanskötte det han hade
om händer, träffades icke på ämbetsrummet, ty han
spelade kort och rumlade om nätterna. Han var icke
rik, utan halvruinerad. Obarmhärtig mot arbetaren,
dålig ekonom, som aldrig kände sin affärsställning,
slarvig i transaktioner.

Hur kunde han bli vald då? Några säga att
han togs för att tukta och hämnas på de kivande
och övermodiga ingenjörerna, som ådragit sig hat.
Andra menade att man ville störta och ruinera honom,
emedan han var fruktad och hatad.

Hur som hälst, han var en materialisation,
skapad av massors hat, avund, skadelystnad; han var
bliven ett begrepp, av en rackare och lite tur, av den
hänsynslöse som behövdes på platsen för att kuva
upproret; en kopparmatte som stod på torget i fyra
hundra år och troddes vara rättvisan, men bara var en
tjuvaktig rådman, som en borgmästare fuskat dit.
</chapter>

<chapter name="Konsten att dö">
<h3>KONSTEN ATT DÖ.</h3>

Viljan till makt skulle utgöra ett grundvillkor för
självexistensen; och utan densamma skulle människan
gå under av bristande motstånd mot de andras tryck.
Så lärdes vi av vår ungdoms villoandar.

Men Swedenborg säger att maktlystnad är från
helvetet, och Balzac talar om äregirighetens
galérslavar, som aldrig komma i ro.

Dante har en vacker strof om de store målarnes
öde, där den ene måste träda av för den andre,
fördunklad och glömd.

Även om det var orättvist, som ofta är fallet, måste
man fördraga tillbakasättandet, ty människorna ledsna
på det bästa och fordra ombyte. Ett stort namn ligger
också och trycker, kännes som ett våld, ett hinder
för andra att också bli stora namn. Napoleon och
Bismarck voro klara med den saken, ty båda
förutsade att världen skulle dra en lättnadens suck när de
gingo hädan.

Men för att godvilligt kunna avträda fordras
religiös resignation, fullständigt, oåterkalleligt avsked från
världen, som Carl V:s, då han begravde sig i ett
kloster. Att mottaga avskedsrecett och sedan
fortsätta uppträda, det går inte väl.

Betraktar man sig däremot som död för världen,
och icke tar notis om den, då börjar man nytt liv,
men på andra sidan, och det är mycket lugnare, ty
det är uppståndelsen från de döda, redan här!

Beethoven grämde sig över wienarnes
otacksamhet och glömska, när Rossini kom och fick italienska
operan på modet, vilken Beethoven använt sitt liv på
att utrota. Beethoven var dock en hård, självisk och
mycket högmodig man, som därför bokstavligen blev
trakasserad ut ur livet, i stort och smått. Tilltagande
dövhet, obehaglig process, en vanvettig ung släkting,
husligt spektakel, sjukdomar pinade hans sista år,
så att han, till och med utsatt för oförtjänt löje av
underordnade, vände väl beredd ryggen åt livet, och
skildes utan saknad från alltsammans!

Men så skall det vara! På det att intet binder
en med längtan eller hopp, och väl på andra sidan
floden, man icke ser sig tillbaka, utan går rakt fram.

Ålderdomens bitterheter äro avsedda till kontots
uppgörande, till likvidering av ouppgjorda affärer, till
genomskådning av sveket, och till leda vid detta
ofullkomliga, så att icke en längtan tillbaka kan störa ens
gravro.
</chapter>

<chapter name="Vetenskapens bankrutt">
<h3>VETENSKAPENS BANKRUTT.</h3>

Om ynglingen innan han väljer studiebanan finge
läsa kompendier i vetenskapernas historia, skulle han,
liksom i filosofiens historia, lära det mänskliga
vetandets vanmakt, och han skulle aldrig ge sig in i de
mörka gångarne, där utvägen är så svår att finna.

Hoefer har lämnat små goda handböcker i
fysikens, kemiens, zoologiens, botanikens, geologiens,
mineralogiens, astronomiens och matematikens historia.<footnote>Hachette,   Paris,  à 4 francs  volymen.</footnote>

Läser man en sådan volym, utan förutfattad
mening, så tycker man sig finna sanningen (= verkliga
förhållandet) glimta fram här och där i alla teorier,
system och hypoteser, och man tycker att de
egentligen kunna ha rätt allihop. I fysiken till exempel får
man veta: att Aristoteles ansåg färgerna uppkomna
genom en blandning av svart och vitt. Newton
»bevisade» att förhållandet var motsatsen, eller att
solljuset <sp>bestod</sp> av en mängd färgsorter. Goethe
förnekade Newtons teori och bekämpade honom hela
sitt liv, så att han förbittrade många år för sig. Young
och Fresnel »lyckades finna den rätta(?) förklaringen».
Helmholtz delade icke deras mening fullständigt,
utan... etc. Troligen hade ingen funnit det rätta.

Newton sade att ljus uppkom genom emission ur
ljuskällan, Huyghens förklarade det som undulation.
Arago menade att ljus lagt till ljus gav mörker
(interferens) och sen har man upptäckt mörka ljusstrålar,
ultravioletta, katodstrålar, x-strålar, röntgenstrålar
o. s. v. Och slutligen har man varit nog fräck att
mäta ljusvågornas längd, t. ex. 450 billioner i sekunden
för ett visst rött. När alla förklaringar sveko,
uppfann man etern, som var den äldsta hypotesen, och
med ena fiktionen »förklarade» man den andra.

Lavoisier dikterade på sin tid att all
förbränning var syrsättning. Men när man brände antimon i
klor, så fanns icke syre närvarande; det gjorde
ingenting! Man brände koppar i svavelglas, det hjälpte
inte; den falska teorien gick fram, in i läroböckerna,
där den väl snart kommer ut igen.

*

All undervisning i vetenskaperna om materien
skulle gå ut på att visa huru villfarelserna äro
konstanta; nu lär man i stället utantill villfarelserna eller
dagens villfarelse såsom vore den sanningen (=
verkliga förhållandet). Att staten tar befattning med och
understöder denna dårskap det ger ingen respekt för
staten.

Villfarelserna kunna visserligen ibland ge
anledning till behagliga uppfinningar.

Elektriskt ljus uppfanns trots och rakt mot
fysikens och Lavoisiers kemiska lagar. Ty det brinner
i vacuum, utan luft, alltså utan syre, eller klor eller
annat.

Telefonen begagnas utan att man vet hur det går
till. Några elektrici mena att ljudvågen går fram
förstärkt av elektriska strömmen; andra mena att
strömmen ensam återger membranens vibrationer.

Fonografen är oförklarad; men hastig rörelse (av
rullen) synes vara nödvändig. Vissa staccaterade ljud
kunde man tänka sig fixerade och utlösta, men
överförande av klangfärg, personlig timbre i rösten, synes
oförklarlig.

Vetenskapen har icke förbättrat jordbruket trots
dess eget påstående. Ty endast arbete, träget och
ärligt, ger skördar. Men kemisternas gödningsämnen
ha ofta förstört jorden.

Meteorologiska anstalterna som spådde väder
1890, fingo stryka sina flaggor, och bönderna spå

bättre själva, eller låta bli att spå.   De klokaste säga
så här: Det står i Guds hand!

Skördemaskinen har intet arbete besparat. Det
är bara en villa. Ty köpesumman skall knipas in med
annat arbete. Och samma med tröskmaskinen. Man
tröskade med slaga förr, om vintermorgnarne på
värdelös tid, då annat göra saknades. Nu soves den tiden
bort, och det blir ju förlust av energi, arbete och
följaktligen kapital.

*

--  Det är Rousseau!

--  Ja, det är Rousseau!

--  Det är Arkadien!

--  Det  är Arkadien!   Och  så skildrar
Swedenborg tillståndet på andra jordar, där sälla människor
med måttlig möda förskaffa måttlig bergning, ägande
därigenom  tid övrig att njuta av en sund tillvaro i
meditationer och oskyldiga nöjen.

Plato har i Phaidon skildrat något dylikt tillstånd
i de sällas rymder. »De hava åt gudar helgade lundar
och tempel där gudar verkligen bo; de höra gudomliga
röster och profetior samt erhålla gudauppenbarelser
och hava personligt umgänge med gudarne...
Årstiderna hava hos dem en så mild temperatur, att de
äro fria från sjukdomar och leva mycket längre än
människorna här...»

*

Kristus talar aldrig om vetenskap, annat än som
de skriftlärde och fariséers galenskap. Om han givit
dem något värde, skulle han väl ha tolkat
astronomiens och fysikens hemligheter. Men det underlät
han.

Detta är mycket betydelsefullt.  Och när man 

ironiskt skryter med att vetenskapen icke är kristnad,
utan är hedningarnes verk, så har man också utsagt
domen.
</chapter>

<chapter name="Bayreuth">
<h3>BAYREUTH.</h3>

Alla omusikaliska personer och alla darwinister
blevo genast wagnerianer. De vallfärdade till
Fichtelgebirge för att dyrka Oden, Tor, Loke och Valkyrjan,
hedendomen och den fula musiken. Valkyrjan (Nora)
hörde till pjäsen. Jag har berömt texten till Tristan för
dess enkla skönhet, som erinrar om Mæterlinck; men
musiken till Tristan!!

Se detta andante, med orden: O sink' hernieder,
Nacht der Liebe.

Detta är icke allenast fult, det är ont; och därför
älskades det, dyrkades, och de som icke ville röka
för avguden förföljdes med ett slags antireligiös
fanatism. Genom en ofattlig inadvertens beundrades i
Tristan In schweigender Nacht, som är en av
Mendelssohns Lieder (n:o 20), beundrades av wagnerianerna,
som hatade Mendelssohn av instinkt, emedan han
skrev vacker musik.

Svanmotivet, som anses vara det enda vackra av
Wagner, och som också begagnas i alla operor ett par
tusen gånger, även där det icke passar, återfinnes i
Beethovens sonater, för den som vill leta upp det!

När så hedningen skall nalkas kristna motiv, så
kan han icke i hast döpa om sina avgudar, utan då
skär det sig.

Jag tänker nu på alla arma människor som offrats
på Bayreuths höjder och hängts under träd. Ett kors
ville jag sätta på den gode Hanslicks grav, ehuru han
tröttnade litet mot slutet.
</chapter>

<chapter name="»Kan filosofien bringa någon välsignelse åt mänskligheten?»">
<h3>»KAN  FILOSOFIEN   BRINGA NÅGON
VÄLSIGNELSE ÅT MÄNSKLIGHETEN?»</h3>

Så hette på 1860-talet en broschyr av docenten i
filosofi Pontus Wikner. Frågan var berättigad, men
hur den besvarades minns jag icke riktigt, dock, svaret
var väl undvikande, efter som mannen blev professor.
Hade han sagt att all filosofi, särskilt systemen, voro
bosch, hade hans bana naturligtvis varit stängd.

När jag omkring 1870 skulle studera de estetiska
systemen vid universitetet, skickade professorn mig
till docenten för att ta lektioner. Jag försökte läsa
i den bleke mannens fårade panna, där han satt i
timmar vid ett stearinljus och talade, om han
verkligen förstod vad han läste eller om han bara mindes
det. Men han var ogenomskinlig, och jag förtvivlade,
ty jag begrep ingenting, och det jag icke begrep
ansåg jag vara humbug att lära utantill.

Fyrtio år senare, omkring, råkade jag
professorn, som nu pensionerad utträtt ur augur-kollegiet.
Då frågade jag honom om han någonsin kunnat de
estetiska systemen?

--  Nej,   tusan   heller,   men   därför  skickade   jag
er till docenten.

--  Nå,  men förstod han  dem då?

--  Det kan jag aldrig tänka mig!   Men han hade
gott  minne!

Det var alltså icke mitt fel! Och jag var icke
dummare än andra!

Den som läser en kort filosofiens historia, och
ser hur det ena systemet avlöser och motsäger det
andra, han bör väl komma snart på den tanken att:
»nu sluta vi med det här vrövlet!» Hela filosofiens
historia bevisar nämligen: att vi icke kunna lösa dessa
problem med vår tanke, eller att de icke få lösas på
det sättet, med att sätta upp system.

De få filosofer däremot, som inskränkt sig till
att reflektera över det brokiga livet, människorna,
staten och naturen, de ha gagnat, men de räknas
knappt till filosoferna. Sålunda kan man läsa Plato
bitvis med intresse; likaså den ringa aktade
Schopenhauer i hans minst aktade Parerga och
Paralipomena, men ej i systemet Welt als Wille und
Vorstellung. Kierkegaard räknas icke till filosoferna,
Feuerbach och lärjungen Nietzsche icke heller, men
de äro utomordentligt lärorika. Alla som filosofera
tomning utan innehåll äro tokar, och en sådan är
Boström, som vill klyva begrepp och analysera idéer,
sätta in Gud, människan och människolivet i klasser
och ordningar. Filosofiens historia är villfarelsernas
historia, förnekelsens historia, ty nästan alla filosofer
äro maskerade gudlösa, som råka i opposition mot
religion. Filosofien är en lögnens historia, och när den
själv visat sin orimlighet, skulle alla lärostolar slopas.
Ty en kristen stat motverkar sitt ändamål, och är tokig,
om den underhåller lärare i villfarelse och lögn.

Om någon enda gång en filosof är religiös så
smädas han såsom mystiker, fast få veta vad
mystik är.

I ena katedern sitter en gång en hegelian och 
förkunnar som sanning Hegels panteism, i den andra
sitter en boströmian och rackar ner Hegel. Men
lärjungen skall examineras av båda motståndarne,
bekännande båda lärorna på en gång. Detta är den högre
undervisningen, den akademiska bildningen,
vetenskapen i sin prydno! Mängden tror att allt
svårfattligt är djupsinnigt, men så är det icke. Det
svårfattliga är det ofullgångna, oklara, och ofta det falska.
Den högsta visdomen är enkel, klar, och går rakt
genom skallen ini hjärtat. Ställ en filosof vid
gravkullen, där ditt jordiska hopp gräves ner, låt honom
tala om Herbert Spencer och blastodermen! Sätt
en filosof i konungens råd att styra en del av staten!
Bed en filosof skriva ett drama, måla en tavla, ja bara
undervisa skolbarn, och han är lika oduglig i alla
saker. En filosof har också fått betydelsen gammal
åsna!

Weg med den!
</chapter>

<chapter name="Det bästa statsskicket">
<h3>DET BÄSTA STATSSKICKET.</h3>

--  Vad är att vara liberal eller frisinnad?

--  Det vet jag inte.

--  Tror du att någon annan vet det?

--  De tro sig veta't, men jag tror inte de veta
det.    Att döma efter verkligheten skulle det vara de
som befinna sig missnöjda med landets religion och
lagar och därför opponera mot desamma.

--  Varför göra  några  det,   och icke  alla?

--  Några äga kraft att bära trycket av de
bristfälliga  anordningarna,   emedan   de  betrakta  det som
något övergående  tillfälligt,  vilket icke förtjänar  att
ändras; emedan de betrakta som prövningar vad andra
taga som ett positivt ont. Men några söka medvetet
förändringar för att komma till makten, och få
förtrycka. Dit höra alla politiska amatörer, som under
förevändning tjäna det allmänna, arbeta för sin
maktställning. Sokrates, Plato och Aristofanes kalla dem
demagoger, men många bland dem äro icke bedragare,
utan självbedragare, ty de tro sig sträva för ett allmänt
intresse under det de slava åt ett enskilt. Jag har
upplevat den största förändring i landets riksstyrelse
som någonsin företagits. Börjande 1809, uppblossande
1830-40-talen, tog oppositionen, som kallade sig
liberal, en riktig fart 1866 och ändrade
riksdagsordningen efter 25 års agitation och kraftslit.

--  Nå blev det mera frisinnat sen?

--  Nee!   Det blev likadant, nästan sämre, under
en ny förtryckande majoritet.

--  Är det lönt att bråka då?

--  Jag vet inte!    Oppositionen 1840, som
naturligtvis  var livligast  i borgar-  och bondestånden  och
riktad mot adeln, framkallade ett nytt statsskick där
kostligt nog adeln vann i numerär och utgjorde efter
1866 en tredjedel av representationen ifrån att ha varit
bara en fjärdedel; det oppositionella borgarståndet
förlorade   på   kuppen   och   minskades  till   en   sjättedel.
Så där går det ibland med förändringar! -- Jag minns
också, när Brisson genomdrev det så kallade <i>scrutin
de liste</i> eller arrondissementsval för att få en
republikansk   majoritet.    Reformen   gick   igenom,   men   se:
de konservativa fingo majoriteten !   Bom ! -- Jag minns
också  när våra  skulle   erövra  allmän   rösträtt.    Två
av våra demagoger reste till Brüsselvalen för att skriva
tendensbrev hem  och  bevisa välsignelsen av allmän
rösträtt för »folket» och de liberala. Brüsselvalen
gingo av stapeln, och våra utsända hade skrivit hem
sitt första brev! Pang! Valen utföllo till förmån för
de klerikala! Bom! Korrespondensen avbröts i
lindan!

--  Vilket statsskick förordar Swedenborg då?

--  Statsskick?    Jag minns inte att han befattar
sig med sådant, som tyckes vara likgiltigt!   Han talar
om tillståndet på andra »Jordar», där självbehärskade,
dygdiga  och  gudfruktiga  människor  leva sälla  i
familjer, i direkt förbindelse med guddomen, från vilken
de erhålla sina ingivelser, alltså utan regering,
representation,   landshövding,   landsting  eller  kommunal.
Men så snart de märka en  ond självisk avsikt hos
någon  medlem  av familjen, så avlägsnas  han  i god
tid genom en smärtfri död. -- Han dödas av deras
ovilja, och av vantrevnad att vistas bland goda
människor.

--  Hade  Swedenborg icke  politiska  åsikter?

--  När han var yngre satt han för Riddarhuset
i ekonomi-utskottet och skrev »det förnuftigaste
betänkandet om rikets tillgångar och behov», vilket
troligen   lades   i papperskorgen,   eftersom   det var
förnuftigt.    Sedan  vände  han  ryggen  åt världen,  som
han  väl  ansåg galen,   och  rörde  varken  vid
tidningar, brev eller böcker.

Men vid riksdagarna var han än med hattarne än
med mössorna, ty hans rättskänsla förbjöd honom
gå med ett parti, där det var orättfärdigt.

I en punkt var han fast: i oviljan mot enväldet
och böjelsen för republik, ty han hade sett Karl XII:s
vilda framfart och dess följder. Swedenborg
föredrog till och med republiken för monarkien. 
»Orsaken», säger han, »till den välsignelse Holland
åtnjuter, tyckes vara dess fria styrelse, vilken är Gudi
mera behaglig än den oinskränkta monarkien. <i>I
republiken dyrkas ingen människa, utom Gud.</i> Med fri
ande och upprätt huvud förtro sig ock holländarna åt
Gud. Så är det ej i oinskränkta monarkier, varest
människorna uppfostras till skrymteri och
förställning.»

(Jämför   Blå   Boken:   Om   konungastyrelse!)
</chapter>

<chapter name="Överklass">
<h3>ÖVERKLASS.</h3>

Det har givits tider, då jag trott att människorna
i samhället varit ordnade efter egentliga vikten, så
att vid fällningen det grövsta som tyngst satt sig på
botten och kommit underst liksom det grovkorniga
urberget, och det lättare finare sedimentet lagt sig
ovanpå. Själv medelklass av börd, men deklasserad
genom ställning, har jag vid första beröringen med
de övre funnit ett visst behag i deras seder, bildning,
skönhet i levernet och omgivningen. Men vid närmare
bekantskap fann jag att det bara var fernissa, som satt
mycket löst. Och vid fientlig kontakt kände jag dem
som ett frimureri, en camorra, ett band, vilka
accepterat samhällsfördraget med alla dess ruskiga
kompromisser, tysta förbehåll, hemliga överenskommelser.
De hade makten och lagarne, domstolarne och
fängelserna, för att icke säga armén till sitt förfogande. De
ägde statskassorna, utmärkelserna, sociala anseendet
i sina händer. När de bröto lagar eller begingo brott,
så hotade de med fängelset, om någon vågade glunka
om brottet. Hela samhället teg, och gick i en skräck
för att bli upptäckt, såsom medveten om handlingen.
Den som misstänktes vara kunnig om saken,
bevakades som en farlig person. Den felaktige däremot
rentvåddes, upprättades och firades. När jag upplevde
detta, trodde jag mig vara i en ankarsmedja, där
gott kamratskap fordrar orubblig trohet,
sammanhållning och tystlåtenhet, och där förräderi straffas med
döden.

Jag har tillfälligtvis idkat vänskap med en
överklass. Det gick mycket bra en tid, udda fick vara
jämnt, i religion, konst, litteratur, vetenskap, ekonomi;
men så fort det rördes vid det övre, så började ögonen
gnistra, en järnridå föll, emellan oss, vi kände vi voro
fiender, och som sådana skildes vi. Vad skilde två
människor som råkats i olyckans dagar, och vilka
voro medmänniskor av samma bildning och tycken?
Jag kan icke säga't, ty det är så hemlighetsfullt.

Är överklassen de laglydiga, de goda
medborgarne, som äro all mänsklig ordning undergivne för
Herrans skull? Nej, dessa äro annorlunda beskaffade.
Är det uppfostran? Nej, ty jag fick en adelig
uppfostran av en konservativ borgarefar. Är det blodet?
Vad är blodet? Han, överklassen, min vän, var son av
ett fosterbarn av okända föräldrar, men fosterbarnet
adlades som uppväxt emedan han var en stor
godsägare, och min väns mor hade varit kokerska!

Jag vet inte vad det var, men jag kände mig
som en fånge, den där fick umgås med gevaldigern,
och dricka ett glas med honom. Men när kvällen kom,
och flaskan blev tom, var det slut med vänskapen.
Gevaldigern blev åter ämbetsmannen, tog fram
nycklarne och låste in mig!

Man har kallat överklassen beati possidentes, de
besutna, de fria, patricierna, de bättre lottade, bättre
folk, gentlemän, och de ha funnits i alla tider! Men
de finnas vid närmare granskning i alla
samhällsklasser och med latitudskillnad bara. Mästaren över
gesällen, bonden över drängen eller torparen, gesällen över
lärpojken. Men det är bara latituder. De kallas
också samhällsbevararne, högern, de konservativa.
Under fästningens skyddande kanoner samla sig
småbåtar, fiskare, men även smugglare och löst folk.
Schakaler följa lejonet, och småfåglar bygga gärna
i örnens träd.

De övre kanske äro svaga, som söka skydd,
behöva skydd, deras enda sätt att ernå en skenbar känsla
av lite makt. För klena att gå, krypa de; och av
fruktan för dem därnere hylla de sig till de övre.
Därom vore intet att säga, såvida allt gick rätt till,
laglydigt, juste, samvetsgrant, men det gör det icke...
Jag glömmer aldrig de skräckens dagar då en av
rikets herrar begått ett felsteg. »De» försökte läsa
i mitt ansikte om jag visste något. Om jag vetat något,
så hade jag fängelset. När den mannan dör, ringes
det i Riddarholmskyrkan, kransarne räknas, och ve
den vilkens namn saknas.

Jag trodde den gången, att världsfursten satt
överst och denna världens barn, hans trogna, jämte
honom däruppe.

Kanske det är så?
</chapter>

<chapter name="La comédie Humaine">
<h3>LA COMÉDIE HUMAINE.</h3>

I fyra gånger tio år har jag nödgats låna mig till
följande komedi för att få kläder på kroppen. År
1870 tog jag en färdiggjord dräkt för 60 kronor. På
mått beställd hade den kostat 120 kr. Nästa gång
började komedien, som varar ännu. I butiken fanns
naturligtvis intet som passade, utan vi skulle ändra.
En arbetare inkallas, vilken konverserar mig, under
det han tar måtten och ritar med krita. Dräkten
kommer hem; jag slänger den på mig, ty jag hade
annat att tänka på. Dagen efter märker jag först
att dräkten icke var ändrad. Jag hade icke tid och
lust att bråka, pinades ett år; och så gick jag till en
annan skräddare, som gjorde på mått, det vill säga
för 120 kr.

Vi  togo  mått,  provade,  och betalte.

Först tre dagar efter, märkte jag att jag fått en
färdiggjord dräkt, men betalat dubbelt. Detta har
pågått i fyrtio år. Häromdagen fick jag en annan
överrock än den jag utsett. Ärmarna voro för långa,
bålen för trång. Nu går jag med den uppknäppt för
att få rum i den.

När jag råkar skräddarn nästa gång, säger han:
»Nå, rocken var ju bra?» Om jag nu svarar nej, så blir
jag utan kläder. Svarar jag ja, så ljuger jag.
Därför nickar jag bara, och då blir han så lycklig, ty
han tror han lurat mig, och det är den högsta
sällhet han känner, tills han får Vasaorden!
</chapter>

<chapter name="Elektriskt motstånd">
<h3>ELEKTRISKT MOTSTÅND.</h3>

Det finns ett sydeuropeiskt djur, som alltid väcker
deltagande hos resande nordbor, emedan det får stryk.
Ingen nordbo har tänkt ut varför hästens karrikatyr
får så mycket stryk, med sydbon vet att åsnan även
är ett elakt djur, som icke kan förmå sig göra en 
människa till viljes, även om det bidrager till ömsesidig
trevnad.

Jag hade en tjänare med snygga vanor och som
älskade frid, efter vad som tycktes. Men hon ställde
lådor och skåpdörrar öppna, vilket ger vantrevnad
i ett hem, och samlar damm, där intet skall vara.

Först stängde jag själv, för husfridens skull. Då
kunde det hända att hon korrigerade sig. Men en
dag sade jag ut min önskan, hövligt dock. Nu föll
människan i en själsstrid med sig själv. Flytta ville
hon icke, stänga skåpdörrarna icke heller. Hon blev
sjuk, kämpade med sig tills det blev middag. Då
fann hon på't! Hon gick in till grannens och bad
kamraten komma in och stänga.

Denna människa, som jag gav mat, kläder, vackert
husrum och lön, ville icke göra mig till viljes i en
enkel sak. Hon kunde icke, ty hennes ondska var lika
stor som dielektricitetskonsten hos ett trästycke eller
en åsna.
</chapter>

<chapter name="»Nu kan vi flyga också! Hurra!»">
<h3>»NU   KAN  VI   FLYGA  OCKSÅ!   HURRA!»</h3>

En ungdomsvän, som avled för fjorton dagar sedan
i fjärran, skrev på sitt sista brevkort till mig dessa
ord: »Nu kan vi flyga också! Hurra!» Han var
hedning (ateist) och detta sista ordet hurra! var ett hån
och ett hot mot himmelen!

Varje Guds gåva till människorna mottages av
hedningarna såsom en seger över Gud. De tro sig
uppfinna och de bygga fortfarande på Babels torn,
som de förneka, emedan de äro lögnandar.

När den fromme Franklin fick ner åskan på ett
vått segelgarn, så bävade han och tackade Gud som
icke dödat honom. Men när de gudlöse fysikanterna
ville härma Benjamin och samla åskan i laboratoriets
flaskor, blevo de ihjälslagna. Man fabricerar
visserligen åskledare än i dag, men de hjälpa icke alltid,
även om ledningen är riktig.

Tänk en människa, som får en gåva, och till tack
räcker ut tungan!

Varje gång Gud giver något, så firar vetenskapen,
den gudlösa, en triumf, det vill säga räcker ut tungan!

Det är vetenskapens natur! Och det synes, som
om det än i dag vore förbjudet röra vid kunskapens
träd, ty förbudets överträdande följes alltid av otack
och förbannelse!
</chapter>

<chapter name="Auto-komedi">
<h3>AUTO-KOMEDI.</h3>

En sällsynt gäst kom på besök under min olyckas
dagar, jag visste icke varför, men fick snart veta det.

Första timmen ignorerade han mig och mina
olyckor, talade om hur man firat hans födelsedag,
beskrev presenterna, refererade talen. Jag höll honom
räkning för att han icke rörde vid mig.

Men så började han, vid glaset förstås, skildra
hur lycklig han var, omgiven av hustru och barn,
vänner med tillbehör. En lantlig idyll. »Du skulle komma
och se.» Du...

Detta betydde: goda människor (som jag) ha det
gott, onda ont; all fattigdom är självförvållad; den
egna kraften och det goda sinnet skapar ett
himmelrike omkring sig; människorna äro icke dåliga, det
beror bara på hur man ser dem ...

Jag började verkligen känna mig dålig och illa
till mods, undrande om det verkligen förhöll sig så,
och om jag var sämre än han, då jag icke förmått
skapa någon lycka omkring mig.

För att säga något och vara gästen behaglig
började jag utan avsikt tala om mina misèrer, då man
ju icke får tala om sina fortuner, emedan det sårar.
Genom kontrastverkan blev han ännu lyckligare, men
jag såg att han njöt av mina motgångar. Detta stack
mig, så att jag berättade om en stor utmärkelse som
kommit mig till del. Då mörknade han, svarade intet,
kastade om ämne och stack mig med att berätta vad
han »läst i en tidning».

Detta var hans ärende!

Jag blev förstämd, och även till straff teg jag.
Teg, när vi kommit från bords, teg hela tiden.
Följaktligen måste han tala. Men så börjar min
förstämning meddela sig åt honom; han dunklar av, och fram
på natten, efter en tung måltid och inställd sömn,
tröttnar han på sin roll, faller ur, och nu vänder vinden.
Mitt svårmod passar till hans, och vid midnatt blottar
han hela sitt elände. Husliga bekymmer stiga upp,
de välartade barnen äro odågor, mågen en halvbov,
vännerna trolösa, och han själv är ruinerad. Men i
sista ögonblicket måste han skryta ännu, och när han
uppger den enorma skuldsumman, ryser han, på samma
gång han imponeras.

Min förvåning och mitt ömkande måtte han ha läst
i mitt ansikte, ty han ångrar strax sitt meddelade
förtroende, kännande att han kommit under, att han
avrättat sig vid det bord, där han nyss avrättat mig,
och med en övermänsklig ansträngning tar han upp
den fallna masken och den glömda rollen.

»Det reder sig nog, allt reder sig, och ekonomiska
bekymmer kan man bära, bara man har glädje och
frid i sitt hem, och goda vänner...»

När han gick, var han lika lycksalig som när han
kom, och jag var jämnt lika olycklig, så att han
beklagade mig.

Detta var den största auto-komediant jag råkat.

Men han spelade lycklig bara av självkärlek och
begäret att få visa andra huru de vållat sina olyckor.

Varför hän besökte mig? För att få skryta,
trampa, erfara maktkänsla. Kom han även för att
beklaga sig? Nej, det var icke hans avsikt, men det
skedde ändå. Och jag, olycklig själv, fick göra en
människa lycklig.
</chapter>

<chapter name="Det onda deltagandet">
<h3>DET  ONDA   DELTAGANDET.</h3>

I denna tjocka luft av 79 % kväve, av kolsyra,
ammoniak, rök, utdunstningar, vandra människorna
liksom bedövade, i en halvslummer, men även lullande
i ett sällt halvrus. De sakna till hälften medvetande,
och till självmedvetande vakna högst få. I sus och
dus, icke kännande sig själva, sitt ändamål, sitt mål.
Men för att åtminstone känna sin tillvaro och njuta
den, måste de erfara frihet från tryck; och positiv blir
njutningen när de få utöva tryck, härska, trampa. Det
ger pondus eller tyngd åt tillvaron, och »man känner
man lever». Även den minsta stackare består sig detta
nöjet, när någon olycklig bekostar kalaset nämligen.
Under förevändning att beklaga, kommer han på
besök; och med den överlägsenhet som innehavandet
av en dålig nyhet medförer, är han sympatisk och
nedlåtande. Själv betraktande sig som (för tillfället)
höjd över olyckan äger han verkligen något överlägset,
som dock sårar, och hans deltagande känns som en
klack på strupen. Han har övertaget, det kan inte
nekas, men där finns ett uppriktigt drag av välvilja,
ty att beklaga är ett gratisnöje, och att själv vara
skonad väcker ju en viss tacksamhetsstämning mot
ödet, och tacksamhet är en nobel känsla som adlar
innehavaren. Offret kan icke neka att där finns
välvilja med i spelet, men elakhet och maktlystnad
överväga, så att medlidandet får ett drag av ondska, som
döljes av deltagandets mask.

Det vackraste  sättet att visa  deltagande är,  att
icke låtsas veta om en annans olycka!
</chapter>

<chapter name="Pose och geste">
<h3>POSE OCH  GESTE.</h3>

En person som utfört arbeten åt mig under en
längre tid och vilken jag endast råkat i mitt sällskap,
hade anpassat sig efter mig, och visade en jämn,
indifferent yta. Jag märkte nog att han undertryckte
en del tankar, och oftast svarade med tystnad,
varunder hans läppar gjorde små rörelser, som om han
talade för sig själv inom sig. I sju år råkades vi på
arbetets neutrala mark, och som han för tillfället var
beroende av mig, fick jag aldrig se honom annat än
från min synpunkt. Jag hade nog ibland den
förnimmelsen att han icke var den han visade sig vara, men
det rörde mig icke vem han var eller vad han tänkte.

Så kom en afton en bekant till mig under det min
arbetande herre var inne. Genom en tillfällighet
upptäckte de båda ett gemensamt intresse, en sympati
och deras själar råkades. Min arbetande bekante blev
strax en annan människa, talför, exalterad, intressant.
Och nu upptäckte jag, att han var en helt annan
person, med helt andra meningar än jag delvis trott. Jag
undrade om han nu gav en roll, anpassande sig efter
den nykomne, men tänkte strax att han kanske hellre
spelat för mig, vilket föreföll naturligare. Men jag
var icke säker, om han på visst sätt spelat för oss
båda, såsom självlösa mänskor göra. En tid efteråt
satt jag under en hel månad för ett porträtt, och måste
posera i en viss dräkt och en tämligen imponerande
ställning. Målaren såg mig en hel månad posera, och
i samma gest och i samma stämning som posen
framkallade.

Sista dagen kom en mäktig person på besök, han
hade för tillfället mitt öde i sin hand. Jag konverserade
honom en timme, alltunder det målaren betraktade
mig, med undrande blickar. Dessa blickar väckte min
självuppmärksamhet, och när den främmande gått,
fick jag för mig, att jag genom anpassning narrats
giva en roll, för vilket jag skämdes.

Swedenborg skriver på ett förfärligt sätt om dem
»som tala med himlen och tänka med helvetet» och
likaså om människan i världen, »då hon tänker av sin
ande, vilket sker, då hon är ensam, varemot många
tänka annorlunda då de icke äro allena».

Det är nog så; och man ser människor,
tungsinta i ensamheten, bli glada, när de råka en
människa. Sällskapsmänniskor äro dystra i ensamheten,
och för att dölja sin sorgsenhet gå de i sällskap,
somliga för att få beklaga sig, andra för att få tala om
annat och glömma.

Emerson påstår till och med att de flesta
människor äro andra, det vill säga: icke sig själva.

Det är därför beskyllningen för falskhet är så
vanlig; men säkert är att man förlorar sig själv genom
att missbruka sällskapslivet. Stora sällskap med
indifferenta eller antipatiska personer få lätt utseende
av spökcirklar, emedan ömsesidig misstro framkallar
villrådighet om vilken roll man skall taga.
</chapter>

<chapter name="Kostym och mask">
<h3>KOSTYM   OCH   MASK.</h3>

Själva Goethe erkänner mot slutet av sitt långa
liv för den unge Eckermann, att han liksom alla andra
nödgats ge roller då och då, helt enkelt för att kunna
leva. Undertrycka meningar, hålla med, göra tysta
förbehåll, undanflykter, lägga till vackra sidan, låtsas
tro gott om alla, framför allt tala väl om alla. Ett långt
liv medför den faran, att de många rollerna börja på
att trassla sig, liksom när skådespelarns peruker och
kostymer råka i oordning vid en flyttning.
Personligheten blir ett helt vaxkabinett av figurer, som få
levande gestalt, och man ser sig som indiska guden
med hundra huvuden och armar.

Nu skall man lägga av nattrocken, ta på fracken
och välja stjärnorna om man har några. I detta
sällskapet fordras i afton en reserverad gentleman, något
melankolisk, emedan han haft kända sorger. I ett
annat sällskap få inga stjärnor synas, men ett lätt
skeptiskt manér, lite folkligt för att icke såra. I
ett tredje fordras ett imponerande överlägset väsen
för att icke ligga under. Ve den, som icke har kostym
och mask i ordning, utan tar miste; och ve den mest,
som trasslat bort sig, att han icke kan gå ut i
sällskap, emedan han icke kan någon roll utantill. Han
får sitta hemma!

*

Jag kan icke dölja, att Goethe »sitter» för
Eckermann, även när han bekänner, att han gör det!
</chapter>

<chapter name="Rövare">
<h3>RÖVARE.</h3>

Han kom, utvilad, stark och beslutsam upp och
sökte mig efter min förmiddags förfärligt ansträngande
arbete, då jag blev liksom ryckt ur sömnen, utan
motståndskraft, värnlös. Detta hade han räknat ut.
Han hade ett papper med sig och bad mig skriva
på. Jag hade nog besinning svara nej. Men han
ägde ett vinnande sätt, en flytande tunga. Och han
talade:

--  Det är bara en fyllnadsborgen, första
omsättningen,  och  tredje  man  måste suppleras.

Jag  tvekade   ännu.    Han   talade  vidare:

--  Ser du, lånet är redan utfallet, och det här är
bara  omsättningen...

I mitt trötta huvud och frånvarande sinne,
förvandlades denna farliga upplysning, som borde ha
skrämt mig, till något lugnande, tryggande. Jag skrev
på och var fast för mer än 1,000 kronor.

--  Det  är <sp>bara</sp>  omsättning!    Det  är uttytt =
det är <sp>bara</sp> betalningen som återstår, sedan lånet är
uppätet och bortfestat.

Följden: jag blev hans träl; jag fick sitta och
straffarbeta ihop summan, som odågan förstört i
ridhus, på kaféer och dylikt. Även om jag senare 

tröstade mig, och förlät honom med att andra fått
betala för mig, så kände jag det som ett överfall i en
mörk skog. Och denna man var en sådan, som icke
<sp>ville</sp> betala, även när han kunde. Han slutade som
en aktad medborgare, fick orden och
förtroendeposter och en mycket vacker dödsruna.

Nå, det må så vara, men ehuruväl erfarenheten var
dyrköpt, så föll jag i samma snara, trettio år senare,
fastän då i mycket större skala. Överfallen under
arbetet, väckt ur sömnen, eller vid glaset (det är
Bauernfängerns metod) narrades jag med
förespeglingar att skriva på ett papper. För att icke förlora, skrev
jag numro 2. Numro 2 drog 3 efter sig och det blev
en aritmetisk serie. Jag var återigen träl, hans träl.

Råd: Akta dig för att ta emot besök, när du
är trött! Akta dig att dricka med personer som röra
sitt glas utan att tömma det!

Sista gången när jag stängt min dörr skickade han
ett bud med en växel att accepteras, när han visste
att jag sov middag. Men då vaknade jag och
vägrade, ty jag blev vred, och det räddade mig den
gången! Jag hade stängt min dörr, men han skickade
en lönnmördare att överfalla mig under sömnen! Så
kändes det!
</chapter>

<chapter name="Naturbarn">
<h3>NATURBARN.</h3>

Lord Wilkins, som i sina skildringar av
Guldkustens infödda befolkning mera söker förklara
naturbarnets svagheter än förebrå, berättar på sitt
egendomligt godmodiga sätt om en otacksam vän, vars
fel han dock överskyler med dennes bristfälliga minne
och förstånd.

Under sin vistelse i Winnebah överfölls lorden
ofta av svårmod, en följd av klimatet och frånvaro
från fosterlandet. Med ortens skollärare och
organist, en till anglikanska kyrkan omvänd inföding,
stiftade han ett slags vänskap, som baserades på;
organistens musikaliska förmåga. Denne fick nämligen
komma i lordens hus och spela för societeten. Hans
talang var obetydlig, men det var i alla fall musik,
och när lorden alltid översvallade av tacksamhet,
förklarade infödingen att skulden var på hans sida som
fick spela för sådana åhörare.

En dag kom ifrån Loango en virtuos på piano
och slog sig ner i Winnebah. Societeten gladde sig
åt den nyförvärvade erövringen, och gav lorden en
vink om att inbjuda celebriteten i stället för
infödingen. Lorden föll icke för frestelsen att avdanka sin
vän från ensamma svårmodets stunder, ty »han ville
icke vara otacksam». Organisten hade redan visat
symptom av svartsjuka på den nykomne virtuosen,
vilket manade sir William att vara försiktig.

Detta hjälpte icke, ty organisten grollade ändå.
Och en vacker dag mottager lorden ett brev från sin
infödde vän, vari denne i upprörda och exalterade
uttryck beskärmade sig över lordens otacksamhet, och
förklarade att han aldrig mer »skulle spela för sin
Saul».

I stället för att begagna tillfället och anknyta med
virtuosen, uppsökte sir W. sin vän, och sade honom
följande:

-- Du har visst glömt att jag försakade nöjet höra
virtuosen i mitt hem, endast för att jag icke ville
såra dig med min otacksamhet. Nu förebrår du mig
-- för vad? Och nu hotar du att aldrig mer vilja
spela för mig! Jag behöver ju bara vinka, så
kommer virtuosen; men varför gör jag icke det, som
svar på din hotelse?

Det förstod naturbarnet inte; och han kunde aldrig
komma ifrån att lorden varit otacksam, och han
förstod inte hur man kunde föredraga en utbildad talang
med stort program framför honom och hans
Kramers-etyder.

Naturbarnets brist, på minne, förstånd och
självkännedom! Men hans självförblindelse var även så
stor, att han icke kunde tänka sig att konkurrenten
existerade. Talade man om virtuosen, så teg
organisten, rullade in sig, tog icke emot »den andre»,
erkände icke hans tillvaro, svarade på annat, uteslöt
honom ur sin erfarenhetssfär och stängde av sina
sinnen för honom.

Lorden hämnades icke på den otacksamme
subjektive, utan bjöd honom igen. Denne var nog naiv
att göra sig rar, först; sedan kom han, stolt,
förlåtande, överlägsen, oumbärlig:

-- <sp>Jag</sp> överger aldrig en vän, yttrade han
förebrående.

Därmed antydde han, att han hade förlåtit! och
glömt!
</chapter>

<chapter name="På andras vägnar">
<h3>PÅ  ANDRAS VÄGNAR.</h3>

Det finns självlösa människor, som bara leva »på
vägnar».

Jag har en bekant som hatar mig, icke därför
att jag hindrat honom eller skadat honom, utan därför
att jag icke älskar hans vänner (som äro mina
fiender), men mest därför att jag icke vill dyrka hans
gudar. Han avgudar Wagner, och det gör icke jag.
Han har icke upptäckt Wagner, men han har
identifierat sig med honom; han talar i Wagners namn,
ser ut som om han skrivit Wagners operor, och
betraktar oss som dödsfiender, kanske med en viss rätt,
ty om vi kunde störta Wagner, så föll hans beundrare
till intet.

Jag har en annan bekant, som söker mitt
sällskap, men endast därför att jag tycker om <sp>hans</sp>
Beethoven. Jag hade visserligen, såsom varande tio
år äldre, <sp>min</sp> Beethoven färdig före honom, men han
<sp>anser</sp> sig ha upptäckt honom, och jag undfår
Beethoven ur hans hand.

De flesta fiender jag äger, hata mig mest på
andras vägnar. De hade aldrig läst vad jag skrivit,
men de »ha hört sägas» av sina vänner...

Dessa självlösa, som »ta in» i stället för att tänka,
och vomera i stället för att tala, de äro alltid
uppgillrade med auktoriteter, vädja till axiom, slå sig till
riddare för åsikter, som icke äro deras men giva
dem bröd.

Jag råkade i Paris en obetydlig, färglös, hygglig
karl, som åtnjöt stort anseende emedan »han kände
Zola», händelsevis, vilket icke många gjorde.
Nåväl, vi möttes! Det var Zola, och blev Zola, men
vännen själv råkade jag aldrig. Han var obefintlig,
fanns inte!
</chapter>

<chapter name="Vördnadsfullt Jim Pongo">
<h3>VÖRDNADSFULLT JIM PONGO.</h3>

Lord Wilkins berättar i  sin berömda »Tio år i
Zanzibar» följande drag om infödingarnes liv, 
ådagaläggande deras totala brist på självkännedom och
omöjligheten att hos dem väcka känslan av skuld:

»En dag kom en inföding till mig och berättade
med hemlighetsfull min att han ämnade bygga ett
hus åt mig.

--  Åt mig?

--  Ja; ni skall få hyra det.

Som jag verkligen behövde en bostad för längre
tid, inlät jag mig i underhandling.

--  Har ni   kapital?  var  min  första  fråga.

Han tog åt bröstfickan och svarade: -- Jag har
75,000 shillings.

--  Har ni  koncession?

Ja, han hade det också. Väl, jag skrev under
kontraktet på fem år, och därmed började mina
olyckor.

Jag såg grundmurar läggas och virke framsläpas.
Därpå blev det kav lugnt. Infödingen kom till mig
och bad att få låna pengar till arbetarnes avlöning.

--  Ni hade ju kapital, svarade jag.

Det hade »gått åt», och »för övrigt» hade han
aldrig fått ut, emedan kapitalisten var en äventyrare.
Detta »för övrigt» ingav mig någon tvekan, ty hade
han aldrig fått ut kapitalet, så kunde det icke ha
gått åt. Emellertid, och endast mot löfte att arbetarne
skulle få lönen, lämnade jag förskottet. Arbetet gick
en tid.

Infödingen kom igen, och nu behövdes timmer.
Som jag icke ville förlora utlägget tvangs jag nästan
att acceptera några växlar på timmer. Infödingen
kom igen om tre veckor och förklarade att han måste
betala målarne, om huset skulle bli färdigt till vintern.
Här var intet annat att göra än taga fram pengar.

Efter en tid började växlarne förfalla och jag
måste inlösa dem. Jag förstod nu med vem jag
hade att göra, men det var för sent att retirera. Han
hade repet om min hals och bara han drog i det, så
öppnades min börs. Den 1 oktober måste jag betala
hyran, fastän huset icke var färdigt. Den 1 januari
måste jag också betala hyran, utan att få flytta in.
Jag vägrade först, men då hotade han hyra ut åt annan
och vräka mig, och som byns domare utgjordes av
svarta, så hade min bödel rätten på sin sida.

Arbetet avstannade igen, och när jag frågade en
grundläggare varför det stod stilla, svarade han att
de icke fått sin lön. Jag var då nog oförsiktig upplysa
honom att jag utlämnat pängar till deras avlöning.

Uppståndelse och panik!

Därvid kom i dagen, att timret var obetalt och
växlarne använts till annat (juveler åt en dam, trodde
mågon) och desslikes att målarne icke heller fått fullt.
Nu skulle min byggmästare ha ryckt in, men se, det
blev annat av.

En deputation av den svarta rådstugan kom upp
till mig, och förklarade att byggmästaren var absolut
hederlig karl, vari några mutade arbetare instämde.
När jag protesterade, hotade man mig med process
för ärekränkning, emedan jag »kallat honom tjuv».

--  Detta  har jag  aldrig  gjort,   invände jag.

--  Nej,  men  det följer som  korollarium av ert
förtal.

--  Jag har icke förtalat honom.

--  Jo, ni har frågat en grundläggare om han fått
betalt.

--  Det är icke förtal.

--  Jo, det blev förtal, när ni genom er lömska
fråga blottade ställningen.

--  Vilken ställning?

Här blev en paus, och infödingarne lovade skicka
mig en »tablå» upprättad av tvenne advokater, varav
skulle bevisas att jag gjort byggmästaren orätt.

Som jag kände deras skicklighet i att upprätta
tablåer och kontokuranter, skuddade jag stoftet av
mina fötter, lämnande förskott, lösta växlar och två
kvartals hyra bakom mig.

--  Han har rymt, hette det.

Då stämde jag byggmästaren. Han frikändes
naturligtvis, och rentvåddes, under det jag stod avklädd
som en skojare.

Men 8 dagar efter erhöll jag ett brev från den
ädelmodige byggmästaren, i vilket han förlät mig, men
endast av särskild högaktning för mitt »goda sätt».
Att jag lyssnat till skvaller och förtal, tillskrev han
den rådande hettan och att jag icke tålde klimatet. Han
slutade sitt älskvärda brev så här: »Om det hade varit
någon annan skulle jag ha bett honom veta hut och
slagit honom på käften.

Vördnadsfullt

<tab>Jim Pongo.»

Ordet vördnadsfullt försonade mig med en av de
största självbedragare jag någonsin råkat. Bedragare
törs jag inte sätta, för då kan jag bli stämd en gång till.»
</chapter>

<chapter name="Die grosse Verachtung">
<h3>DIE  GROSSE  VERACHTUNG.</h3>

Uttrycket är ju Nietzsches, och, man kan inte
hjälpa det, innebär en förfärlig upptäckt Det är icke
frågan om det lilla föraktet som vankas i vardagslag,
utan om det stora gränslösa som en föraktlig människa
inger, när hon behandlar en förståndig som vore han
en tok. Det stora föraktet är humant; det hämnas
icke, utan tar emot, tiger, går vidare. Det stora
föraktet skäms på hela mänsklighetens vägnar över
oblygheten hos en bov, skäms att avslöja en bedragare i
ansiktet, emedan han icke kan se en människa
skämmas, förlåter och söker att glömma, upprättar i sitt
sinne och förklarar bort saken, raderar ut den ...

Lord Wilkins berättar flera drag av naturfolken
kring Loango, vilka anse sig vara mycket sluga, ehuru
de äro de enfaldigaste av alla Afrikas vildar. »En son
till en lägre ämbetsman i styrelsen kom en dag till
mig och ville dra mig in i ett bolag för insättandet av
en ångare på floden. Jag frågade om han besatt
kapital. Han svarade att han hade en kapitalist, som ägde
halva byn, och som ville försträcka 80 tusen piaster.
-- Kom med hypoteken! svarade jag, och saken är
klar. Han gick. Därpå slog jag i taxerings- och
skattelängden, fann att kapitalisten inte ägde två
styver.

Mannen kom igen.

--  Nåå, sade jag.

--  Jo, jag har fått...

--  Pengarne!

--  Ja, hypoteken!   Jag har de 80 tusen i fickan.

Jag såg ju att han ljög; jag hade bara behövt be
honom lägga fram papperen! Men jag skämdes så
på hans vägnar, att jag teg.

Min tystnad oroade honom, han gjorde en volt,
överföll mig med förebråelser i förskott och frågade
om jag ville »bryta mitt löfte».

Denna gränslösa fräckhet, då han tillika ville stjäla
mitt löfte, som var villkorligt baserat på hans 80 tusen,
kom mig att rodna av blygsel, och jag blev stum,
undrande om jag kunnat misstaga mig. Vi rökte en
cigarr, talade om ångbåten, och genom att sätta mig
in i hans tankars gång var jag nära att tro på
ångbåten.

Längre fram på dagen gick jag upp till sheriffen,
och fick bekräftelse på att kapitalisten var fattig.

Jag nöjde mig med att icke vara hemma för
slyngeln, som med det från mig stulna löftet gick och
lånade pängar i kolonien. Jag varken ville eller
vågade omtala affären, ty slyngeln var en aktad man,
och hade sin far i drätselkammaren som Baillif. Nu
blir historien lite invecklad. Fadren i drätslet och jag
hade tio år förut haft en affär. Styrelsen hade
nämligen betalat mig ett förskott på arbetet, som jag
levererat, men då man icke begagnade arbetet,
återlämnade jag förskottet, när fem år gått. Vid ett samtal
sex år senare med koloniens solicitor, råkade jag
omnämna det återlämnade förskottet, som belöpte sig
till 400 piaster, och ämbetsmannen lovade rannsaka,
ty summan var icke avförd ur räkenskaperna. En
tid gick, under vilken jag haft nya affärer med sonen,
slyngeln med ångbåten. Därvid hade han blivit
skyldig mig provisioner på försäljning av skinnvaror, men
jag visste icke beloppet. En dag kommer sonen (med
ångbåten) på besök, och till min stora förvåning ville
han lämna provisionerna. Han såg hemlighetsfull ut,
och betraktade mig som man betraktar ett dumhuvud,
alla svarta anse de vita som dumhuvuden, emedan de
»låta lura sig».

Jag invände  att det icke  brådskade  med 
provisionerna, då de väl voro så obetydliga. Han sluddrade
något och tummade sedlar, som tycktes bränna honom.
Svårt hade han att lämna dem ifrån sig, gärna ville
han dock bli av med dem. Jag såg hans strid, men
förstod den icke.

Slutligen mumlade han fram:

--  Men det är 400 piaster!

Nu förstod jag. Den fatala siffran upplyste mig,
att detta var fadrens registratorns enda sätt att
återlämna orätt fånget.

Jag tackade, började reflektera, men tärningen
vände sig i bägaren, då han tillade:

--  Provisionerna gå  icke upp  till  400  på  långt
när, men tag detta sam förskott på blivande leveranser.

--  Binda mig, gör jag icke, svarade jag, redan
inne i hans tankenät.

--  Som provisioner då! svarade han och lämnade
summan.   När han gått summerade jag upp det
oerhörda   bedrägeriet.    Fadren   återlämnade   mig   mina
pängar; med dessa skulle sonens provisioner betalas
och på samma gång skulle jag skuldsättas för blivande
leveranser.

Jag teg, ty jag skämdes, i synnerhet när fadren
Baillif avgick strax därpå och erhöll belgiska
Leopoldsorden.

En vecka senare hade sonen panna komma igen,
och han bad då att få låna 400 piaster, som jag visste
jag aldrig skulle få igen. Denna oblyghet, att nu vilja
ha igen pängarna, under denna form, mina pängar, tre
gånger mina pängar, föreföll mig så sublim, att jag
lämnade honom summan. ;Men när han stoppat in dem,
kunde jag inte neka mig nöjet att ge honom en släng:

--  Jag tänkte inte kvitta, sade jag.

--  Vad då med?

I detta svar förnekade han provisionsskulden, och
som jag befann mig i malarians rekurrensstadium och
var nervös, så lossade jag säcken och sade honom allt.

Han hörde på, som om det icke angick honom;
men när jag gav slutrepliken:

--  Ni har aldrig lurat mig! så föll han i raseri.

Detta nämligen,  att han  icke  kunnat lura  mig,
det sårade honom dödligt, ty det gick på hans heder.

Han tycktes slipa sin tunga mot tänderna ett
ögonblick och så stack han:

--  Ni  är  den  falskaste  människa  jag i mitt liv
råkat!

Jag protesterade.   Men han fortfor:

--  Varför stämde ni mig inte?  Föraktade ni mig
så djupt?

--  Ja, svarade jag, så djupt! Det kallas die grosse
Verachtung men de gamla kallade det ironi, eironeia.

Han gick; grämde sig en tid, föll av, men endast
därför att han icke kunnat lura mig. Och i byn kallade
han mig skurk -- därför att han icke kunnat lura mig!»
</chapter>

<chapter name="Begreppet ungdom">
<h3>BEGREPPET UNGDOM.</h3>

Teosoferna säga att barnen leva på astralplanet
till tandömsningen (7-8 år). Detta betyder att barnet
ännu lever i minnet av och i förbindelse med det övre.
Ett snällt barn motsvarar verkligen Swedenborgs
skildring av människorna i bättre världar, och äger alla
deras dygder. De äro godtrogna, oskyldiga,
tacksamma, smeksamma, naiva, utan förställning; de äro
omedvetna om ondska och lögn, liksom skyddade för
onda inflytelser, som de varken se eller förstå.

Men så kommer det! Slyngel- och slynåldern,
då de likna fåglar eller unga hundar; en ostadighet,
ouppmärksamhet, cynism, skepsis. Mera djur än
människa! Och detta abstrakta begrepp ungdom, som
mån pådyvlar illusioner, nobel äregirighet, ambition,
ideal, högre strävan, uppoffring, allt som saknas. I
synnerhet tro.

Jag minns i skolan med vilken grymhet man
talade om en lärare, som man kallade falskmyntarn,
under uppgift att han varit i Amerika och gjort falskt
mynt. Detta i 3:e klassen. Öknamn på alla lärare,
och all diktan och traktan gående ut på att lura dem,
ibland plåga dem, med ritningar på tavlan. Och detta
mest mot den gode, godtrogne, som man rådde på.

Om man tänker på studenten, vars skepsis är
liksom en gammal filosofs. Se på hans
teaterföreställningar, där alla begrepp äro upp- och nervända, ingen
respekt för någonting. Hans karnevalupptåg, där
förtjänsten hånas, det höga drages ner, idioten
förhärligas, och detta med en världsklok beräkning att vara
till behag, de maktägande, examinerande, belönande
till behag.

Jag minnes 1870! Två kamrater som skulle bli
präster, huru de svuro över de hebreiska bokstäverna,
hur cyniskt de citerade Gamla Testamentet, men
besökte föreläsningarna för att visa sig, på första
bänken. Jag minns huru de som övade poesi, gingo
gränderna för att dölja sig för begabbare, och huru högre
intressen betraktades som vanhedrande. Uppfördes
skådespel, så voro de tagna ur Fliegende Blätter,
karnevalen var cirkus, vårens återkomst firades med
varieté och »danserskor» från Stockholm. Vid
magisterpromotionen såg man, mitt i majeftermiddagens 

solsken, i Botaniska trädgården, en mor eller syster hålla
den lagerkrönte för pannan. En professor satt på
järnvägsvaggonens trappsteg och »var sjuk»...

Det var baksidorna, kan man säga, ja, men var
framsidan, de vackra talen, så uppriktiga, då de strax
efter parodierades? Och äro de äldre bättre? Må
vara: lika goda kålsupare då; men icke förtjänar
ungdomen någon särskild skål, då mannen ingen begär
och gubben ingen får; och ungdomens drömmar, om
de finnas, äro icke så rara; dess sorg är att icke vara
gammal, och dess hopp är att »bli gammal», det vill
säga, få bröd, ställning, kvinna och makt.
Abstraktioner, begrepp, alltsammans, ungdomen inberäknad!
</chapter>

<chapter name="Syndafallet och arvsynden">
<h3>SYNDAFALLET  OCH  ARVSYNDEN.</h3>

Under dessa apmoralens tider blev det modärnt
att transmutera satisfactio vicaria till ärftlighet. Man
skyllde på föräldrarne, mest fadren naturligtvis. Men
om fadren levde, så skyllde han på sin far, och så kom
man tillbaka till första föräldrarna. Detta är ju
alldeles med Bibelns lära om syndafallet och arvsynden,
och borde ha bekräftat vår religionslära, men det
fick inte ske. Det var ärftlighet; men från vem? Vem
började?

Jo, alldenstund varje nu levande känner sig
ärftligt belastad med onda drifter och sjukdomsfrön, och
alla föregångarne känt detsamma, så återstår bara de
första föräldrarna att skylla på.

Hur skall man då komma ifrån skulden,
skuldkänslan och de onda drifterna?

Kristus svarar enklare på det än teologerna, vilka
uppsatt nådens ordning som en tentamenskurs eller
en gradpassering.

»I dag skall du vara med mig i paradiset,» sade
han till den rövaren som erkände att han led för sina
onda gärningar; men han sade det icke till den andre
som hånade honom.

I allmänhet bör man hämta sin visdom direkt
ur evangelierna, ty de äro enklare, större,
gudomliga. Uppbyggelseskrifterna äro liksom den högre
matematiken, orena, invecklade och därför behäftade
med mänskliga svagheter.
</chapter>

<chapter name="Pandora">
<h3>PANDORA.</h3>

De gamla grekernas religiösa visdom synes ibland
vara hämtad ur samma källa som Israels och vår,
men genom hantering blivit solkad och vänd
baklänges. Gamla Testamentets Eva blev ursprungligen
skapad mannen till en hjälp och glädje i ensamheten.
Men efter syndafallet vände sig bladet.

Hos grekerna blev Pandora genast skapad till ett
straff, ty när människorna gjorde uppror mot Zeus
och icke ville lyda honom, så skulle de få lyda
kvinnan. Mannen var från början en liknelse, danad av
lera, men åt denna ville Prometeus ge gudomligt liv
och därför stal han eld (anden) från himmelen. När
så den fullkomnade mannen i känslan av sin natur
som halvgud, gjorde revolten, befallde Zeus Vulcanus
att av gyttja göra en kvinna, alltså en ny skenbild,
vilken begåvades av alla gudarne med charme eller
tjusförmåga, talförhet o. s. v.

Under sitt personligblivna begär blev nu mannen

slav, och han fick lära sig lyda. De största härskare
och tyranner, Cæsar, Antonius, Napoleon, ha krupit
för sina skenbilder av skön gyttja, och själva sultan
har i harem fått gråta av obesvarad lidelse, fastän han
rått över den skönas liv.

Swedenborg låter den största av tyranner, Carl
XII, på andra sidan, få en härskarinna, som bringar
honom till djupet av förnedring. (Diarium spirituale.)

»Efter du lydde din hustrus röst», och icke min,
så skall du få lyda henne i stället!

Men endast den som genom lydnad mot Gud »är
behaglig i Guds ögon», undgår henne. Det är enda
sättet! Probatum est!
</chapter>

<chapter name="Fraktioneringar">
<h3>FRAKTIONERINGAR.</h3>

Personlighetskomplexet kan liknas vid en
moderlut, som vid destillation ger olika preparat, om man
vid olika temperaturer avbryter operationen. Vid
lägsta temperatur kommer bara gaser och vatten, om
jag destillerar stenkolstjära; sedan kommer stickande
ammoniak, så benzol, hyacintdoftande, längre upp på
termometern kumol, det är den hälsosamt doftande
kummins eteriska olja, och på slutet kommer anilin,
som är mandelträdets vällukt; och anilinen är släkt
med ljuset, ty den ger alla regnbågens färger men
i ett oändligt antal brytningar. Det är bara tjära,
men är på samma gång hundra olika ämnen. Jag
är bara tjära eller jordbeck, men kan du värma mig,
så blir jag vad du gör mig till! Den ena får mig
bara upp till 100° och då är jag rena vattnet, för
honom; en annan hettar mig till 200° och då blir jag
en hyacinth; det finns bara en, som förvandlar mig
till ett mandelträd, men den får också se alla färger
som finnas och flera till.

Nu frågar den som bara fick ammoniak, kan man
skörda fikon på tistlar? Ja, man kan av sillake få
hyacint, och rosor av lik.

Men man skall förstå sig på, och man skall
bestå temperatur!
</chapter>

<chapter name="Vem är han?">
<h3>VEM  ÄR   HAN?</h3>

Han är den hederligaste människa jag känner;
han ger hellre för mycket än för litet, och om han
av misstag räknat sig till godo i kassan, så skänker
han åt de fattiga.

--  Den?    Jag vet att han för tio år sedan höll
på att komma in!

--  För tio år sen, men då kände jag honom icke,
och av den personen finns inte en atom kvar.  Den jag
känner är  absolut  hederlig.

--  Men jag sa ju  dig...

--  Jag   betvivlar   icke,   men   vi   känna  då   icke
samma  person!    Den   jag  känner   etc.

--  Du förstår  inte...

--  Jo,  jag  förstår,   men  när  han  lidit  kval  för
sitt fel, ändrat sig, gjort om sig, så är han en ny
människa,   och  endast  den   känner  jag!    Punkt.

--  Det är märkvärdigt vad X*** gör för ett gott
intryck av soliditet, allvar, rättrådighet och
uppriktighet, frånsett hans stora mänskovänlighet.    Men han
har även under vårt långa umgänge aldrig stött mig
genom  att  införa  samtalet  på låga ämnen,  tvärtom
sätter han upp ett oblitt ansikte när en cynism faller.

--  Jo, den hycklaren!   Han är ju visserligen
ungkarl,  men  ett  sådant  liv han förer...

--  Han?

-- Ja!

--  Det var otroligt, men om så är, tycker du inte
det är vackert att han döljer det han blygs för; och att
han förskonar  oss  för  skildringar  ur sitt lägre  liv!
Tänk om vi skulle sitta och tala om våra allra lägsta
förrättningar...
</chapter>

<chapter name="Karma">
<h3>KARMA.</h3>

Teosoferna mena med Karma: dels en människas
öde, dels hennes uppgift i livet. Med öde menas: det
pensum hon skall fullgöra som penitens för något
okänt förflutet; med uppgift förstås väl det som hon
tvingas fullfölja mot sin vilja. Sextio års
erfarenheter ge mig anledning tro på denna hypotes.

Jag har sett människor pina andra, med en fatal
nödvändighet, och så motvilligt att de lidit, gråtit under
tvånget. En liten hand lägger sig tung över en mans
liv; den river i hjärtat och sliter; men den lilla
kvinnan gjuter tårar, beklagar sitt offer, tröstar och smeker
honom; dock hon måste fortsätta sitt straffande verk.
Hon känner ingen ånger, endast smärta; hon finner
det så olikt sig själv, betraktar sig själv nästan som
en annan person, och hon tar icke åt sig offrets
bannor. Den starke mannen, som pinas, förnimmer det
också som om plågan icke kom från henne; han kan
knappast vredgas på henne, utan han känner den
allsmäktiges hand ligga tung över sig. Han kan
kyssa den lilla handen, som måste riva; han kan
beklaga sin bödel, som iär dömd till denna rysliga roll,
vilken icke klär henne.

Han frågar: Varför gisslar Du mig, din enda
bästa vän på jorden, som endast vill Dig gott?

Hon svarar: Jag vet inte! Men jag har aldrig
plågat någon människa som Dig!

Och så gråter hon!   Över sitt mänskliga öde!

O, hulda gissel! -- kvad han i ormgropen.

*

Jag såg för länge, länge sedan en ung flicka, ljus,
med ögon bestående endast av blickar som icke såg
på jorden; det var den slags skönhet, som lyser upp
en våning när hon träder in; mänskor stanna på gatan
slagna av häpnad vid åsynen; ingen ung man vågar
nalkas henne av vördnad och bävan; ingen törs fria
till henne, ty »det vore för mycket».

Nåväl! Hon hade en mörk fader, med ett
dunkelt rykte, och glasögon med svarta hornbågar; hon
hade två mörka bröder med ett dåligt karma, hon
växte upp i en mörk gränd i staden.

Så kom den rike friaren! Hans yttre var icke
fördelaktigt, tvärtom! Hon frestades icke av rikedomen,
och icke av mannens egenskaper, ty hon gjorde som
Ofelia, tänkte ingenting. Hon drömde visserligen
något ljusare i livet än stadsgränden, men vågade icke
önska det!

Det slutade med att hon tog den friaren, icke för
att bli rik, icke för hans ställning, ty han var köpman
med disk. Fadren räddades från ruin; och för
bröderna måste hon hela sitt liv offra sina nålpängar;
stadsgränden kom hon icke ifrån.


--  Var det för att rädda din far, som du sålde
dig? frågade en väninna till henne.

--  Nej, svarade martyren, jag tänkte icke på
honom;   jag   bara   följde   ett   bjudande   tvång,
emotståndligt.

Jag såg henne efter tjugu år. Lika ung, lika skön.
Men nu hade mannen blivit tvärsäker, och han släppte
ut henne för första gången i societeten. Där råkade
hon en betydande man med stort anseende och
inflytande. Denne kommer på den som han tycker
lovvärda idén att befria den sköna ifrån djuret,
kanske oegennyttigt. Nåväl, befrielsearbetet slutade
hastigt, ty befriaren ruinerades först, råkade in i
farliga saker, och slogs ihjäl på en resa, inom år och dag.

Så farligt är det att röra vid människors öden,
även i lovvärd avsikt, och särskilt att skilja makar.

Äktenskapen sades förr vara stiftade i himlen,
och det logo vi åt, ty vi tyckte dem mest vara stiftade
i helvetet! Men om vi med himlen mena de orter
varifrån våra öden styras, då ligger sanningen nog
där, eller på båda ställena.

*

Men jag här även sett människor som varit liksom
födda att tjäna andra; och de ha gjort det godvilligt,
utan lön, för otack, för hugg och slag till och med.
För femtio år sen såg jag en vänskap uppstå mellan
två unga män. De följdes på samma bana, voro
kamrater, oskiljaktiga, gnabbades, men bodde tillsammans.
Den tjänande brodern var solidare och ägde talanger,
var bättre människa än vännen som tog emot
tjänsterna. Och den mottagande parten behandlade
alltid den värdefulle vännen litet spefullt, ty han var

själv en gäck, med rätt mycket allvar dock i det
praktiska.

Så gifte sig gäcken! Den tjänande vännen
behövdes för att hyra ett överloppsrum. Så blev han
ledamot av familjen, vän i huset, i ordets allra
vackraste bemärkelse. I trettiofem år tjänade han utan
lön; såg barn födas och växa upp, gav ett handtag i
nödens stund, blev en ogift farbror åt de unga, ett
stöd för de gamla. En gång förlorade han sin ärvda
och sparda förmögenhet på vännen.

Så dog frun i huset, barnen voro utflugna, och
de gamla vännerna sutto ensamma, som förr spelande
på pianot och sjungande sin ungdoms duetter.

Hade han älskat frun i sitt sinne? Det frågade
ingen; ingen trodde så var; jag trodde det aldrig, tror
det icke än; men om så var, höll han det så heligt,
att hans renaste känsla var skyddad för världens
blickar och ord. Jag kände honom; han var en
renhjärtad natur, god människa, som aldrig gifte sig,
fastän han hade råd. Han reflekterade icke över
sitt förhållande, levde för vännen och hans familj; han
måtte ha tagit det som sitt öde.

Men han var icke slavsinnad, ty jag såg honom
vred en gång; han hade ett gott herrelikt utseende
och höll folk på avstånd, så att det var inte det!

Nå! Vännen gifte om sig vid femtio år. Elva
månader efteråt bodde den tjänande brodern hos de
nygifta. Några år efter dog den gifte vännen, och
den oegennyttige talade vid graven; sörjde ett år.
Därpå slog han sig tillsammans med några andra
ungdomsvänner och hyrde i deras hus. Där hjälper han,
nu gammal rentier, med råd och dåd, utan lön
naturligtvis; han är oumbärlig, och om somrarne seglar
han med dem, men han får alltid sköta focken. Det
log en man åt, häromdagen, och jag med, men jag
har ångrat mig sedan. Jag vet, han <sp>kunde</sp> sköta
rodret, men han skötte focken, för att göra de andra en
glädje, eller därför att han dunkelt kände det skulle
så vara, fastän han i allt var den överlägsne.

När han dör, som icke kan dröja länge, skall
jag säga tyst: »Du gode och trogne tjänare...»

*

Men jag har hört en man, som fått en dunkel
förnimmelse av att det var hans plikt att tjäna och
misshandlas av en annan. När man harmades över
förhållandet och frågade den förtryckte, som i sitt
förhållande till andra människor icke var att leka med:

--  Hur  kan   du   låta   behandla   dig  så,  av  den
slyngeln ?

--  Jo, svarade han, som var något teosof, det är
mitt karma, jag har gjort honom ont förr i världen,
och är nu hans träl!

*

Nu vill jag sluta med en reservationsanmärkning.

Teosoferna vidgå, att från andra sidan högt
stående andar godvilligt stiga ned för att hjälpa
mänskorna både med ledning och med att lida för deras
skuld. Det skulle således finnas oförskylt lidande
här nere på jorden! Det ser så ut också, ty jag har
sett mänskor lida för andras fel, lida omänskliga kval,
men en kort tid; och så voro de lika glada igen. De
drogos in i de rysligaste historier, kommo ut oskadda
kände ingen skuld. Och ju mer de ledo dess skönare
blevo de. Det bet inte på dem!

Detta är en uppbygglig tanke, och kan
formuleras med <sp>Kristus i mennesket</sp>, det är väl 
uttytt: att många människor följa Kristi föredöme att
lida för mänskligheten.

Men väl att märka alltså: Karma är icke
alltid Nemesis, med vilket det ofta förväxlas!

Orientalens fatum är av samma känsla som
karma; och de ha rätt, när de säga »oundvikligt»,
men orätt när de kalla ödet blint. Världsstyrarens
öga är icke blint.
</chapter>

<chapter name="Ge dig själv orätt">
<h3>GE DIG SJÄLV ORÄTT.</h3>

Att ge sig själv orätt är en metod som jag också
prövat gent emot människorna. Det går en tid bra;
man känner en viss frid, och man blir omtyckt, dock
med en liten ringaktning; man blir även exploaterad
för att inte säga lurad. Detta betraktar man som
priset för de sympatier man vinner, och det är varmt
omkring en i denna kalla värld, när man inga
fiender har. -- Men så komma olägenheterna! Om man
är rättrådig och ger de orättvisa rätt, så blir man
hycklare eller själv en lagvrängare; ens person tryckes
och trampas ner, så att den försvinner; och det värsta
är, att man skämmer bort de andra, så att de fortsätta
i sina falska föreställningar, vilka de påtruga mig.
Det växer samtidigt upp en slapphet i ens moral,
och man tror det går att förlåta allt, därför att man
förstår allt. Man förlåter dock hälst, där intresset
bjuder att blunda; rör det ens gods och ära, så
har man svårare att »förstå» motivet till den
brottsliga handlingen.

Kierkegaard har skrivit om det »uppbyggliga i
att mot Gud ha vi alltid orätt». Det fattar jag, ty vi
känna icke Guds hemliga rådslag, mot vilka vi
opponera i fåvitska, även då de äro till vårt bästa.

Att erkänna sin orätt mot människor, då man
har orätt, det är vinnande och uppbyggligt, men att
genomgående ge sig orätt är betänkligt, för båda
parterna. »Stå det onda emot!» heter det. Dock,
övervinn det onda med det goda.
</chapter>

<chapter name="Tala väl och tala illa">
<h3>TALA VÄL OCH TALA ILLA.</h3>

Nyligen dog en man, mäkta rik, som givit mig
en tillfällig hjälp i min ungdom, inte så stor för
honom, men stor nog ändå, för mig. Livet rasade
framåt och jag var inte otacksam, kanske kvittade
den skulden mot hjälp jag givit åt andra, så att
skulden blev obetalad. Mannen dog nyligen. Jag skickade
en krans; och med en bekant satt jag på
begravningsdagen och talade väl om den avlidne. Jag
uppräknade hans förtjänster; hur han genom omtanke och
sparsamhet arbetat sig upp; hur han hjälpt fram en
släkting till framtid, och hur släktingen varit
otacksam, grymt.

Vi ökade på buden och hade fått en riktigt vacker
bildstod på den avlidnes grav; vi kände oss som
bättre människor, vilket man ju alltid gör, när man
talat riktigt hjärtligt väl om någon.

Nå! Dagen efter kom en anförvant på besök.
Jag tog upp lovsången över den avlidne, men
avbröts :

-- Jo den! Jag räddade nyligen en änkas
egendom undan hans klor. Han höll på att narra huset
ifrån   henne,    inbillande   henne   att   hypoteken   icke
täckte skulden, fastan där var överskott!!!

Det var rysligt i det ögonblicket, jag ville söka
förklara... Nej, det fanns inga tvivel, och jag satt
där och försvarade en dålig handling.

Vad jag gjorde sedan? Jag strök ut det sista
och behöll i minnet det första, men var nog svag
att ett ögonblick tänka den otäcka tanken: man måste
vara försiktig med att berömma människor!

Det var fult tänkt, ty det var endast den fega
fruktan för att få orätt som dikterade den tanken.

Senare har jag upplevat annat, som visat mig
att ingen risk följer av ett gott ord för mycket. En
naturlig benägenhet till att vara frispråkig, som väl är
något annat än att baktala, drev mig en dag att
referera en persons dåliga handlingar, vilka voro tämligen
allmänt bekanta. Jag satt just i tagen med denna
mindre vackra bragd, då en telefon kallar mig. Det
var <sp>han</sp>, den vi talade om! Och han erbjöd mig
en stor fördel, med en god, välvillig stämma,
utbredande sig i omtänksamma detaljer för mitt bästa,
fastän jag var hans konkurrent.

Det var glödande kol, och jag tror, även om han
framdeles skulle göra mig orätt, jag skulle tiga, ty
jag fick det bestämda intrycket, att han var bättre
människa än jag! Utan skryt sagt!
</chapter>

<chapter name="Det rysliga ögonblicket">
<h3>DET  RYSLIGA  ÖGONBLICKET.</h3>

Det rysliga ögonblicket är det: när man får en
sann känsla av att man gjort en människa orätt i
sina tankar eller handlingar.
Då faller hela ondskan tillbaka på en själv; man
blygs över sitt inre onda, som man ville inlägga i en
annan; man skäms så att man ville gå ut i skogen
och sticka huvet under en trärot. Man stryker allt
orätt den misstänkte <sp>förut</sp> gjort en, och tar hela
skulden på sig själv; han, den eljes icke oförvitliga,
kanske mycket klandervärde, blir med ens en
oskyldig och martyr; och man tycker sig själv vara den
uslaste på jorden.

En naturlig motvilja mot att bli narrad, emedan
den narrade tror sig komma under, gör människan
misstänksam. Erfarenheten ger stöd åt
klentrogenheten, och man är därför så snar i domen. Det är
icke behagligt bli en annans dupé; det nedsätter ens
berättigade självkänsla och förfalskar ens tankeliv, och
man reagerar ju mot överfall...

Men likafullt, den som av ren känsla kan säga
om en annan: Han är bättre än jag! även om »han»
icke är det; han känner i förkrosselsens ögonblick
en hugsvalelse, som om han både lidit kvitt sin
begångna orätt, och även tagit bort en del av den andres
skuld.

Det är icke så tungt lida för andra, kan vara
ljuvt, men att göra andra orätt, det är rysligt,
liksom att få skämmas över att man blottat sin ondska.
</chapter>

<chapter name="Tiga och lida">
<h3>TIGA OCH  LIDA.</h3>

Det måtte finnas hemliga lagar, som regera vårt
öde, och vilka <sp>skola</sp> vara hemliga. Jag har
nämligen upptäckt att vissa människor äro liksom
privilegierade att få göra mig orätt, systematiskt, hela
dagen om. När jag klagar slutligen, så är det någon
som slår mig på munnen; och beklagar jag mig, så
tror ingen vad jag säger, utan alla ta den
förfördelande i försvar. Det är ofattligt och kan bringa
en människa i förtvivlan. En teosof tröstade mig dock
en gång med den förklaringen, att jag lider för okända
förseelser i ett föregående, och att jag icke får
beklaga mig, ty straffet är rättvist; och vidare, att det
ingår i mitt karma (= öde) att få orätt även när jag
har rätt. Det är också den enda möjliga förklaringen.

Kristendomen förbjuder en att hämnas, men det
är ett sådant svävande begrepp; ty reagerar jag mot
en människas ondska, så kallar han det hämnd; straffar
jag en bov, så kallas det hämnd; talar jag om, att en
bov gjort mig illa, i synnerhet om jag skriver och
trycker det, så skriker hela samhället, staten,
nationen: han hämnas!

Återstår: tiga och lida! Men det håller man inte
ut med; man måste ju beklaga sig ibland.

Nu tröstar jag mig med: att det skall så vara,
men av okända grunder! Och de privilegierade som
få rätt, när de göra orätt, betraktar jag som bödlar
eller djävlar.
</chapter>

<chapter name="Evangelium">
<h3>EVANGELIUM.</h3>

Alla pocka på evangelium, men de mena det
glada budskapet: att borgerliga lagen är upphävd, och
fängelserna öppnade, med ett ord strafflöshet för sig
själva och skärpta bestämmelser för de andra!

Detta var renässancemoralen, både vid
medeltidens slut och vid vårt sekelslut.
Man skulle ge människorna »ljus» genom att
förkunna allt vara tillåtet (mot andra), bara man
»förstod» mänskorna, skulle man förlåta dem. -- »Han
förstår inte»...

Om jag nu skulle uppräkna alla offren för detta
evangelium som vi fingo lära oss, så bleve först ett
skrik på skandal, och sedan komme de naturliga
bortförklaringarne: det var neurasteni, det var lues, det
var ärftlighet, men icke från första föräldrarne; och
den olycklige engelsmannen kom oskyldigt i fängelse
för nationens hyckleri, och icke för eget fel, ty det
var intet fel, det finns inga fel.

Varje antydan att det finns fel som följas av
obehagliga verkningar som kallas straff, upptages
illa.

Jag hörde för fem år sedan en sådan evangelist,
som yttrade, och citerades: »Moral! det är ett ord
som jag inte kan ta i munnen.»

Men strax därpå rev han upp jord och helvete
för att en elev begagnat en uppgift ur hans
föreläsningar och utarbetat i sin avhandling.

Detta absolut oskyldiga tilltag stämplade
evangelisten som stöld och ville störta honom.

Den unge mannen svarade mycket riktigt, att
då skulle man straffas för att man »stal» sin lärdom
ur läroböckerna, vilka man aldrig citerade, men gjorde
man det, skulle en avhandling se ut så här:

»Sum jag är (Rabes grammatika, 6 uppl.,
Stockholm 1858) men kallas ett hjälpverb (Sundelin, Svensk
språklära, Örebro 1901) som utmärker den passiva
(Sjöbergs logik, Uppsala 1895) formen etc.»

Denna man var den strängaste moralist, fast han
icke ville ta ordet moral i sin mun.
</chapter>

<chapter name="Religiösa hedningar">
<h3>RELIGIÖSA HEDNINGAR.</h3>

Det finns väl knappt så religiösa människor som
österländningarne. Fem gånger om dagen ropar
Muezzin från varje kyrktorn i rikena (jag skall återge det
på tyska): Gott ist gross. Ich bezeuge dass es keinen
Gott gibt ausser Gott! Ich bezeuge, das
Muhammed der Gesandte Gottes ist! Kommt zum Gebet!
Kommt zum heil! Gott ist gross! Es gibt keinen Gott
ausser Gott!

Tidigt på morgonen ropas därtill: Das Gebet ist
besser als der Schlaf. På gator, på torg, i bodar och
på näringsställen, överallt följes uppmaningen till bön!
Är det icke ståtligt att se en hel nation, där ingen
blyges vid sin Gud! ingen enda; och där man fem
gånger om dagen ropar ut det stora glada budskapet
om Herren, allförbarmaren, som icke överger dig eller
förskjuter dig? Och är det icke uppbyggligt att mitt
i dagens tunga och solkiga sysslor, höra en röst
uppifrån, som betygar, utan att vilja övertyga, att
Gud är Gud!

Något så perverst och dumt som fritänkeri eller
ateism existerar icke i orienten. Om någon betygade
något så hemskt att Gud icke är, skulle han sättas
in eller slås ihjäl.

Och komme någon och ville stänga moskéerna,
men det kommer ingen, ty moskéerna stå aldrig
tomma!

<poem>
Vid dagens prakt
vid mörknande natt:
Din herre har dig icke övergivit och ej dig hatat!
</poem>

Det är denna kolartro, barnatro, som de kristna
hedningarne kalla intolerans, fanatism och mera
sådant!
</chapter>

<chapter name="De gamles fromhet">
<h3>DE GAMLES  FROMHET.</h3>

De gamla voro i många avseenden mera trogna
och gudarne undergivna än vi; ingenting företogs utan
offer och bön. Själva teaterföreställningen inleddes
med offer; och bruden leddes till gemaket under sång,
epithalamier, religiösa hymner.

Grekernas fruktan för det onda var så stor, att
de icke ens ville nämna namnet på straff,
straffanstalt och straffare. Fängelset kallades: huset;
bödeln: den offentlige mannen; Erinnyerna (Furierna)
kallade de genom antifras Eumenider, de
»förbarmande eller välvilliga» även därför att dessa utövade
rättvisan, vilken människorna sinsemellan kallade
hämnd. Orestes nämner dem så, sedan de upphört
förfölja honom, och han hade insett, att vägen till
försoningens frid, gick genom straff.

Detta behov av försoning och därmed
sammanhängande fruktan för gudarnes onåd var så utpräglat,
att man ängslades i medgången, emedan den följdes
av andras avund och eget övermod.

När sålunda Camillus intagit Veji, bad han
gudarne om en lätt motgång eller onåd för att bortvända
den avund som hans eller romarnes lycka kunde
ådraga sig.

Den som firats med bankett för något
berömligt, och fått alla festtalens rus i sig, han vet nog hur
den festen brukar sluta; men han är icke angelägen
tala om det, och behöver det inte heller.
</chapter>
<chapter name="Fariséer">
<h3>FARISÉER.</h3>

Det var fariséerna som kallade Kristus en fråssare
och vindrinkare, därför att han åt med tullvaktmästare
och bjöd på bröllopsvinet i Kana. Det var samma folk
som häcklade hans lärjungar emedan de icke tvättade
händerna före maten, och därför att de plockade ax
på söndagen. Paulus far ut mot »lögnares skrymteri,
som äro brännmärkta i sitt samvete, och förbjuda
äktenskap och mat, som Gud har skapat för att med
tacksägelse mottagas...»

Luther är än mera flott: »Kan Gud tillgiva mig,
att jag i tjugu års tid pinat mig med mässläsande,
så tycker han ej illa vara att jag någon gång tager
mig ett gott glas och i all ärbarhet förlustar mig
med goda människor...»

»Vad säger vår Herre i himmelen därom att vi
sitta här och förstöra hans gåvor? Han har skapat
dem i den avsikt, att vi må bruka dem...»

»Kan Gud skapa stora och sköna gäddor och skönt
rhenskt vin, så kan jag ock äta och dricka dem.»

Swedenborg varnar för askes och ensamhet, ty
dels följas de av egenrättfärdighetskänslan och hopp
om lön, dels framkalla de onda andar som plåga
människans samvete med lapprisaker, och framtaga allt
ont hon gjort.

*

Luther formulerar nog bäst den gyllene måttan så:

»Allt har sin tid: fred har sin, krig sin; att vara
klok och vara tok, att vara glad och vara sorgsen.»
Om jag vågar, skall jag säga min ringa men 60-åriga
mening.

Icke fest varje dag; men fest vid festligt tillfälle!

Vid stora kriser brukar jag askes, som kur. Den
renar kropp och själ, den tar bort råhet ur själen och
gör hjärtat mjukt, känslan förfinad; och ett nytt
själens organ växer fram, som heter: medlidande med
andra, även fiender.

Vinet är gott, en Guds gåva, i gott sällskap, ett
dryckesoffer, ett tackoffer för övervunnen svårighet,
en seger, en medgång. Tackoffret skall vara lustigt
Herranom, säger Mose lagar, och ett glatt men
tacksamt sinne, är Gudi behagligt.

Ett gästabud i god stämning och hjärteglad
anledning, efter utståndna mödor och lidanden, kan likna
en högtid, en kärleksmåltid. Och eget är, att när man
»har lov» att glädjas med sina vänner, så smakar allt
så förträffligt; intet fattas på bordet, vinet är
underbart fastän så enkelt, kaffet väcker beundran, utan
att vara beundransvärt; man känner en god välvillig
ande i rummet som unnar en ett ögonblicks vila och
hugsvalelse, och som stämmer in sinnen och förenar
hjärtan. Det var vid sådana tillfällen de gamla
hedningarne icke blygdes göra dryckesoffret åt all god
gåvas givare. Gåva, ja, ty man tager icke sådana
stunder, och söker man förlänga dem över tiden, då:
»Var är ve, var är sorg, var äro röda ögon?»

Obegripligt, men hedningarne äro stora fariséer,
på andras vägnar. Så snart de få höra att en
människa är religiös, så gå de på lur efter honom.

--  Men han dricker ju!

--  Dricker han  mycket eller litet?

--  Ja   si    det  vet   jag  inte!    Men  han   har   en
kvinna...

--  Det skall man ju ha, dock bara en, som han!
efter råd och lägenhet.

--  Han går ju aldrig i kyrkan.

--  Men han läser predikan hemma.   För resten,
det angår dig inte!

--  Joo, det är en hycklare...

--  Nej, det är han icke, ty han lever i tron,
hoppet och  kärleken,  men  det  döljer  han för  dig,  för
att du icke skall smutsa på't, och säga att han visar
sig bättre  än  han  är.   Han  äter, dricker,  håller en
kvinna kär, men han ljuger icke, bedrar icke, hämnas
icke; han har tålamod i lidandet, intrigerar icke,
dödar icke medtävlare, far icke efter höga ting,
utmärkelser och överflöd.

Det är frukterna av hans religion, och av frukten
känner man trädet.
</chapter>

<chapter name="Magnetberg">
<h3>MAGNETBERG.</h3>

Det finns personer som gå med ett magnetberg
inom sig, så att allt vad av spikar finns inom andra
flyger ut ur virket och samlas hos dem.

Jag har i föregående omtalat en liten trollkvinna,
som på avstånd kunde locka till sig bestämda gåvor
på bestämd tid. Det var ett magnetberg i den genren.

Men den andra sorten, som tar hemligheter,
bekymmer, sorger ur folk, och som får allas förtroenden,
den är mera intressant!

Han är vad man kallar en sympatisk person, är
omtyckt för sitt blida och förstående väsen. Han
deltager i allas sorger, talar aldrig om sig själv; han
bjuds över allt där människor fira <sp>sin</sp> förlovning,
<sp>sin</sp> födelsedag. Och han anmodas vid skilsmässor,
försoningar, operationer på sjukhus, lånetransaktioner;
han skall sälja skulpturer åt fattiga medtävlare, fastän
han är skulptör själv.

Eget är att han åldras i förtid, av de andras
bekymmer. Sina egna stora sorger vågar han icke tala
om, ty då bli folk tankspridda, svara icke på tal, eller
trösta honom med ett skämt eller ett: »slå bort det
där!» Då ler han, smärtsamt dock, och synes säga:
människor, ha'n I intet hjärta för mig?
</chapter>

<chapter name="Den subjektive">
<h3>DEN SUBJEKTIVE.</h3>

Subjektiva människor, eller som de orätt kallas,
egoister, äro en riktig vila att umgås med. De äro
omgivna av sin atmosfär, så ogenomtränglig, att de icke
kunna se utåt. Behaget i deras umgänge ligger däri,
att de låta mig vara i fred, och samtalen bli helt
objektiva.

När han träder in, så frågar han icke hur jag
mår. Det är angenämt vid min ålder, då även en
liten krämpa är genant. Strax därpå äro vi inne på
hans ämne, som är måleri. Det är mig en njutning få
glömma mitt eget, och tänka mig in i en annans liv och
verksamhet. Och genom att deltaga i hans, leva hans
liv ett par timmar, blir mitt rikare. Jag slipper rota i
mina bekymmer, existerar i en verklighet utanför min,
får beröring med livet, får veta något.

När vi skiljas, försäkrar han sig alltid ha haft
angenämt, ty han har fått tala själv. Men även jag har
haft angenämt, ty min person är oskrubbad, ingen
har klöst mig; jag känner mig uppbyggd som efter
en god handling; jag har givit utan att veta det, och
jag har mottagit, utan att ha tagit något.

Men nu skall jag komplettera skizzen. Mannen är
nämligen så subjektiv, att han verkar objektiv. Jag
vet han är gift för andra gången, har barn och
komplikationer. Men jag har aldrig hört honom säga »min
hustru» eller »mina barn», antingen att han icke räknar
in dem i sitt själv, eller han icke vill objektivera dem.

Han talar ogärna om människor, men när han gör
det, är det mest gott, av naturell, icke beräkning. Tar
någon upp ett annat ämne än hans och som rör
personer, så tiger han, sätter upp ett oblitt ansikte och
återkommer snart till sitt.

Denna inne- och avslutenhet verkar lugnande,
och när jag grubblat över hur han ser ut inuti, om
han döljer något, så har jag kommit till det resultat,
att han är »snygg inunder», ren från ondska invärtes.
Och detta på dessa grunder: en människa som
betvingar ont och döljer fula tankar, har en sådan
dämonisk förmåga i sällskap, att liksom en tankeläsare
ta upp andras onda sidor; han får dem omedvetet att
säga det han döljer och de dölja, och det är han som
ofrivilligt trampar liktornar, säger saker så man ryser
utan att man vågar tro han »menat något».

Så gör icke min målare! Han för en godartad
stämning med sig, sprider hemtrevnad, betvingar
dämoner. Jag svär på att han är en »naiv subjektiv»,
ty han begär aldrig en tjänst, men är alltid tjänstvillig
utan att truga.

Och om du vill anförtro honom en hemlighet eller
en sorg, så ser han beklagande på dig, som om han
tyckte synd du skall sitta och prostituera dig, men han
svarar icke; och du lockas icke göra om din dumhet,
även om du finner honom »känslolös».

Ibland har jag undrat, om det bara är den
sällsynta fågeln: en taktfull människa? Ibland har jag
trott han går ut för att glömma, och därför är så
rädd när andra tala, då de så lätt kunna sticka honom
med ett oavsiktligt ord. Men det finns många
omdömen om mannen, alla vitt skilda och konträra, i alla
nyanser, från ultraviolett till ljusaste ljusgrönt.

Han är väl som vi alla en färgsnurra i spektrums
många färger, som dock lära bestå av idel övergångar.

Den är ju brokig, och var och en ser sin
favoritfärg över de andra. Men finn medelpunkten, stick
en nål igenom den, och ge själv fart, så smälta
färgerna ihop, det brokiga försvinner, och du ser bara
vitt, vita ljuset. Men du skall vara motorn, ge
tillräcklig hastighet, annars blir det som med fonografen,
vilken bara skrålar om du inte drar upp honom
tillräckligt. Han kan inte dra upp sig själv nämligen!
</chapter>

<chapter name="En ovanlig bekantskap">
<h3>EN  OVANLIG  BEKANTSKAP.</h3>

I boken »Ensam» har jag skildrat ett slags
sällsamma bekantskaper jag gör på mina
morgonvandringar. Det vill säga: jag blir aldrig bekant med
dem, får inte veta deras namn, men när jag sett dem
nu i tio år, så betraktar jag dem som mitt umgänge.

Den »gule mannen» jag skildrade för fem år sen
(i Ensam) måtte vara död i fjor, ty jag har icke sett
honom i år. Jag har »känt» honom således i nio år,
och han gick hädan utan att jag fick veta vem han
var. Jag frågade nog, och gissade, men utan resultat.
Ibland hade jag fått honom till pensionerad flöjtist
från hovkapellet; en gång var han för detta agronom
och lärare i geognosi, detta även därför att han stod
och skrapade på en sten med nageln men även för
annat, lärare, eller ämbetsman, hur som hälst, men
han tyckte inte om mig, och så gick han hädan!

Men jag har en kvar, som jag känt i tio år, och jag
skall tala om.

Första året kom han i sällskap med en annan
obekant och i förbigående slängde han ett ord till sin
kamrat, men som var ämnat åt mig. Dock, alldenstund
mannen var mig på ett oförklarligt sätt sympatisk, så
blev jag inte ond.

Året gick, han tillhörde det folk vars blickar jag
gärna möter, och jag såg honom alltid i ansiktet, varje
morgon, vilket måtte ha neutraliserat hans första
ondska.

Han såg ut som femtio väl bibehållna år vid
början av vår bekantskap. Var tarvligt klädd i kavaj och
rund hatt, men såg ut att ha bättre hemma. Ansiktet
mörkt oval med mustascher, blåa goda blickar. Ibland
trodde jag att jag känt honom förut i detta livet, eller
råkat honom åtminstone. Gissade på en förmögen
artist, eller en kapten i flottans reserv, ty han rullade
och knäade litet i gången.

Andra året hände något som jag inte vet. Jag
såg en elak blick, som skrämde mig, och jag drog
tillbaka mina ögon för en tid, dock utan att bli ond
på honom.

Tredje året fick jag veta att det var målaren C.,
en av gamla skolan, utan namn egentligen. Så var
det han en tid; jag konstruerade hans öde, som kanske
var bittert, då nya metoder satt honom i skuggan, och
alldenstund jag varit med om att kasta sten där, så
fick jag ett slags medlidande, och kände skuld.

På fjärde året fick jag veta att det icke var målaren
C. Nu skulle hela homunkeln fallit bort, men det
satt något av målaren-artisten kvar, även i hans lediga
sorglösa sätt att föra sig. Han blev dock numera för
mig en opersonlig varelse, en promenerande, som jag
kände men icke var bekant med.

På femte året kom jag med en bekant som jag
råkat på vägen, och efter en stund mötte vi min före
detta målare C., men i sällskap med någon. Min
medförda vän hälsade med hatten, och jag gjorde så med,
som jag lärt mig i min ungdom.

--  Nu skall jag passa på, sade jag, och fråga vem
den herrn var.

--  Det var ju baron H.

--  Nej, nej, var det han?

Nu vaknade en rad minnen. Baron H. gick i
samma skola som jag, men en klass över. Han blev
gift med den store men fattige skådespelaren X:s
sköna dotter. Hans far hade dött under pinsamma
omständigheter. Därpå hade denna son genom slöseri
råkat under administration, blivit räddad och satt nu
på sitt slott. Han var ingenting, men målade. Jag
mindes honom nu från en kappsegling 1872, där han
var prisdomare och jag referent, och han var mig då
osympatisk.

Emellertid, nu efter denna hälsning inträdde jag
liksom i kontakt med honom, så att jag nästa
morgon ville hälsa igen, men höll mig tillbaka. Nu kände
jag honom, hade namn, karaktär och biografi. Så
levde vi livet framåt och den där hälsningen var nästan
som en rekommendation för mig, ty min vän om
morgonen var en aktad och rik man, förr officer.

Det enda som jag inte tyckte om var att han
gick och småvisslade in i munnen, när han
passerade.

På åttonde året inträdde en brytning i vårt
vänskapliga förhållande.

Jag hade nämligen fått sorg, den största en man
kan få: jag hade förlorat hustru och barn...

Så kom jag gående, och när han var nästan
mitt framför mig, så drog han ett brett grin, så
hånfullt, elakt, att jag kallnade. Och nu såg jag för
första gången hans tänder, under mustaschen, det
var ett ont djur, som bet. Jag fattades av en sådan
skräck för mannen, att jag en lång tid gick ur vägen,
när han kom, och jag sökte slutligen förlåta honom
med att tänka mig att jag sårat honom i någon av mina
skrifter, utan att jag visste eller ville.

Men mina ögon fick han aldrig mer; och det
måtte ha retat, att jag inte såg åt honom, ty hans
visslingar blevo tydligare och övergick ibland till ett
gnolande, när han passerade mig. Nu avskydde jag
honom, och jag kände även mitt underklassblod koka
vid baronens råa grin. Så gick ett år till.

En morgon tog jag i tidningen, och såg baron
H:s porträtt med ett kors under. Han var död!
Det gjorde intet intryck på mig, utan var som det
skulle vara, och porträttet var likt.

I de dagarna hade jag för vissa orsaker valt en
annan väg för mina morgonvandringar, och kunde
således icke sakna den döde i promenaden. Men efter
en tid återtog jag min gamla stråt.

Vad händer? Han kommer gående i sitt
vanliga lunk, livslevande...

Nu är jag van vid mycket ovanligt och
oförklarligt, så att jag blev varken rädd eller förvånad.
Snabbtänkt som jag är, sade jag mig: det var ett
misstag, helt enkelt. Han är inte baron H. Det var den
andra! -- Och jag log!

Än i dag möter jag honom, och det är helt
opersonligt. Jag vet icke vem han är; bryr mig inte om
honom längre; har sagt upp bekantskapen.

Det obegripliga är, att han inte åldrats på dessa
tio år. Jag kan inte se det, men han tillhör dessa
som bli gamla, men icke gubbar. Han behåller sin
ungdoms ansikte, fastän huden blir grövre, och en
ram av fett infattar det forna mindre anletet.

En vacker dag uteblir han, och då förstår jag
att han är död! Om vi råkas på andra sidan, skall
det bli intressant att kollationera detta jag nu
skrivit!
</chapter>

<chapter name="Snöblommor">
<h3>SNÖBLOMMOR.</h3>

I Geologiska Föreningens Handlingar mars 1893,
skriver avlidne Gustaf Nordenskiöld (son till Adolf
N., Vegamannen) om snöblommor, och återger
mikroskopiska fotografier.

Tyndalls is-blommor och snöstjärnor känna vi,
och de ha ingenting sagt oss som vi icke känna förut.
Men Gustaf Nordenskiöld, som måtte ha varit
gudarnes älskling eftersom han fick dö i sin ungdom, han
såg litet längre, och sade ett ord, för mycket för
Geol. För. Hdlr, men inte för oss!
<img>Snöblomma.</img>

Se här först en snöblomma, med sex kalkblad
och sex ståndare; det är en hexandrist och liknar
en lilja.

<img>Lilja.</img>

Som man ser äro ståndarknapparne lika i båda.

Men sedan författaren skyldigast ordat om
kristalltavlor och vinklar, går han vidare. Han finner,
trots hemiedrien, att här råda kristallagar, som vi
icke känna. Där uppträda nämligen kroklinjer, som
han kallar organoidbildningar, emedan de förekomma
i organiska världen.

Vad gjorde han? Jo, han behandlade
snöblommorna alldeles som botanikern när han mikroskoperar
växtvävnader. Han använde anilinolja med 
metylenblått och konstaterade <img r></img>
stamkanaler och
grenkanaler i snöblommorna!

Det är väl blommor
då, efter som de
reagera för reaktiv och äro
byggda som blommor!
De sex
ståndarknapparne talar han tyvärr
icke om; icke heller
varför pistillen saknas.
Kanske dessa rena eterliljor<img r></img>
sakna kön, eller
måhända pistillerna vid
sökande kunde återfinnas i
andra snöblommor, och
måhända att i molnen
växa dioika liljor? dem
vi icke känna? Huru en
kristallograf skall kunna
förklara de
ståndarliknande utskotten från
kristallagarne, det begriper<img r></img>
jag inte, men allt är ju
möjligt att förklara för
vetenskapen.

Slutligen meddelar
författaren bilden av ett
par absolut oförklarliga
snöblommor. Den första
ser ut som en kyrkogård.
De andra likna, a) ett
timglas, b) en kalk.
</chapter>

<chapter name="Bibelns zoologi eller är haren idisslare?">
<h3>BIBELNS ZOOLOGI

ELLER

ÄR HAREN IDISSLARE?</h3>

Det står i Bibeln att haren idisslar. Det tyckte
vi vara roligt som fritänkare-zoologer. Men är det så
säkert att haren icke idisslar? Vad gör kaninen när
munnen (och nosen) alltid är i rörelse, frågade jag
mig nyligen och så började jag forska.

Haren är en gnagare men betar även gräs som
idisslare och hästar. Hans tänder äro icke särdeles
lämpliga för att tugga gräs, ty han kan icke röra
käkarne åt sidan, som idisslare kunna. Hans
kindtänder äro som filar, och tjänstgöra därför bäst vid
gnagande av bark och kvistar. Det synes således som
om han behövde en mera utvecklad
matsmältningsapparat. Nu har stora råttan, hans släkting, en mage
som liknar idisslarnes, ty den är försedd med två fickor
(poche), den ena cardiaque, den ena pylorique;
dessutom liknar blindtarmen komplett en magsäck
(säckpipa). Och lemmeln äger idisslarens mage
fullständigt (Flower).

Jag har varken hare eller kanin tillhands, men
den som har god vilja och gott tillfälle kunde ju
anställa en enquête. Det är ju möjligt att haren liksom
råttan har fickor på tarmen, och det är möjligt att
med idissla i bibeln betyder smälta om, utan att
tugga om.

Hästen med sina korta tarmar har också
utvidgningar på dem, och hans magsäck är så liten
att den genast och undan för undan släpper ut födan
i duodenum. Således kan även hästen vara idisslare,
om man därmed menar omsmältare och icke
omtuggare.

Hammarstrand anmärker om kaninen, att hans
mage aldrig är tom, ej ens om han svältes ihjäl.
Detta är att beakta, ty det kan endast betyda att
födan återvänder till magsäcken, som kanske är en
nät- eller bladmage, då den hos hardjuren ovanligt
stora säckformiga blindtarmen kunde tjäna som våmb.

Och slutligen: gnagarne äga kindpåsar, där de
förvara födan. Kanske de stöta upp den också, och
under förvaringen behandla den med saliv i
kindpåsarne, utan att tugga om den.

Men nog går munnen jämt på kaninen, och det
vore samvetsgrant att undersöka saken innan man
grinade.

Att svara a priori: men haren är en gnagare,
är bara en invändning, ty lemmeln är också en äkta
gnagare, men äger idisslarens mage.

P. S. David Brewsters stora Edinburgh
Encyclopedia upptager verkligen frågan till behandling.
Och haren anses kunna vara en tillfällig eller partiell
ruminant på grund av organisationen av hans mage
och tarm. Blindtarmen angives vara 6 gånger så
stor som magen och på utsidan försedd med en
spiralformig membran.
</chapter>

<chapter name="Lustgården">
<h3>LUSTGÅRDEN.</h3>

Om den oerfarne visste vilket lidande en
skilsmässa mellan makar innebär, skulle han betänka sig
innan han gick sin väg. De två själarne äro så 
samvuxna, att utlösningen av personligheten blir den
smärtsammaste operation som existerar. Det är ett
slags död.

Om man rycker upp ogräs kring en
blomsterplanta, så tvinar plantan först, dels genom att rötterna
skadas, dels genom berövad skugga, fukt och stöd,
kanske sällskap bara.

Sorgen i detta fall liknar den efter en död, men
är icke så uppbygglig och förädlande. Den
bortgångne hägrar visserligen, och undergår i minnet en
apoteos, det fula strykes ut, förebråelserna stiga upp,
saknadens tomhet gapar efter näring, själen slites i
trasor av den som gick och tog med sig de finaste
rötterna, så att det känns som en förblödning.
Minnena som äro gemensamma skola skiftas, men kunna
icke delas; de krossade illusionerna från kärlekens
första vårdagar skakar tron på allt; det går ett verop
genom världarne, som om ett brott vore begånget,
ett ohjälpligt som synden mot den Helige Ande;
kärleken, Guds skaparekraft, himmelens solvärme, livets
ursprung har upphört finnas, kaos och mörkret börjar
om igen; det är en andlig död, utan tröst, utan
hopp.

Men likafullt, det blir något kvar, om där har
varit något. Även om båda parterna i detta fall gifta
om sig, sitter ett minne av det första kvar. Det kan
icke göras ogjort, icke glömmas; och hur fult
förhållandet var, så liknade dock de bästa stunderna
något som icke finnes här på jorden. Det var i sin
härliga början en lustgård Eden, en stegring av
tillvaron där man kände guddomens närhet. Det var
icke sinnesvillor, utan en högre verklighet.

Och så kom syndafallet, och därmed utdrivandet.

Men minnet av det första står kvar, och det är
sant att en verklig kärlek aldrig tar slut. Om den
följer på andra sidan, även då böjelsen »ändrat
föremål»? brukar man fråga. Sannolikt blir väl något
kvar, men på ett ofattligt sätt, ehuru man ville tänka
sig ett personlighetens upplösande i flera »monader»
av vilka en attraherar en liknande, en annan en
annan, och det som kallas kärlek här kan bli
vänskap där.

Enligt Platos reminiscenslära och teosofernas
reinkarnation skulle man ju kunna tro, att när två
mänskor råkas i en stor kärlek, det endast är ett
återseende. Och allt skönt de då se omkring sig är
återglans av minnen från de fjärran sköna orter, där de
förr råkats men nu först erinra. Kärlekens konstanta
illusioner skulle då hänga samman med upplevelser
från andra sidan, vilka nu slå upp; från den sidan,
där allt är fulländat och skönt. Därför det
förfärliga uppvaknandet ur sällheten, då man åter ser allt
vanställt härnere, där allt är karrikatyr, till och med
kärleken.
</chapter>

<chapter name="Den vackra ålderdomen och Den fula">
<h3>DEN VACKRA ÅLDERDOMEN

OCH

DEN FULA.</h3>

Då livet skänker så liten lycka, och den största
dock är kärlekens första, borde mänskorna läras att
vårda den som den allra ömtåligaste blomma. Det
stilla högtidliga vemod, som åtföljer kärlekens
vaknande är en ängel, som håller vakt vid evighetens
port, vilken nu står på glänt, ty att sällheten skall
vara evigt är ett känslans axiom. Men ett skeptiskt
ord, ett otidigt skämt, en förflugen tanke, ett ord
bredvid munnen kan förstöra på ett ögonblick
alltsammans; ängeln flyr och porten smäller igen till
evigheten.

Shakspere som eljes icke tar så fint på
älskogen (amman i Romeo) har dock i sitt sista
stycke, Stormen, det gamla äppelträdets bästa frukt,
meddelat en liten upplysning, säkerligen grundad på
en dyrköpt erfarenhet. Skalden var nog för
gammal, att själv begagna den dyra, sent förvärvade
erfarenheten, men han donerade den, säkerligen med
hjärtlig välvilja, åt de unga, som kunde bruka den
(men kanske inte gör det). Den gamle Prospero säger
nämligen åt Ferdinand, när denne mottager Miranda
som brud (= fästmö):

<poem>
Nu som en skänk av mig och som  en lön
den ärligt du förvärvat,  tag min dotter;
men  om  du löser hennes  jungfrugördel,
förrän  den  helga  vigseln  blivit  fullgjord
med   alla  vördade   ceremonier,
så skall ej himlens ljuva regn välsigna
ert   knoppande   förbund;   ofruktsamhet,
surögt   förakt  och   kiv  skall   översålla
er äkta säng med äckligaste ogräs,
så  att  ni  båda skola  hata  den.
Nu varen på  er vakt, tilldess att  Hymen
sin  lampa  tänt  för  er.
</poem>

Ferdinand.

<poem>
Så sant jag hoppas
på långt och fridsamt liv med barn och blomma
och evig kärlek -- ingen dunkel grotta
och  ingen  enslighet,  hur  starkt  än  frestarn,
</poem>
<poem>
vår  onda  genius,  må locka  oss,
skall  någonsin   till  lusta   smälta   om
min   ära,   så   att   jag   berövar   mig
blomkronan   av   den   skönaste   bland   dagar,
då  skall  jag  tro  att   Foebi  fålar  störtat,
och   att   därnere   natten   ligger   fängslad.»
</poem>

Det är ju vackert av den gamle, som med
grämelse över det ohjälpliga för honom själv, vill lära
sina barn att vinna den lycka han förspillt. Kan man
se något fult, själviskt, elakt eller löjligt i det, då är
man abnorm.

Emellertid: Ferdinand håller sitt löfte, och gubben
Shakspere visar detta i en liten fin scen, där de unga
sitta i Prosperos cell och -- spela schack.

Till det resultatet kom den frigjorde
renässansmannen Shakspere, när åldern gav den visdom, som
han icke hann begagna själv. Allt det vackra från
ungdomens drömmar steg upp, när han såg sina egna
barn nalkas brudpallen. Allt steg upp i en helig ny
dager, till och med »de vördade ceremonier».

Är det icke mera skönt att se en ålderdom med
återvunnet förstånd och oskyldig barnatro, än att höra
den cyniske gubben i en rännsten på gravens rand
ännu sjunga om sin faders säng och sin moders
dårskap? Säg! Men säg sant!
</chapter>

<chapter name="Kärlekslycka">
<h3>KÄRLEKSLYCKA.</h3>

Låt vara att jordiska kärleken är en karrikatyr
eller en dålig kopia av den himmelska; det finns dock
drag som likna, och det gives under kärlekens första
vårdagar upphöjda ögonblick, då man hyser
medlidande med de andra dödlige, som icke äro lika
lyckliga. Man bävar för sin sällhet, finner den orättvis,
så att man nästan önskar sig en motgång för att
rättvisan må ske.

Det var en konstnär, som förlovade sig, och han
hade haft sin största triumf på scenen i de dagarne.
Marken tycktes honom gunga under fötterna, luften
smekte hans ansikte, mänskorna hyllade honom på
gatorna, han var knappast kvar på jorden, i
synnerhet som han var älskad av den kvinna han älskade.
Så kom ett dundrande fiasko, allt det förra vackra
var glömt, han kallades en stackare och en charlatan.
Men han var så lycklig i sin kärlek, att han icke
kände slaget. Han erfor till och med en inre glädje
att olyckan fört honom närmare sin brud, och han
var så högt uppe att han unnade mänskorna den
glädjen att få honom lite ner till sig. Hans berömmelse
hade nämligen börjat trycka dem; och nu när han var
nere, fick han sympatier, där endast avundshat förut
hade sårat honom.

Se det var kärlekens underverk, som gjorde
honom så osjälvisk, att han på medmänniskornas
vägnar led av sin tryckande berömmelse och sin
lycka.
</chapter>

<chapter name="Sina bästa känslor">
<h3>SINA BÄSTA KÄNSLOR.</h3>

Livet är icke vackert; det animala ger så många
fula situationer, det husliga, ekonomiska också. Livet
är cyniskt, då det gäckar våra upphöjda känslor och
hädar vår tro. Därför är det svårt att ta till de vackra
orden i vardagslag; man döljer sina bättre känslor för
att icke utsätta dem för spe. Man kunde därför säga,
att mänskorna äro delvis bättre än de synas. Man
tvingas spela skeptiker för att icke förgås, och man
blir cynisk av det cyniska livet.

Det är därför orätt att kalla mänskorna hycklare
i dålig mening, ty de flesta människor göra sig
tvärtom sämre än de äro.

När en människa skriver brev till en riktigt god
vän, eller hälst till den älskade kvinnan, så tar han till
helgdagsdräkten; det är ju vackert; och i det tysta
brevet, på det vita papperet ger han sina bästa känslor.
Tungan och det talade ordet äro så orenade av
dagligt vardagsbruk att de icke kunna säga högt det vackra
som pennan säger tyst.

Det är icke pose eller sittning, det är icke falskhet,
när man råkar en bättre själ i en korrespondens än i
vardagslivet! Och den älskande är icke osann i sina
kärleksbrev. Han gör sig icke bättre än han är, han
blir bättre, och är i det ögonblicket. Han är sann i de
stunderna. De största livet skänker!
</chapter>

<chapter name="Sacrosanctus">
<h3>SACROSANCTUS.</h3>

Det är lönlöst att söka skepticera bort en sviken
kärlek, och det tycks vara ett brott. Mannen har dock
mera vördnad för denna heliga känsla, och talar icke
ens om sin brud, allraminst om hennes fel; kvinnan
går genast till systrar och väninnor att reflektera över
förhållandet.

Jag kände en söndersliten man, som nyss upplöst
äktenskap och råkade ut för den mäktiga kärleken.
Denna gång skulle han icke binda sig, och för att
icke bli narrad, gick han varje afton från sin brud till
kaféet, där han för vännerna »objektiverade»
föremålet, refererande aftonens samtal och små händelser.
Som hon var av samma ull, gick hon också ifrån honom
till sina vänner för att skepticera. -- »Man skall
hålla sig flytande,» sade hon. -- Men när båda
upptäckte sveket, så gingo de isär. Dock, det var för
sent! De hade vävt ihop sig; och de ledo kval, som
drev dem samman igen. Slutligen måste de gifta sig.
Och för att komma ner och komma loss, förnedrade
de varandra för att genom ömsesidig avsky bli fria.
Men det lyckades icke. De gingo ut och förtalade
varandra, skändade varandra, intet halp. Sex gånger,
tio gånger skildes de, men återvände...

Det mest subjektiva av allt kan icke objektiveras
och får icke. Det är sakrosankt, och får icke talas
ut med ord, liksom namnet I. H. V. H. Det är hädelse
att göra det, och straffas med döden.
</chapter>

<chapter name="Paradisets lustgård">
<h3>PARADISETS  LUSTGÅRD.</h3>

Jag hittade en gång på landsbygden, uppe i
en vind, en tjänsteflickas kärleksbrev till fästmannen.
Det var ju stora, för stora kråkfötter, men där funnos
ord, idel välljudande, lena; ömhet, omtanke, hopp,
tro; icke ett betvivlande ord, icke en farhåga om
framtid och varaktighet av deras känslor. Hon såg ända
fram till stugan och det lilla barnet!

*

Överallt i civiliserade mänskors liv uppträder
kärleken förädlande. Man vet ju att modren får motvilja
mot födan under första tiden; hon fastar av ren
instinkt, och hennes organer vägra ta emot råa ämnen
och bearbeta dem! Det liknar något det som
försiggår hos mannen när han älskar; »han äter ingenting»,
och han magrar. Hemligheten är nog den, att hans
överflödiga materia skall förbrännas, det solkiga
förtäras, innan den vackra lilla själen kan draga in och
hålla bröllop. Förlovade, när det är riktigt, bli sköna,
utan att de se det, det lyser av dem; de göra sig
bättre än de äro och därigenom bli de bättre; de
förädla sitt språk och därmed sina tankar, med ett ord:
de omvändas från det låga, bättras och pånyttfödas.

Det liknar ju materiellt även ingressen till en
födelse, havandeskapet, som jag nyss antydde.

Men där är strid med, andlig, då bådas
ondskerester kämpa; där gjutas tårar och av det slag som
tvättar och renar in- och utvändigt; där är hinder och
motstånd i lagens formaliteter, som pröva tålamodet,
där är bekymmer med kraftansträngningar.

Efter denna regeneration, som lämnar de enda
sköna minnena efter sig, enda, ty barndomen är oskön
och ungdomen med, efter denna vandring i förgården
öppnas portarne slutligen till lustgården; Herrans
tjänare står där med svärdet och varnar; han känner alla
farorna, och han säger namn på dem!... Av trädens
frukt fån I äta, men av ett enda icke, ty då, ut ur
paradiset och vandra igen. Upp på den ensamma
vindskammaren, du man, och hem till dina syskon,
du kvinna, där du icke är välkommen mer! Och sitten
där och minnens de ljuva, ljusa dagarne i paradisets
lustgård, som aldrig återkomma, aldrig!
</chapter>
<chapter name="Fostbrödralag">
<h3>FOSTBRÖDRALAG.</h3>

Fostbrödralaget beseglades med en helig
handling, blandandet av bådas blod. »Själen sitter i blodet»
står det i Gamla Testamentet,<footnote>Jfr:   Molitor:   Philosophie   der   Geschichte.</footnote> och det är sannolikt att
något mysterium skedde där, som vi icke förstå, och
som sker vid alla sakrament, vilka vi lika litet förstå.

Emellertid Torger och Tormod hade blandat blod,
och de följdes oskiljaktiga genom kamp och strid. Men
en dag, då Torger var berusad av framgångarna,
kastar han ut det oförsiktiga ordet till brodern: Vern
av oss två tror du skulle råda, om vi togo en dust?

--  Det vet jag ej, svarade brodern, men jag vet
att den frågan gör slut på vårt samliv.   Jag vill icke
vara hos dig längre.

--  Icke var det mitt allvar,  att vi skulle pröva
krafter.

--  Sådant föll dig dock in, då du sade det.

Han gick, och det var slut!

»Deras vänskapsförhållande var så skört, att det
icke tålde beröras av en förflugen tanke» tillägger
berättaren (A. U. Bååth).

*

Äktenskapet är ett fostbrödralag och mer, det är
en helig handling. Det är så skärt, och så skört, att
ett förfluget ord... ja, det kallas skämt, kan döda
för hela livet. Det hjälper icke säga efteråt: det var
bara skämt, ty då svarar Tormod Kolbrynskald från
forntid:

--  Sådant föll dig dock in!   »Långa år få gälda
vad sekunden brutit!»

Och så detta därtill: »Vem av oss tror du skall
råda?»

Den stund makarna fatta sitt kärleksförhållande
som en maktkamp, då det just är motsatsen, då är
helvetet i huset. Kvinnan har en benägenhet att vilja
härska, men om jag nu säger till hennes ursäkt, att
denna böjelse är hennes sätt att reagera mot den
tryckande mannen (icke förtryckande, ty den har jag
aldrig sett!), så ber jag icke få ångra det.

-- Om vi skulle ta en dust! Ja, då blir det,
alldeles som när man tar till vapen mot sig själv, eller när
ett rike söndrar sig; och varje slag man delar ut
träffar en själv i hjärtat.

Cicero säger att vänskap endast är möjlig mellan
hyggliga och jämnställda människor. Swedenborg
säger: att äktenskap är omöjligt mellan gudlösa
människor. Jag är övertygad om att han har rätt, ty utan
kontakt med Gud, som är kärlekens källa, kan ingen
ström av den evige ledas till belysningen. Jag har
skildrat gudlösas äktenskap, jag har lidit därför, men
jag ångrar det icke och tar icke tillbaka ett ord.
Sådant var det! De gudlige skildra icke sina äktenskap,
och de skriva varken pjäser eller romaner; det borde
anmärkas i litteraturhistorien, som mestadels handlar
om gudlösa böcker!
</chapter>

<chapter name="Den mäktiga kärleken">
<h3>DEN MÄKTIGA  KÄRLEKEN.</h3>

I Frankrike lever en markis, som är ockultist.
Av naturen ett subtilt själskomplex, av uppfostran
förfinad, av rikedom skyddad för livets råhet, renad
ytterligare genom lidande och askes, inträdde han i
förbindelse med de övre existensformer, som
teosoferna kalla astralplanet. Hans sensibilitet var
nämligen så uppövad, att han blivit en mottagare, och
kunde stå i rapport med avlägset boende vänner.

Så råkar han en kvinna från samma regioner,
som han, en genomskinlig, luftig gestalt, vilkens steg
icke hördes, och vilkens ord mera uppfattades än
hördes.

Dessa makar förenades så, att den ena liksom
föddes in i den andra. Han hade hennes hjärta inom
sig, och detta bokstavligen. När hon på en resa till
släktingar blev skrämd av skenande hästar och
hennes hjärta kom i uppror, kände han det inom <sp>sitt</sp>
bröst, och hans hjärta stannade ett ögonblick, när hon
föll i vanmakt. Å andra sidan, när han en gång stack
sig på en nål, så kände <sp>hon</sp> det. De voro i
varandra, voro varandras barn och varandras föräldrar.

Så dog hon. Han höll på att dö, kanske dog,
men stod upp igen. Och nu talar han vid henne,
han hör hennes röst i sitt hjärta, bokstavligen, icke
figurligt.

Jag betvivlar det icke alls, ty jag har upplevat
liknande, och mycket, mycket mer.
</chapter>

<chapter name="Göm! Glöm icke!">
<h3>GÖM!    GLÖM   ICKE!</h3>

När en man vunnit den kvinna han älskar, hon
må vara aldrig så obetydlig, så känner han sin
ovärdighet så gränslöst, att han först blir ödmjuk som
ingen. Men med den strax därpå stegrade
självkänslan, då han har blivit föredragen ensam av hela
jordens befolkning, följer ett personens utsvällande,
och hans lycka måste visas.

Det är det farliga ögonblicket. Somliga måste
tala om sin lycka, men det få de ångra, ty människor
äro i vardagsliv icke sälla, och därför sky de en
annans lycka som bara sårar dem!

Den föredragnes sällhet börjar snart förvandlas
till något som heter hybris, och som gudarne icke
älska. Det kan hända att <sp>han</sp> snart glömmer vem
som gav honom denna starka självkänsla, vilken nu
har jäst ut, och kallas Geist. Det kan hända att
denna Geist yttrar sig i nedlåtande mot den lilla
allgiverskan, och det kallas glömska och otacksamhet.

Göm din lycka väl, unge man, göm den, och låt
dig nöjas åt hennes nåd; och glöm icke, att det var
hon som gav dig lejonets mod, och styrka, som hon
visserligen icke ägde själv, men fick ur gudarnes hand,
för att skänka dig som kärlekens första morgongåva,
det mod du behöver för att försvara henne, hennes
hem, hennes barn och hennes ära!
</chapter>

<chapter name="Rollen efteråt">
<h3>ROLLEN   EFTERÅT.</h3>

Han inbillade sig eller trodde, att hon ännu
bibehöll någon känsla för honom; och därför tog han
sin själs högtidsdräkt på, när han skrev ett vackert,
högstämt brev till henne.

Nu hände följande. Han mottog ett avvisande
hårt svar, som bevisade att han misstagit sig på
hennes känslor. Detta var ett förfärligt slag, ty han var
så viss att han icke misstagit sig. I sin feghet börjar
han söka hederligt återtåg, först intalande sig att
hans brev bara var en dikt; och sedan ljugande för
vännerna att han velat pröva henne. »Själv var han
alldeles fri, det var honom egalt, man pratar ju så
mycket när man skriver brev.» Han förnekade sig
själv, den Petrus, han blygdes för sina vackra
känslor, och gjorde sig en roll motsatt den hon kastat åt
honom.

Men det kostade honom! Ty flickan hade bara
fjärat, och velat pröva om hans känslor voro nog
starka att stå emot ett avslag. Och därmed vände
hon sig till en annan!
</chapter>

<chapter name="Viktig skillnad">
<h3>VIKTIG  SKILLNAD.</h3>

Det ligger hos kvinnan en instinktiv fordran att få
vara skuldlös, i sitt förhållande till mannen,
nämligen. Den som med det första skeptiska ordet,
kanske skämtsamma, vanhelgat äktenskapets tempel, den
har ju dragit skuld över sig, eller vållat utdrivningen
ur Eden. Nåväl: hon fällde det fatala ordet. Men
han var nog stark att motstå frestelsen, och svarade
endast med en ångestens stumma sorg, ty han visste
det gällde hela livets lycka. Nästa gång blev han
feg, och för att skydda sina barnsliga känslor för
löje, och även för att frigöra henne från skuldkänslan,
svarade han i den tonart, som banaliserar det vigda,
och själv drar ner det upphöjda för att slippa bli
neddragen.

Så växer skulden, när ordet var sagt, och i tidens
fullbordan, när det brast, så kastar hon hela bördan
på honom:

-- Du sade det och  det!

Nu kunde han ju ha svarat: Du började!
alldeles som Adam, när han med rätta svarade: Kvinnan
tog <sp>först</sp> av trädet... Men han teg, ty han
hoppades ännu på bot, och därmed fick han hela skulden
över sig, och bär den än i dag.

Längre fram i tiden tänkte han: Skall det så vara?
Skall mannen bära för henne? Kanske hon inte rår
själv; kanske hon är så opersonlig, så självlös, att det
är omöjligt för henne att frambringa en sådan känsla
som skuld; kanske hon anser sig som otillräknelig på
det sättet, att hon endast är ett medium en
mellanhand åt en högre vilja; eller tar sig själv som en
uppgift, en idé.

Jag vet en man, som blev övergiven av en
gudlös hustru; när ögonblicket kom, och hon råkade ut
för en ond man, som började utföra straffet för
hennes förra ondskor, bad han, den övergivne, till Gud,
att han måtte skona henne och stryka ut hennes
skulder. Han tyckte det var för strängt, för hennes
oförstånds skull. Troligen såg han i henne ett slags barn,
som tänt eld på huset av ovetenhet och därför icke fick
straffas.

Emellertid: den som börjar en strid, brukar ju få
ansvaret, den som måste antaga utmaningen och
försvara sig, tillräknas intet ansvar! Det är en viktig
skillnad!
</chapter>

<chapter name="Tesla-strömmar">
<h3>TESLA-STRÖMMAR.</h3>

Om man är dömd att älska en skön men ond
kvinna, kan man hata henne samtidigt. Känslorna
oscillera, den ena avlöser den andra, och det uppstår
något som liknar vad man i trådlösa telegrafien kallar
en oscillator, vilken framkallar växelsträmmar av hög
frekvens eller Tesla-strömmar, vilka äro så starka,
att de icke behöva ledning. Detta är bara en
liknelse, men den utmynnar i samma fenomen på det
psykiska området. Hat och kärlek äro polariserade,
och genom influens kan den onda kvinnans ondska
väcka motsatta strömmar hos den icke onde mannen.
Det är översatt: han kan genom att ständigt se och
vara utsatt för det uronda, fattas av en sådan avsky
för det, att han bemödar sig i det goda; han kan
gripas av det djupaste medlidande, då han ser den
ändamålslösa ondskan härja en eljes skön människa
med många goda egenskaper.

-- Du är så ond, så att det är synd om dig!

Det onda kan övervinnas med oändlig godhet!
men det uronda som har sin strömväckare i avgrunden
kan svårligen övervinnas. Men det kan göra en
måttligt god människa mycket god.

De onda strömmarne äro visserligen starka, men
liksom Teslaströmmarne alltför starka för att döda;
därför äro de egentligen oskadliga. De slå icke, de
gå mitt igenom!
</chapter>

<chapter name="Larver eller Tillfälliga materialisationer">
<h3>LARVER

ELLER

TILLFÄLLIGA MATERIALISATIONER.</h3>

Goethe, i andra delen  Faust, införer larver och
lemurer,  vilka kämpa  om  besittningen  av filosofens
jordiska hölje för att ännu en stund få leva ett 
skenliv.    Teosoferna mena  med larver dödes själar som
fara in i de levande mänskor, vilka äro tomma och
självlösa av naturen.

Jag kände en kvinna, som var ett komplett
vacuum, och därför ständigt måste ha sällskap för att
galvaniseras till skenliv. Hon »åt upp män»
bokstavligen, och när hon fått deras själars bästa, så
slängde hon dem, kropparne brydde hon sig
mindre om.

När hon blev fylld av en betydande man, så gick
hon ut i sällskap och bländade med det lånta ljuset;
och hon var bländande, gjorde intryck av »den stora
kvinnan». Vi kallade henne Thais. Hon var icke skön,
men kunde spela skön; hon var icke intelligent, men
gav föreställningar som sådan. Hon var illusionist.
Jag kunde se på hennes ansikte dragen av den siste
mannen hon ätit, och på en timme visade hon sex
olika fysionomier.

Men när hon var ensam hemma av tvång, så
föll hon ihop som en tomsäck; hon blev sjuk, fick
livsleda, självmordsmani. Som larv var hon nattdjur,
sov om dagen och vaknade endast när solen gick
ner och kaféets kronor tändes.

När hon någon gång talade från sig själv, så blev
det ett klagorop; hon grät över sig och sitt öde! Och
då kunde det låta som neckens eller sjöjungfruns sång
av oändligt vemod, en osalig ande, som förlorat
hoppet om förlossning. Hon begagnade ofta ordet
livsglädje. Detta ord är uppfunnet och spritt av en
stor larv, som begått själssjälvmord. Ordet betyder
väl: glädjen att vara ovan jord, uppe i solskenet.
Det var maskens trängtan att få flyga; och saknaden
av livsglädjen låg väl i det orimliga att en tillfällig
materialisation kunde leva evigt liv. Hon kände döden

som slutet på allt, då döden dock är en början.
Därför fruktade hon kyrkogårdar och likvagnar, hatade
allvar, blev sjuk av tragedier och Beethoven, båd
Gud att hon skulle få gå på operett om en kväll;
grät när den blev inställd.

Men hon njöt av männens lidanden, och visade
därmed sin släktskap med det ondas representant.

En gång berättade hon helt naivt, hur hon
upptänt en ung mans låga i Paris.

-- Han grät när han fick se mig i
Louxembourg-trädgården.

Och då log hon så vackert som ett barn när det
får en glädje.

Hon skänkte sig endast för att få avbryta och
pina den övergivne med saknadens smärta.

Men därmed samlade hon ett sådant block av
psykisk ström att hon slutligen slogs ihjäl av
urladdningarne.

Hon var alltid utrustad med Verlogene
Wahrheiten (som Goethe kallar) och varje dag ljög hon
ihop ett slags karaktär åt sig, om man kan begagna
ljuga om en som icke visste vad sanning (= verkliga
förhållandet) var.

Hon kunde om natten på kaféet tala långa räckor
av välljudande veka ord, vilka rusiga män och
sömndruckna åhörde som musik, utan att egentligen förstå!

En gång åhörde jag som nykter denna musik,
och det var ingenting; bara mörkt tal,
improvisationer.

Förde man ett reguljärt samtal, så gingo
replikerna parallellt om varandra, utan att råkas, och en
gång måste jag säga:

--  Jag förstår inte vad du menar; du svarar som
om jag motsade dig, men jag är ju av din mening.

--  Nej, jag var icke av hennes mening, jag hade
bara  dumma  åsikter,  som  hon  bekämpade  <sp>fastän</sp>
jag förfäktat hennes mening.

Hon hade t. ex. en syster vid baletten, och en
dag frågade jag i välvilja om jag icke kunde skaffa
in flickan vid scenen, då hon visat anlag.

--  Nähej, man skall aldrig <sp>tvinga</sp> ett barn in
på en bana ...

--  Men det är ju intet tvång, det är bara ett gott
anbud att förbättra hennes ställning...

--  Nähej, man skall aldrig tvinga ett barn...

--  Ja men hon vill ju själv till scenen...

--  Min far tvang mig bli sångerska (det var lögn
förstås!) och det gick illa (det gick inte alls! varken
bra eller illa!)...

--  Ja,  men,  lilla  barn,  Ni  tvingar ju  henne till
baletten, då hon vill till scenen.

Då blev hon ond för att jag väckte henne; hon
blev ond för allting och ingenting! och hon gick på...

--  Man skall <sp>aldrig</sp> tvinga ett barn... etc.

*

Hennes subjektiva sätt att modellera om
människor var tålamodsprövande.

Jag var av naturen en yster sälle, alltför lättsinnig
att kunna leva allvarligt. Men mig gjorde hon till den
dystre, stränge mannen, som ville beröva mänskorna
livsglädjen.

--  Du tar så tungt på tingen (det var norska), du
självplågar dig (jo vackert!), och man blir klämd när
du träder in i ett rum.   Du tar bort livsglädjen o. s. v,

Allt detta för att hon hatade mig!
Hon höll tal ibland och gav karaktäristiker av de
närvarande, som voro alldeles befängda.

--  Den där Xgren, det är en karaktär, den tycker
jag om.

Hon tyckte om honom i dag, därför att han givit
henne blommor, och han var dock den mest
karaktärslösa i sällskapet.

Den gäck som narrade henne skratta med
anekdoter och kupletter, han var »den största mannen»
som under en skämtsam yta dolde djup!!! djup! och
som aldrig bar ut sina sorger i sällskap, att plåga sina
medmänniskor. (Det var åt mig, som skrivit en
tragedi.)

Professor Y. var ett snille (emedan han spelade
Chopin, dock dåligt).

Jag hade en äldre bror, som hon icke tålde, därför
att han var min vän. Men tiden gick, och en dag
utbrast hon:

--  Din bror är den bästa människa jag känner!

--  Då förstår jag!  Han har varit trolös mot mig!
-- Och det hade han, då han tog hennes parti i orätt
sak.

Hon saknade alla begrepp om rätt och orätt, falskt
och sant, och hon sköt alla sina fel på andra. Mig
gjorde hon slutligen till en missdådare, belastad med
alla hennes fel. Jag var girigbuk (fastän slösare), jag
var Othello (fastän jag var generös och utsåg min
efterträdare), jag var den största självplågare som varit
(= den mest njutningslystne som var); jag var
avundsjuk (men unnade henne allt gott, trots allt).

Om hon gick på avgrundens rand, och man ville
väcka henne, så var det omöjligt: hon skulle dit. Det
var omöjligt att väcka henne till medvetande, emedan
hon saknade detta och självet med.

Hon talade alltid i superlativus eller diminutivus;
allting var antingen vidunderligt, om det så bara var
en liten likör, eller också var det slet ingenting!

Men fastän hennes själv var så svagt, blev det
ändock av henne satt som medelpunkt i hennes lilla
universum. Hennes omgivning av bohêmer blev till ett
konungahov; de voro alla Königskinder liksom zigenare
äro grevar; hela samhället, utom hennes Stammtisch,
voro filistéer, som skulle arbeta åt dem, föda barn,
betala skatt, försvara landet, köpa och sälja. Jorden
var skattskyldig åt hennes majestät.

Hon var naturligtvis gudlös, men ägde stunder,
då hon kände sig osalig, fördömd och suckade efter
förlossning, varmed hon menade döden, förpuppningen
till fjärilblivandet. Då grät hon, icke över sig själv,
men över sitt öde.

Men denna lösa kombination av element i labila
stadier, ägde förmågan att transmutera sin ofullgångna
person, och hennes själv satt så löst i dess kemiska
föreningar, att det som det bundna värmet kunde
frigöras i ett ögonblick, irradiera, gå ut i rymden,
angripa på avstånd. Hon var med ett ord en Incubus
eller Succubus, som man vill. (Jfr: Huysmans: En
route.)

Men hon kunde även, kanske utan att hon visste
det, liksom attrahera föremål, dem hon längtade efter.
Hon behövde bara önska en viss sak av en viss
person, så kom den. Hon tyckte om böcker med bilder
i; och när jag fått hem en vacker bok, så greps jag
om en tid av tanken: Den skall Thais ha! -- Hon
fick den; men jag grämde mig sedan, då hon snart
skänkte bort den. -- Likafullt gjorde jag om
dumheten strax därpå! -- Hon önskade sig en dag två
mörkblå hyacinter av professorn. Han visste icke
om hennes önskan, men köpte dem på någon slags
inre maning. Och när han kom med blommorna
utbrast hon:

--  Nej, så snäll du var, jag längtade just efter
två blåa!

--  Det var då egendomligt, svarade han, ty jag
ville köpa två vita, men det fanns bara blåa.

Denna historia är sann i sin egendomlighet.

Hennes natur var så indolent, att hon föreföll
snäll, och hon var det mot alla utom mot den hon
älskade för tillfället.

Någon sällhet kunde hon icke skänka, ty därtill
fordras båda parternas kärlek, hängivenhet,
uppoffring. Det förstod ingen av de gudlösa, utan de sökte i
zoologin och fysiologin förklaringen på det enkla
problemet, som så många grubblat över inom äkta
förbund. Och det är dock så enkelt och vackert: i hat
eller skepsis födes ingen sällhet, bara missräkning;
och därav det stadiga klagomålet på missräkning.

Hon är inte »lycklig» i äktenskapet, det betyder
helt enkelt att kärleken, själarnes nämligen, saknas
hos endera eller bådadera.

Men hon jagade efter lyckan, sökte och sökte,
men på orätta ställen; fann den icke, ty kärleken kan
icke finnas hos de gudlöse. Bara det guddomliga hos
människan får stiga ned i materien, så lyser det och
värmer med en övernaturlig glans och glöd; och det
som är kraftförlust för den lågsinnade, blir en vinst
för den rene i sinnet; han tycker sig giva, men han
mottager oändligt, och han vandrar hela dagen i en
säll längtan efter solens nedgång och nattens kyska
mörker eller månens blåa nattlampa. Och det
mysteriet, det tål icke dagens starka ljus, icke ens
arbetslampans; ja, så är det!

Men det förstod icke den arma Thais, och därför
irrade hon sökande, sörjande, spörjande, utan att finna.

Slutligen blev hon gift; men ledsnade snart, och
mot mannens goda mening anträdde hon den nya
bröllopsresan långt bort.

Där hände något som man icke vet, men som jag
tilltror mig kunna räkna ut. Mannen sköt henne och
sig! Troligen därför att den förre mannen följde dem
med sitt fjärr-hat och förtog möjligheten till glädje
för de två.

Jag är nästan viss på att jag räknat rätt!
</chapter>

<chapter name="Farliga saker">
<h3>FARLIGA SAKER.</h3>

Goethe skrev i Wahlverwandtschaften (1809) om
ett mycket ömtåligt förhållande, som dock var en stor
upptäckt; och ehuruväl han behandlade ämnet med
ytterlig känslighet höll han på att förstöra sitt rykte.

Eduard och Charlotte leva i ett lyckligt äktenskap.
Så kommer en major i huset, men även en väninna, Nu
uppstår korsvis sympati mellan majoren och Charlotte
(hustrun) och mellan Eduard (mannen) och Ottilie
(väninnan). Men förhållandet mellan parterna är
oskyldigt, efter vad de på goda grunder mena, och alla
tro sig ha bekämpat de farliga passionerna.

Ett barn födes nu i Eduards äktenskap, och om
dess äkta börd fanns inga tvivel, det <sp>var</sp> makarnes.

Dock, här kommer det fatala: barnet var likt
majoren och även likt Ottilie.

Orsaken antydes lätt av Goethe: Föräldrarne hade
burit var sin bild i sinne och hjärta, och det var ett
psykiskt äktenskapsbrott begånget. Sedan börjar en
tragedi, som icke hör till mitt ämne.

Jag vet en kvinna, som oskyldigt älskade, eller
svärmade för en man. Hon gifte sig med en helt
annan, och <sp>deras</sp> barn blev likt den vän hon älskat.
Det är alltså icke att leka med; och fastän tankesynd
icke straffas av lagen, för den dock med sig följder,
vilka äro värre än alla lagens straff.
</chapter>

<chapter name="Deras känslor">
<h3>DERAS KÄNSLOR.</h3>

Han är fyrtio år och har icke gift sig, ehuru inga
hinder förelegat, tvärtom. Men jag tror mig veta
orsaken. Han är så självkär att han icke kan gå ut
ur sig; han vill bli älskad, men vill icke älska. Med
denna självkärhet reagerar han egentligen mot sin
tomhet, ty han går omkring och ger roller, bjuder
skenbart på sig, under det han lever på andras själar,
på andras affektioner, och värmer sig som en katt
vid andras kärlek till och med.

Där han upptäcker ett lyckligt äktenskap, tränger
han in. Först vän med mannen, blir han snart vän
med frun, och intresserar sig för barnen och
slutligen tjänarne.

Han inreder sig där ett hem, kommer och går,
in i sängkammarn och barnkammarn. Men han vill
ingenting, bara bjuda på sig, inbjuda till vänskap och
beundran. Han står över alla misstankar som Don
Juan, och därför får han gå ut med frun om morgnarne
och spatsera. Vid gästabud är han vice-värd, och
han bjuder in, eller drar in sina bekanta i huset.

Det gick en tid, innan den gifta mannen
vaknade ur charmen. Men när han märkte att han fick
sitta ensam hemma, under det vännen och frun gingo
på konsert och spektakel, började han mulna; men
klarnade igen för att icke bli löjlig. Hans ögon hade
dock öppnats; och nu märkte han att huset var
förändrat; dess vanor, timmar, smak, allt var ordnat
efter Alfons' huvud. Frun läste bara hans böcker,
spelte hans musik, såg hans pjäser. Hon bara talade
om honom, hela dagen och halva natten. Mannen
upptäckte att han var utrotad, och att han förlorat
sin hustru, utan att hon varit honom otrogen som det
kallas.

När de tre sutto tillsammans, så talade vännen
ensamt till frun, som icke kunde dölja sina känslor,
och mannen var utanför.

En afton kom vännen klockan 9 på besök, med
blommor åt frun, och ville tala vid henne, det var
angeläget. De tre sutto där, och det angelägna kom inte
fram. Däremot vände sig Alfons till mannen:

--  Gå  och  lägg  dig  du.

Mannen gick icke och lade sig, men han satte sig
vid sitt skrivbord i samma rum, med ryggen och det
Stora Föraktet vända åt de två.

De måtte slutligen ha känt det, ty de blevo sega
i replikerna och torra i hjärtat; Alfons började
vantrivas, och gick, efter att ha sagt till mannen det han
icke bort säga.

Då tog mannen till orda och sade till hustrun:

--  Friade han till dig?

--  Till mig, är du tokig?

--  Du älskar honom!    Gift er!

Nej, det ville hon inte; hon tyckte inte om
skandal; den behövdes inte; och för sina känslor behövde
hon inte redogöra.

--  Det var nog!    Kärleken är väl en känsla om
något!

Mannen sade sitt ultimatum: -- Aldrig Alfons
mer i huset!

Dagen därpå erhöll f. d. vännen det brev som
skrevs kvällen förut, med ryggen utåt.

Detta brev innehöll en anfordran att Alfons skulle
gifta sig med frun. Alfons var nog fräck eller modig
att avlämna muntligt svar:

--  Jag ämnar aldrig gifta mig.

--  Utan    fortsätta   med   snylteriet...   parerade
mannen.

Hemmet var emellertid förstört, frun höll på att
dö, barnen ledo, och mannen måste för sin frids
skull, för de smås, inlåta sig på den förödmjukande
kompromissen, att Alfons finge komma på besök, då
mannen var borta.

Alfons var nog låg att gå in på villkoren, och han
gjorde det så oblygt, att han vid gästabuden uppträdde
som värd och kommenderade tjänarne och vinkällaren.
Någon anmärkte därvid, ganska cyniskt men icke så
oriktigt:

--  Om han åtminstone vore älskaren!   Men han
låter sig älskas!

Historien tog ett hastigt slut dock! Det fanns
nämligen en vuxen son i främmande land, och när
denne kom hem, så gjorde han som Odysseus med
friarne, icke fullt dock, ty han sköt icke Alfons, men
han gjorde något annat.

Vännen låg sjuk en tid; sedan var han nog naiv
gå omkring och beklaga sig:

--  Mänskorna äro så underliga, sa han!   En ren,
ointresserad, stor känsla, den förstå de inte värdera.
Och våra känslor.  Ja! -- -- --

Men hemmet var skövlat. Makarne kunde icke
återfinna varann, ofrid blev rådande, barnen ledo, och
hela det långa livet låg framför de två olyckliga i kval
och grämelse.

Ett halvt år efter hade Alfons upptäckt ett nytt
hem, och det håller han på att rasera nu!

Men nu vågar han icke gifta sig, ty då vet han
vad som väntar, när hans Karma en gång börjar
avveckla sig!

Jag ser honom, tvingad att ha gift sig, sittande
om aftonen med frun och »vännen». Och jag hör
vännen, som säger:

--  Gå och lägg dig du!
</chapter>

<chapter name="Kindpusten">
<h3>KINDPUSTEN.</h3>

Jag var trettio år; livet blev mitt för första gången,
efter att jag i en potatiskällare legat och skjutit vita
vattengroddar i stället för att växa. Eget hem, maka,
barn, hade jag fått, och jag var bliven min egen. Efter
mycket arbete brukade jag se vänner hos mig; jag
kallar dem vänner, emedan de trivdes hos mig och jag
med dem. Vi gjorde intet ont; vi lekte som barn med
ord och toner, klädde ut oss för att försköna oss,
diktade och talade... jag tror man unnade mig dessa
stunder. Men det blev snart lite för mycket; den heliga
sömnen blev kränkt i sitt majestät, vinet surnade i
glasen. Och en natt framåt morgonen, i en krets i
hemmet, vid sittande bord, i det svällande sinnets
övermod då lyckan i ett ögonblick givit mig allt på en
gång -- råkade jag säga ett ord, som en gift man icke
skall säga. Då small en örfil av en kraftig hand.
Jag fann den så naturlig, och jag fortsatte mitt
anförande, utan en sekunds paus, men nu i en annan
bättre tonart. Ingen lade märke till det skedda, utan
allt gick sin gång som förut, och vi skildes som
vänner alla.

Den som givit mig kindpusten var en ungkarl av
icke så fina seder; och när han ogillat mig, måste jag
ha stått bra lågt. Efteråt gick jag med blåa märken
på kinden i flera dagar. Min hustru sade ingenting,
och endast en av vännerna låtsades om saken.

--  Hur kunde du tåla den...?

--  Jag tyckte väl jag förtjänte den! annars kan
jag icke förklara det!

Nu vid 60 år, önskar jag att man gett mig flera
sådana örfilar, vid olika tillfällen, ty den enda första
hjälpte inte! När jag erkänner detta nu, känner jag
det som en stor lycka att jag kunnat förmå mig tillstå
det. Och nu skulle jag vilja leva 20 år till för att
begagna de korrexer jag fått, och därunder glömma min
förra oläraktighet med dess bedrövligt följder!
</chapter>

<chapter name="Ett syntetiskt liktal på värdshuset dock">
<h3>ETT SYNTETISKT LIKTAL

PÅ  VÄRDSHUSET  DOCK.</h3>

Den gamle läraren var jordfästad, med blommor
och kransar, och man hade vid jordgropen sagt allt
gott man visste om honom, och det skall man, ty det
är vägakost på resan.

Men efteråt, på värdshuset, sutto vännerna, och
värdshuset är annat forum än kyrkogården, det är
privat; och i enskilt rum för stängda dörrar har man
rätt att säga det man utelämnade vid graven. Märk
skillnaden!

Nåväl, en kollega språkade, märk också det, han
höll icke tal, om den döde.

-- Som kollega och konkurrent var han ett
vilddjur som rev och åt; i det enskilda umgänget ett
rytande lamm; som överordnad full av humanitet och
välvilja; som lärare ett mönster, men, som underordnad
ett monster; som make trogen i döden, ty han älskade
endast henne sin ungdomsbrud, trots allt. Som far
gav han barnen mer än sig själv; överseende som
husbonde; laglydig medborgare mera av tvång, och nätt
och jämnt; uppoffrande son mot en skral fader och
en pockande moder; mot sina syskon omväxlande som
de själva: falsk mot de falska, trolös mot de trolösa,
icke vänfast mot vänner men dock ihållig. Högfärdig
utan gräns umgicks han dock endast med småfolk; gav,
men ogärna; tog, som en rövare, när tillfället erbjöd;
var mäktig känslan tacksamhet, men icke ofta; glömde,
när nöden eller ett nöje så fordrade, men förlät
egentligen aldrig.

--  Kan man göra en sammanfattning av alla dessa
motsägelser?   Ett mönstergilt monster, ett
vilddjurslamm, en human tyrann, en trofast trolös, en falsk
vänfast?

--  Ja, visst kan man det!    Shakspere har gjort
det i Hamlet, Lear, framför allt i Hamlet, som är den
finaste natur med de mest råa fasoner.
</chapter>

<chapter name="Lögn-historia">
<h3>LÖGN-HISTORIA.</h3>

Shakspere gör, som bekant, Richard III till en
vanskaplig bov, med puckelrygg och alla slags laster,
utan en enda förtjänst, eljes icke likt den store
skaldens sätt. Och i första monologen, mycket osannolik
för övrigt, säger han, »att han föresatt sig bli en skurk»
(det säger man inte!) och berättar, att han lagt »snaror
och gräsliga försåt», att han är »listig, trolös och
förrädisk».

David Hume (History of England) bekräftar dessa
bekännelser och låter Richard ha mördat Henrik VI
och sin egen broder. Genom att beskylla sin broders
hustru för otro fick han sonen illegitim förklarad, och
så vart han krönt. Därpå lät han mörda sina
brorsbarn, Edvard IV: s söner, förevigade av Delaroche.
Och så vidare. Numera vet man icke om att Richard
III ens var puckelrygg. Det är en lögn av
Lancaster-partiet, och i Humes egen historia visas ett porträtt,
där kungen är välskapad, med ett vackert ansikte,
stora lutande melankoliska ögon, och där de hängande
axlarne motsäga fabeln om missbildad rygg.

Min engelska källa nämner inte ett ord om
morden, men visar Richard som en trogen broder och
hjälpsam. För övrigt prisas han som modig, rättvis
och energisk, men omild.

Det är hatets sätt att stoppa opp kläder, rita
mördarrynkor mellan ögonen, och måla näsan röd!

Men vad skall man säga om historieskrivarne då?

Den som först rentvådde Richard III var Walpole,
sonen. Han var en Whig, alltså av folkoppositionen,
som väl ansåg konungamord tillåtet under vissa
politiska omständigheter, och kanske tillräknade Richard
äran av att han gjort slut på Rosornas 30-åriga krig.
(Jag har icke läst hans bok.) Människors, även
historieskrivares, omdömen äro rotade i passioner och
intressen. Fadren, Sir Robert Walpole, hade nog
inverkat på sonens opinion, ty fadren måtte genom
sin egen naturell hyst en viss sympati för Richard.

Sir Robert kallades samvetsköparen och var en
rå natur, »för vilken politisk heder var lika okänd som
kvinnlig dygd». Han kanske beundrade Richard, och
därför tvättade han honom, ljög honom fri, och lät
sonen utföra skizzen. Detta skedde år 1768, alltså
300 år efter Richards död. Nog tycker man vara
sannolikt, att de samtida och närmare på perioden
levande skulle bättre ha reda på saken, än de som
levde 300 år efteråt. Och Shakspere gjorde inga
forskningar, höll sig bara till assurerade handböcker
i ämnet; och enär han var född bara 81 år efter
Richards död, kunde hans farfar ha känt salig kungen
och åtminstone svurit på att han var puckelryggig,
om han var det.

Så litet vet man i historien; och den skall tas
med allvar, emedan den är vetenskap! Vad skall man
då ta skämtsamt? Jag finner det skämtsamt, att
Englands största dramatiker tecknar en konung efter
bästa källor, och bilden blir brons. En av Frankrikes
bästa målare Delaroche målar Eduards söner innan
de mördades. Europas bästa skådespelare framkalla
och fixera bilden på scenen. Jag såg honom i min
ungdom spegla sin fulhet.

Och så får man veta, att det icke var på det sättet!
Richard var ett manligt skönt lejon med alla
regentdygder, Eduards söner blevo aldrig mördade o. s. v.!

Då är historien teaterpjäs, och pjäsen icke historia!

Ett gyckel är det! och icke något allvarligt! Dum
är den som studerar! Hellre plöja och dika, äkta
hustru, föda barn, gå i kyrkan, betala skatt och bli
gammal med heder, befalla sin själ i Guds hand,
och dö!
</chapter>

<chapter name="Kung Lears hustru">
<h3>KUNG LEARS HUSTRU.</h3>

Man ser uppträda i 1:a akten en hop mågar och
döttrar, och en svärfar som är ganska fordrande, men
man ser ingen moder, och ingen nämner hennes
namn. Hon är alltså död! Men man brukar ju vid
familjetillfällen erinra om den avlidna i något
obevakat ögonblick. Här råder tystnaden! Döttrarna
äro icke trevliga, jo Cordelia, och narren
karaktäriserar dem på sitt enkla sätt så har, när han ser
Goneril komma:
<poem>
Här kommer ett av avskrädena!
</poem>

Kung Lear har mig aldrig varit sympatisk.    Han
begär kärlek, då kärlek just är att giva; giva,  utan
lön,  utan  tack.    Giva  mot gengåvor är köp!    Giva
för giva, det är kärlek.


Han skänker visserligen bort sitt rike med ena
handen, men med den andra tar han undan ett fett
stycke, då han sätter sig ner hos nygifta som
undantagsman med 100 mans garnison. Det är oförstånd
av en så gammal man, och Goneril har rätt, då hon
beklagar sig över det rövarliv som föres i hennes
unga hem av etthundra riddare:
<poem>
Så  rått,  så liderligt,  så våldsamt  folk
att  detta  hov,  av  deras  seder  smittat,
ett  krogrum liknar.     Rus  och  otukt  göra
det  snarare  till  värdshus  och  bordell
än   furstligt   slott.
</poem>

Lear svarar: »Mörker och djävlar!» och så säger
han att det är lögn. Hans svit består av valda
hedersmän !

Har Goneril ljugit eller överdrivit? eller ljuger
gubben? Jag vet inte! Goneril begär emellertid en
indragning av femti man. Då förbannar fadren henne!
Är det reson?

Sedan vill Regan sätta ned sviten till tjugufem och
därunder. Då blir gubben tokig och går ut på heden.
Och där håller han sin stora monolog, men denna
gången icke mot barnens otacksamhet, som här äro
döttrar, utan mot kvinnan, i allmänhet.

Där kom fru Lear! tänkte jag, ty med döttrarnas
erotiska liv har han ingen anledning sysselsätta sig.
<poem>
Från  midjan  nedåt  äro   de   centaurer
fast   kvinnor   ovantill.
Till   gördeln   blott   få   gudarne   regera,
allt nedinunder tillhör  djävulen
där   är   det  helvete,   där   är   det   mörker
-- -- --
</poem>


Det finns inga tvivel att icke ett svart minne
slagit upp i den gamles hjärna, och att han i
döttrarnas cyniska attacker på Edmund återsett deras mor,
vilkens påbrå de måtte bära.

Det finns nämligen en replik i 2:a akten, som
icke är klar, men kan innebära en hemlighet av det
slag som mannen icke i vardagslag är angelägen röja.

Regan kommer och hälsar Lear:
<poem>
Jag  är  rätt  glad  att  se  Ers  höghet.
</poem>

Lear svarar:
<poem>
Regan!   Jag  tror  du  är  det,  och  jag vet  vad  skäl
jag har att tro det (att du är glad): vore du ej glad,
lät  jag  mig  skilja vid  din  moders  grav
för  det  den gömmer  en  otrogen hustru.
</poem>

Regan är ju falsk då hon säger sig vara glad att
se fadren. Ty hon har nyss förut förklarat för andra
att hon ämnar resa bort, när gubben kommer till
gästning. Lear tror henne icke och blir ironisk; men
inversionen i frasen är så djärv, att jag anser den
slagit back, eller att den blivit dubblad, klickat, med
ett ord!

Därmed må anstå!

Shaksperes påstådda kvinnohat vederlägges så
vackert i 5:e akten, då Lear återfått sin Cordelia:

<poem>
<sp>Lear:</sp>
<tab>Om av mig  du äskar
<tab>välsignelse, knäböjer jag och beder
<tab>om din förlåtelse.    Så leva vi,
<tab>bedja  och  sjunga  och  berätta  sagor
<tab>och le åt gyllne fjärlar...
</poem>

På gott och ont, med roten i gödseln och
blomman i ljuset, det vackraste ympat på det fulaste, 

skapelsens mästerverk men bortfuskat, hatande när hon
älskar, och älskande när hon hatar, så skildrar
Shakspere kvinnan, sfinxen, vars gåta icke kan lösas,
emedan den är olöslig eller icke existerar!

Men jag har ett behov tänka mig eller hitta
på, att Cordelia är sin mors vackra face som
överlevde henne, en paillette av rent guld i svarta
skiffern, och som åttioåringen i sin ungdom hade sett
med kärlekens skarpa ögon, brutit ut, infattat och
gömt i sitt hjärta!

Hur skulle han eljes kunna älska Gonerils och
Regans moder?
</chapter>

<chapter name="Shaksperes världsåskådning">
<h3>SHAKSPERES VÄRLDSÅSKÅDNING.</h3>

Var   Shakspere  pessimist?

-- Ja, ibland, icke alltid, som vi andra.    I Lear
säger han då kungen dör:
<poem>
Kvälj ej hans ande; fare den i frid!
Den älskar honom ej, som längre vill
på världens <sp>hårda pinbänk</sp> sträcka honom.
</poem>

Pinbänk!

I Hamlet säger han ju:
<poem>
Att dö -- -- -- det vore
en nåd  att  stilla  bedja om!
-- -- --  Vem gick och  släpade
i  svett  och  möda  under <sp>levnadsoket</sp>
om fasan  ej  för något  efter  döden
--   --   --   skrämde...
</poem>

Eller när han ber Horatio leva »och andas tungt i
denna <sp>jämmerdalen</sp>».

I Stormen går han ändå längre och betvivlar som
buddhisterna livets realitet:
<poem>
Av samma tyg, som drömmar göras av
vi äro gjorda,  och vårt  korta liv
omfamnas av en sömn.
</poem>

Likaså  i Macbeth!,  men   ändå  värre:
<poem>
En skugga blott, som går och går, är livet;
--  -- -- -- -- -- -- -- -- -- -- -- -- --
-- -- -- -- -- -- Det är en saga
berättad av en dåre; låter stort,
betyder intet.
</poem>

I Timon uttalar han ett mänskohat, eller förakt,
som påminner om Schopenhauers eller Hartmanns:
<poem>
Hälsa   dem  (atenarne)
och  säg,  att  --  för  att  lindra  deras  sorger
-- -- -- -- -- -- -- -- -- -- -- -- -- --
på livets villostråt -- -- -- -- -- -- -- --
-- -- -- -- -- -- -- -- -- -- -- -- -- --
det växer  i   min  täppa här  ett  träd
-- -- -- -- -- -- -- -- -- -- -- -- -- --
--  -- -- -- -- -- Säg, mina vänner, säg
atenare   av   alla   stånd   och   villkor,
från hög till låg, att en och var som vill
sin vedermöda sluta skall sig skynda
och komma hit förrn trädet yxan  känt
och  hänga sig.
</poem>

Timons  egenhändiga gravskrift slutar så här:
<poem>
Fördärv   åt   varje   mänskoträl!
</poem>

Var Shakspere fritänkare eller ateist?

-- Nej, han var from troende katolik, med
stunder av djupaste tvivel och förtvivlan, då Gud hade
gått och gömt sig för honom. I Richard III, som 
Shakspere skrev vid 30 år, ett ungdomsarbete alltså, då
han började vid 28 (med Henrik V), låter han
Richmond, styckets vackre hjälte, säga ut:
<poem>
Gud  och vår  goda  sak för  oss  nu fäkta,
och  fromma  helgons,   kränkta  själars  böner
stå som  ett  skyhögt  bålverk för  vårt  anlet...
</poem>

Och om Richard:
<poem>
En  som   Guds   fiende  har   städse  varit;
om nu I   fäkten mot Guds fiende,
så skyddar nog vår  Herre sina stridsmän;
-- -- -- -- -- -- --
Gud  och  Sankt  Georg;  Richmond,  hell  och säll!
</poem>

Och när Richard den onde har fallit, så avslutar
Richmond dramat med tacksägelse och bön till Gud,
för att det trettioåriga kriget mellan Rosorna är slut.
<poem>
O  må  nu  Richmond  och  Elisabet
-- -- -- -- -- --
till   Guds   behag   förena   dem   och   sig,
Må deras ätt, om det är  Gud behagligt,
framtiden  rikta  med   en  ljuvlig frid...
-- -- -- -- -- --
Du   gode   Gud,   förslöa   tvedräkts   svärd...
-- -- -- -- -- --
Uppblomstre  England!    Amen  säg,  o  Gud!
<tab>(Slut.)
</poem>

Vid 38 år återfinna vid skalden i Hamlet.

I första akten tror han på vålnaden, ty han
besvärar Marcellus med att vederlägga Horatios tvivel:

<poem>
<sp>Marcellus:</sp>
<tab>Horatio   säger:    »bara   fantasier»,
<tab>och vill ej sätta tro till denna skräcksyn...
</poem>


Horatio får se vålnaden och blir övertygad:
<poem>
--  --  --  Sanning,
det se vi nu,  att  denna  sägen är.
</poem>

Så får Hamlet själv se sin döde faders
skuggbild:
<poem>
Änglar  och nådens  budskap  oss  bevare!
</poem>

Detta är Shakspere själv, ty han visste nog efter
Saxo att personerna i dramat voro forntidshedningar.

Så kommer då fadren, direkt från skärselden:
<poem>
Snart  är  min  timme   kommen
då jag till  kvalets heta  svavellågor
skall vända hem  igen.
</poem>

Detta visar att Shakspere var katolik, då han
trodde på skärselden, vilken protestanterna förneka.

Detta känslans behov av en reningsprocess i eld,
innan man inträder i de heligas sällskap, är ju vackert,
och en katolik förvånas icke att finna den härlige
hjälten och förträfflige mannen i ett sådant läge. Och
fadren själv lugnar sin son med att det är ett
nödvändigt genomgångsstadium även för den rättfärdige, 
emedan han ryckts bort genom en hastig död, innan
han hunnit försona sina svaghetssynder:
<poem>
Dömd  till   en  tid  att  gå  igen  om  natten
och att  om  dagen fasta  uti lågor,
till   dess   de   snöda   synder   kolat   ut,                       
som   jag   i tiden   gjort.
</poem>

Här hjälper inte skylla på tiden när pjäsen spelas,
ty det är forntid; och icke heller på Shaksperes tid
ty den var gudlös; ja, man har velat göra Shakspere
till en så kallad renässansman (hedning) och till 
fritänkarlärling åt Giordano Bruno, utan annat stöd
några botaniska reflexioner, jag minns i ögonblicket
icke var.

Vidare: Hamlet svär vid Sankt Patrik, Irlands
helgon, men även »så sant som Gud er hjälpe!».

Den 38-årige skalden har nog varit i tvivel, och
han tror ett ögonblick att vålnaden är ett satans
bländverk, som på grund av hans svårmod fått makt med
sinnet.

Detta tvivel på allt, på Gud och hans godhet,
bryter ut i monologen; och den som genomgått
liknande, vill tillskriva Hamlets vacklande den
omständigheten, att han släppt ankaret, som är Gud. Så
karaktärslöst uppför sig nämligen en gudlös
människa, kastad mellan hämndtankar och bekväm
förlåtelse.

På höjden av förtvivlan ber han Ofelia innesluta
honom i sina böner!

Hamlet svär vidare (III:2) vid den Heliga
Jungfrun, som icke var populär under drottning Elisabet.

Och han är åtminstone icke materialist i 4 aktens
monolog:
<poem>
Vad   är   en   människa,
om   hennes   högsta   ändamål   och   goda
är mat och sömn? -- Ett kreatur ej  mer.
</poem>

I 5:e akten har Hamlets gudlösa tvivel skingrats
och i scen 2 predikar han:
<poem>
Och detta borde lära oss att inse,
att   våra   öden   ledas   av   Försynen.
</poem>

Men skalden (Hamlet) har även upptäckt
Försynens finger i vardagslivets småsaker (V:2):

<poem>
<sp>Horatio:</sp>
<tab>Men  huru  fick  ni   skrivelsen  förseglad?
<sp>Hamlet:</sp>
<tab>Just   detta  var   berett   utav   Försynen.
<tab>Jag hade i   min börs  min fars  signet
<tab>med  danska  vapnet  i.
</poem>

Det var ingen slump alltså, liksom vålnaden icke
var någon fantasi!

I samma akt, samma scen utbrister Hamlet ånyo,
efter sin gjorda upptäckt:
<poem>
Det faller icke en sparv till marken utan Försynens
särskilda skickelse.
</poem>

Det är kristendom, herrar hedningar!

Horatio är, oaktat romare, lika from som
Hamlet blev.
<poem>
Må änglaskaror  sjunga  dig  till ro!
</poem>

hälsar han sin vän i dödens ögonblick.

En rätt obeaktad figur är Shaksperes Orleanska
jungfrun i hans första arbete Henrik VI, 1 delen.

Uppfattningen  är fullkomligt ortodox katolsk.

Hon börjar med ett underverk som de andra
betvivlat. Hon måste leva renliv för att underhålla
förbindelse med andarne och kunna se framtiden. Om
hon fattas av någon känsla för Dauphin, kan jag icke
avgöra, ty man ljuger på henne så ofta inne i pjäsen.
Men i 5:e akten, 3:e scenen anfäktas hon av onda
andar, då hon känner sin makt försvagas, och här
kanske hennes syndafall sker, ty hon utlovar sin kropp
och själ om de vilja hjälpa henne. Men:
<poem>
Min   gamla   trolldom   nu   för   svag   är  vorden,
och   helvetet   för   starkt   att   brottas   med.                    
</poem>

I denna replik visar sig den engelska
uppfattningen av häxan, som också på den grunden blev
dömd till bålet.

Själv får hon fria sig i ett försvarstal (V:4), däri
hon säger sig vara av kungligt blod, och att hon genom
himmelens ingivelse blivit som dygdesam och helig
korad att på jorden verka månget härligt under.
<poem>
Men  I --  av  onda  lustar  fläckade
-- -- -- -- -- -- --
I   dömen  att  det  platt  omöjligt  är,
att   göra   under   utan   satans   hjälp.
</poem>

Nu var, så mycket man vet av den lögnaktiga
världshistorien, Jeanne d'Arc en av Gud ingiven
sierska, som följde sin mission »att kröna konungen i
Reims». Men när hon lät övertala sig att gå längre,
fick hon ofrid och olycka tills hon föll. Det är tragedi,
och den har Schiller förstått. Shakspere var ung, då
han tog fatt den svåra figuren, och slarvade bort den
på slutet, då hon uppger sig vara havande och pådiktar
sig flera älskare för att undgå bålet. Men protestant
är han icke, ty den protestantiska uppfattningen är
helt rå, den att hon var en bedragerska.

*

Vad som talar för Shaksperes katolicism är hans
skildring av kardinal Wolsey i Henrik VIII. Denna
kung var ju reformationens; men dramat handlar
endast om första skilsmässan, andra giftet och
Elisabets födelse. Kardinal Wolsey är en skälm, icke
därför att han var katolik, utan därför att han var en
»skälm». Den andre kardinalen, Campejus, är
sympatisk och värdig, samt står på Henriks sida, ehuruväl
han beskylles endast vilja främja Wolseys planer hos
påven.

Henrik hugger ut emot Rom en enda gång, rätt
oskyldigt, och vi veta att Henrik förblev lika katolsk
efter skilsmässan från påven, ty det var Rom han ville
bli fri, och icke den katolskan kyrkan.

Oss bör det ju vara likgiltigt vad bekännelse
Shakspere tillhörde, men ett är viktigt, att han
fritages från ateism, då han icke var gudlös. Detta till
nyhedningarne, som stulit Shakspere, liksom de
stulit Goethe, Schiller kunde de inte stjäla, därför
nöjde de sig med att ignorera eller förnedra honom!
</chapter>

<chapter name="Det sköna och det goda">
<h3>DET SKÖNA OCH DET GODA.</h3>

I ett drama får man ju icke göra hastiga volter
i karaktärens utveckling, utan att man ger en stark
motivering. Sålunda blir den gode och fromme, tålige
Albanien i Lear till ett lejon, när han får se det
uronda helt cyniskt blixtra fram hos sin hustru och
svägerska. Detta utbrott av hat emot ondskan är
tillfredsställande och utgör endast baksidan av hans
godhet, som likt semaforen vänder andra sidan till när
fara är å färde.

I livet kan man få se en ond människa bli god,
och en god förfalla hastigt eller långsamt. Det
senare är det smärtsammaste skådespel man kan se,
och jag erinrar knappt ett drama där man vågat
tortera publiken med denna upprörande syn.
Daudet har i Jack skildrat hur ett fint vackert barn så sakta
urartar och deklasseras, och det är den mest
hjärtslitande bok jag minnes. Och därför: att det strider
mot naturens ordning, att det går rakt emot livets
mening, som är uppfostran och uppåtskridande, som
är annat än utveckling och framsteg.

Ofta ser man ju barnen, även av ringa stånd,
hållas av föräldrarne bättre än de själva; barntypen
är fin, überirdisch, änglalik. Så kommer
tandömsningen; anletets drag växa ojämnt; överläppen är en
tid för stor, näsan för liten, de små runda kinderna
holkas, och det härliga stora klara ögat blir suddigt
och är numera för litet. De saknade tänderna, de
små snälla mjölktänderna, falla ut och visa lakuner,
erinrande om gubbens eller gummans. Det är ett
genomgående förfall, som föräldrarne se, lida av, men
överse, om barnet är snällt. Så kommer jungfrun
och ynglingen. De kunna vara vackra, om nämligen
det finns spår kvar av barnet. Ofta inträder
däremot en karaktärsförändring som skrämmer
föräldrarne, i synnerhet om de se sina egna fel gå igen
förstorade, varmed föräldrarnes andra uppfostran
begynner, en kurs så obarmhärtigt sträng, att även den
starkaste ber om nåd och förskoning! Det är för
mycket! Men nu är det så lyckligt, att barnen
liksom äro en reflex av föräldrarne, och att om far och
mor iakttaga sig, så ändrar sig barnet också, nästan
alltid. Jag såg en ung, skön och grym moder, som
lekte med människors öden, och njöt av andras
lidanden, särskilt makens, som icke var elak. Hon drev
den oförståndiga leken med barnet, att hon retade
barnet, på skämt förstås. Barnet svarade, och
besvarade. Mot fadren var den lilla flickan alltid mjuk
och god som han emot henne, men mot modren blev
hon dämoniskt elak. Det var som om den lilla givit
modrens roll, för att visa henne hur bottenlös
hennes ondska var.

Underligt nog, modren var betagen i barnet, och
kunde icke förmå sig tukta henne, eller om någon
osynlig hand skyddade dottern.

Modren grät bitterligen över barnets ondska,
klagade för fadren; men som han aldrig fick se annan än
barnets vackra sida, så fattade han icke den trolska
påstådda karaktärsförändringen hos den lilla. Han
hade sitt snälla barn, modren sitt elaka, i samma lilla
person.

Slutligen böjdes den sköna grymma kvinnan, när
hon såg sin ondska satt i scen av barnet; och genast
ändrade sig dottern, tröstade och smekte sin mor,
blev hennes intima vän vid sex år och hennes goda
ängel. Men var gång modren återföll, så kom
barndämonen fram och karrikerade, senare dock milt
förebrående :

-- Du  är så vacker, mamma, när du är snäll!

Det tog bättre! -- Du är så vacker!

*

Om den med skönhet gudabegåvade kvinnan
visste hur ful hon blir, när hon är vred eller trolös!

Verklig skönhet kan icke existera utan godhet,
ty det är icke dragen ensamma utan tycket, uttrycket
som ger dragen deras övernaturliga fägring.

Se hur en hastigt påkommen högfärdskänsla
vanställer ett skönt kvinnoansikte. Den eljes vackra
näsan blir tunn och strävar uppåt; läpparna, förut
i en behaglig, fuktig vila, bli torra och vassa, ögats
ljuva glans blir gnistor, och ögonlocket fälles ner,
liksom det blygdes över förfulningen, ville dölja
förödelseverket.

Eller i den omotiverade vreden (det finns en
motiverad och uppbygglig vrede också!) då ansiktet
krymper, men ojämnt, så att dragen icke passa, det
ena blir för stort, det andra för litet; näsvinklarne röras
som på en ond häst, läpparne dras upp och visa de
tänder man eljest döljer, hakan faller fram, kinderna
ligga efter ok- och käkben... Håll fram en spegel
då för den sköna, och hon skall fasa över sig själv!

Om du vore god, som du är skön! Den
bönesucken känna vi, icke sant?

*

Grekerna ägde tre ord för begreppet dygd:
kalokagatia, som betyder sköngott! Eljest heter dygd
bara kalón = det sköna, eller bara agatón = det goda.
Gott och skönt syntes vara ett hos dem; och det är
nog så.

Jag ser ibland på besök en 70-års gumma, som
suttit på torget. Hon ser egentligen ut som ett troll,
vanställd av år och oblid väderlek, knappt ett
mänskligt drag. Hon bär även spår av att ha suddat och
slarvat, men i det ögonblick jag framkallar känslan
tacksamhet, så ordnas de tilltrasslade dragen, det
halvslocknade bittra ögat får ett skönt uttryck, och
rösten ljuder av ekon från ett troligen naturgott
hjärta.

Våra förfäder, romantikerna, skrevo mycket om
sköna själar; vi ha bara sett sköna kroppar; men
kroppen är ju död i sig själv.

-- Vi <sp>äro</sp> icke kroppar, men vi <sp>hava</sp> kroppar.

Den, som massakrerat sin kropp, han kan se
själar, mitt igenom en flottig bonjour, en ändrad
kofta.

Men om han genom den vackra klänningen, under
den lilla runda kinden, den stolta barmen ser ett
fult hjärta, då ryser han, och tänker på en död kropp,
som skall förvandlas till något fult i en grop och
lösgöra en ond ande, vilkens syssla blir att plåga
sovande människor, eller hålla sällskap med
fördömda.

Det är så skriande att se det sköna förgås, det
ryser i hela skapelsen, människorna vända sig bort,
dölja sina ansikten och gråta.

Nyss hände det på en opera, då scenen var fylld
med artister, att den skönaste av de sköna, den lilla
drottningen, sångerskan, gav vika för sitt lynne; och
där uppfördes en scen... mellan henne och hennes
brudgum!

I  ett ögonblick stod scenen tom!

Ingen ville se <sp>det</sp>; alla flydde förfärade, som
om golvet öppnat sig och jordens inälvor blottats;
brandmästaren miste förståndet och släckte alla ljus,
som om mörkret ensamt kunde vara fond åt denna
scen; orkestern, som intet sett, fortsatte ett ögonblick
spela, men tonerna förvrängdes till ett tjut... Efteråt!
och till mänsklighetens heder, ingen talade om det;
ingen erkände att det skett; men de som sett det,
när de råkades, sågo de varandra in i ögonen som
om de evigt ville gömma och glömma den synen;
och med blickarne sade de varandra: tyst! det <sp>får</sp>
icke vara sant!
</chapter>

<chapter name="Karaktärsförändringar">
<h3>KARAKTÄRSFÖRÄNDRINGAR.</h3>

En ung flicka av mycket god familj, hade en
mor som var ofantligt rik, men ansågs snål. Dottern
var icke givmild av naturen, kanske mycket sparsam;
men när ryktet om modrens snålhet nådde hennes
öron, slog hon om och blev slösare. Hon antog
en reaktionskaraktär, motarbetade sin böjelse för
snålhet och kastade pängar omkring sig, så att hon dog
ruinerad, med man och barn.

En köpman hade en husdräng, som ända till
50 år var ett mönster av nykterhet, ärlighet,
anständighet. Han var nästan ett åtlöje bland
tjänsteflickorna för sin dygds skull, och att narra honom
dricka var omöjligt.

Så blev han 50 år. En natt vaknade patronen
vid knackningar på porten. Han klädde sig, och fick
se poliser hemförande drängen i en droska.

--  Vad är detta?

--  Jo, karlen är överlastad och har slagit ut en
fönsterruta.

--  Det  är  osant!  svarade  patronen;  han  super
icke, och jag vill i morgon gå ed på att han är nykter
men blivit sjuk.

--  Svär inte på det!

Patronen skickade efter husläkaren, som
konstaterade sprit. Därmed började förfallet. Drängen
råkade ut för en gammal kvinna, som förförde honom
och gav honom en dödlig sjukdom och, efter långa
lidanden dog han. Men han hade även förändrat
sinnelag och lynne. Den lugne behärskade mannen
blev retlig och ondsint, hans goda blickar blevo vassa;
han var icke sig själv mer, utan ett främmande väsen
hade inträtt i honom.

*

När flickan blir gift, och särskilt efter barnet,
brukar hon ändra karaktär. Även under grossessen
undergår hon sådana transformationer, att man inte
känner igen henne. Mannen har gift sig med en
flicka av den och den karaktären, men nu är han
bunden vid en främmande person, en helt annan.
Och under kvinnans period, som är mycket
hemlighetsfull, synes hon inträda i förbindelse med det
underjordiska. En ondska som är helvetisk,
förbunden med total ommaskering, så att hon får nytt
ansikte, nya begär och tycken, men mest begär efter det
orimliga.

Hon avsöndrar under dessa dagar ett gift som
är jod, och hela hennes väsen är giftigt, så att hon
både kroppsligen och andligen kan förgifta sin man.
Mose lagar betraktar henne som oren, och att röra
henne var strängt förbjudet.

*

Kvinnan vid 30 år, den känna vi, och det är något
fasligt. Hon känner ungdomen har flytt, men hon
vill gripa den i flykten. All blygsel försvinner, hon
uppträder själv som friare, tar initiativet och förför,
bryter förlovningar, spränger äktenskap. Hela hennes
uppfostran går baklänges, nedåt; hon älskar alla män,
utom sin man; och när hon får en älskare, så hatar
hon den också.
 
*

En av naturen svag människa, kan låta narra
sig anlägga en hjältekaraktär. Men den klär honom
icke, och hans mod synes tillgjort! Efter sjukdomar
och stora sorger har man sett mänskor icke vara sig
själva längre, utan bli sig olika.

-- Det är så olikt honom!

Och man vill svära på att den mannen icke
kunnat begå den handlingen.

Men man skall aldrig svära! Främmande viljor
kunna inträda i en person, antingen genom umgänge
eller på avstånd; därför så många hemlighetsfulla
processer, där verkliga motivet aldrig kommer fram,
och där den anklagade varierar sina uppgifter i
oändlighet, utan att kunna komma till medvetande
om grundmotivet.

Människan har en viss fruktan och vämjelse för
sig själv, och vill gärna vara en annan än den hon
är. Det är väl döden som befriar henne från den
obehaglige kamraten hennes bättre jag är fastsmitt vid.
</chapter>

<chapter name="Sorgen">
<h3>SORGEN.</h3>

En stor sorg är något uppbyggligt; livet blir
helgdagslikt; man har förlorat något, men man har
fått något, något dyrbart kärt, som man vårdar. Man
söker ensamheten för att ej profanera; man får
motvilja mot mat och dryck, ty det man mottager är
något som vill finna huset sopat och rent, ögonen
tvättas rena av tårar, hela kroppen gråter invärtes,
upplöses, man gråter sig till sömns, det är en
nådegåva som följer med tårarna.

Men det är helgdag var dag, det är försoningsdag
och vilodag; slaget kom uppifrån, och man lyfter
blicken för att se efter om handen synes i en
molnreva.

Man kelar med sin sorg som med en kär gäst,
vårdar den, ville visserligen vara den fri, men icke
obetingat. Den är förnäm, och tål icke vardagslivets
bestyr; den sörjande blir också förfinad, förskönar sitt
språk, sina seder; men den som tror man kan dränka
sin sorg i vin, den misstager sig, endast med ensamma
ljumma tårar kan den vattnas som en dyrbar blomma.

Den blommar ut visserligen, men den har satt frö
först.

I Mose lagar förbjudes den orene och »den som
har sorg» att offra Herranom. »Ty Herrens offer skall
vara lustigt.»

Detta med sorg kan väl icke betyda annat än att
man varit i närheten av en död, vilket medförde
orenhet. Erkännes dock att det gives otidiga, orena sorger:
buksorg till exempel, eller överdriven smärta efter en
förlust av jordagods; grämelse över en annans lycka
som visserligen ingriper på min, men som jag måste
unna en annan o. s. v.

Att Gamla Förbundets folk sörjde med att
vårdslösa sin person, icke raka sig, anlägga dåliga kläder,
kan jag icke förklara, då jag sett det Nya Förbundets
människor handla på motsatt sätt.

Jag såg en far som sörjde sitt avlidna enda barn,
en dotter. Han såg själv ut som en död, med likets färg
i sitt ansikte; det var som om han doge, eller som
<sp>hon</sp> dog så småningom inom honom. Hon tycktes
utlösas ur hans själ, alltefter som hon utlöstes ur sin
kropp nere i graven.

Han blev allt blekare och gulare, håret vitnade,
kroppen föll av; hans stämma blev viskande, och sina
samtalsämnen valde han med omsorg. Slutligen var
han befriad, men även hon; ty efter en tid tyckte han
sig stå i rapport med henne, mottaga tröstens ord;
och i en dröm bad hon honom icke sörja längre, ty
<sp>hon</sp> fick så ont, när <sp>han</sp> grät.

Men det finns en sorg, som går över den över
döda: det är förlusten av levande. Det är skilsmässans
stora, gränslösa sorg, när kvinnan tar barnet med sig
och går, om orsaken blott varit lusten till ombyte,
eller harmen över en misslyckad present.

Där finns intet uppbyggligt, intet slut som med
döden, intet hopp, ingen försoning. Han känner på
sig hur hon går omkring och orenar hans själ, hur hon
profanerar deras mysterium, vanhelgar förbundet, som
dock ägde en gnista av evighetens ljus. Och han lever
i beständig fruktan att hon skall skänka bort hans
själ åt en annan man, genom att giva sin person, i
vilken han finns kvar. Och hans saknad efter barnet
är dubbel, ty han känner när barnet längtar efter
honom, och liksom på avstånd drager hans själ ut ur
kroppen, då han vill ge upp andan av smärta, och
flyga till barnet.

Det är att sörja levande, och mot det är döden en
salig glädje.

Men man har sett exempel, att den övergivne,
genom att vårda sin sorg kunnat på avstånd bevaka
och slutligen återvinna de förlorade.

Om han bara underhåller den heliga elden, följer
de frånvarande med sin kärlek, och omger dem med
välvilliga tankar, osjälviska, förlåtande, så flyttas hans
goda sorg över på henne och förvandlas i ett stilla
allvar eller tungsinne, som håller alla främmande
inflytelser på avstånd. Han kan skydda henne med sina
»tankeformer», omgiva henne med sin kärlek, så att
hon blir liksom osynlig; och hans sorg blir till ett
märke i hennes panna, hon blir tecknad, så att ingen
har lust att nalkas henne. Friarne se att hon tillhör
en annan, så att de förlora modet; och när hon talar,
förnimma de <sp>hans</sp> röst, och då fly de: »Här är
ingenting att vinna!» Men därtill fordras, att <sp>han</sp> icke
släpper in främmande i helgedomen; icke söker sina
vänner för att skepticera bort saknaden, ty det märker
hon, när han släpper taget, och i samma stund är hon
borta! Kvinnans stoft tyckes vara av en finare materia
än mannens, och ett av hennes själshöljen också. Om
mannen därför vill införa henne i sin själ, och riktigt
äga henne under rocken, så måste han rena sitt grova
kött genom försakelser och vård; och han måste
utrota sitt själviska onda, smycka sin ande med alla de
vackra egenskaper han ville besitta, men kanske
saknar. Då först kan hans brud hålla sitt intåg i hans
hjärta, och är hon väl där, så behöver han icke stänga
klaffarna, så länge nämligen han håller rent och fint
i de båda kamrarna och förmaken.

Detta, mina vänner, unga och gamla, är
hemligheten kunna bevara en kvinnas kärlek! Jag har talat!
Måtte jag icke få ångra det!

De gamle avbildade Eros med ett sorgset uttryck.
Kärleken, den stora, liknar sorgen; och samma
yttringar äger den. Ett födande först av något som skall
dö, och ett födande av något som vill ha liv; en
pånyttfödelse efter en död. Och kärlekens högsta
ögonblick liknar dödens; de slutna ögonen, dödens
blekhet, medvetandets upphörande. Även när mannen fått
det efterlängtade jaordet av den hans själ älskar, så
gråter han -- av glädje! Och hans lycka liknar en
stilla sorg!
</chapter>

<chapter name="Vattnets symbolik">
<h3>VATTNETS SYMBOLIK.</h3>

För dem som leva med ena benet på astralplanet
skall jag meddela ett litet rön.

Vi minnas huruledes Cagliostro opererade sina
fjärrsyner och fjärrhörslar över en vattenyta, oftast
bara i ett glas, utan att jag förstått orsaken.

Jag levde i telepatisk förbindelse med den kvinna
jag skänkt ett barn, och hennes sinnesrörelser kunde
jag på avstånd förnimma såsom intryck något mellan
smak och lukt, och som var ingendera. Jag gissade
som många andra på den hypotetiska eterns
vibrationer, ty doften var icke doft och smaken var icke smak,
utan en hyper-odeur och en hyper-goût.

Nåväl, en dag var hon borta, både bortrest och
utanför min mottagare (coherer). Där var avbrott på
linjen. Av en händelse gick jag till handfatet att bada
mitt ansikte. Strax ovanför den rena vattenytan
förnam jag henne. Och detta bekräftades sedan varje
gång jag stod lutad över en ren vattenyta. Men jag
vågade icke, som Cagliostro, se efter om hennes bild
syntes i vattnets spegel, ty jag driver icke magi,
varken svart eller vit.

Vad står då ovanför vatten, som avdunstar vid
rumsvärme, eller +18° som är vattnets atomvikt, H<sub>2</sub>O
= 18?

Vattengas uppstår vid +100°, och vattenångor
vid molnbildning, men här är något annat. Är det
atomvatten, eller är det etern, som skall befinna sig
mellan molekulerna, och som nu frigöres? Det vet
jag inte, men en ledare för kropps-själens finaste
strömmar av hög frekvens är detta fluidum, som håller sig
över en vattenyta vid rumsvärme.

Med tanken därpå, frågar jag mig om den
underbara stämning man erfar om sommaren vid
havsstranden även kan härledas från dessa dunster, vulgärt
talat.

I mina föreställningar om något riktigt härligt
ingår alltid en vandring vid havsstranden med dem
man har kär. Man behöver icke tala; bara gå vid
varandras sida, och känna hur man är samstämd; och
man erfar varje vibration av vilken våglängd som
hälst hos den andra.

Går jag ensam vid havsstranden så känner jag
mig i rapport med hela mänskligheten; men jag
mottager även impulser uppifrån, från andra höga
regioner, råkar i extas, och blir bokstavligen upplyftad.

Nu minns jag från ungdomen kamrater, som icke
tålde »lukten» av vattnet, och därför icke kunde bada,
ty de fingo tryckning på bröstet.

Bland mina största ögonblick räknar jag dem,
då jag, utkommen till havet, första gången får kasta
mig på huvudet från en klippa, sedan simma ut i
friskvattnet, lägga mig på rygg och endast se det blåa
valvet över mig. Då har jag först renat mig i badet
från sorg och synd; sedan ligger jag fri, utan ett
tryckande plagg, svävande mellan de två elementen luft
och jord. Och jorden ser jag icke, den har jag lämnat.

Detta första badet är för mig som en symbolisk,
helig handling, ett dop i Jordan; och jag börjar nu
förstå hur en yttre handling såsom vattenösning kan
medföra inre gåvor och tända inre ljus. Kommer jag
däremot till en långgrund strand, och måste krypa i,
då lider jag kval, och det trycker på bröstet. Alltefter
som jag kommer ut på djupare vatten, stiger något
orent ner ifrån fötterna, uppåt under bröstet, och
hotar huvudet, som först blir fritt när det dykt under
vattnet.

Och detta med långgrunda bad utgör motivet
i mina värsta drömmar, Tantaluskval!
</chapter>
<chapter name="Saulus Paulus">
<h3>SAULUS PAULUS.</h3>

Saulus var med och kastade sten på Stefanus,
eller vaktade stenkastarnes kläder åtminstone. Han
förföljde även Kristus och de kristna. Då frågar man
ju ofta, nästan alltid, hade han rätt att rasa mot
stenkastarne sedan?

Därpå blir svaret ett obetingat ja, ty han ville
därmed gottgöra vad han brutit, och det var ju hans
skyldighet tala med sin nya tunga.

Men han är nog ärlig och modig att alltjämt
påminna om, att han icke undantager sig, »den störste
bland syndare».

»Och jag tackar den som har givit mig kraft... 
mig, som tillförene var en hädare, förföljare och
våldsverkare; men barmhärtighet har vederfarits mig,
emedan jag gjort det ovetande i otro.»

Och hur Paulus kände sig såsom en helt annan
person än den döde Saulus, det ser man av hans
förfärligt hårda hand mot de två hädarne Hymeneus och
Alexander, vilka han överlämnade åt satan, på det
att de skulle lära sig att icke försmäda.

Vad som menas med dessa rysliga ord, har jag
förklarat i <sp>Inferno</sp>. Den som icke förstått det, kan
få närmare upplysning på de anstalter, där ingen ro
gives, ingen frid, bara ångest och förtvivlan, och som
icke kan botas med kallt eller varmt vatten, ty det är
en själssjukdom, stundom kallad <sp>paranoia</sp>, emedan
sinnet ser det som icke synes i vardagslag.
</chapter>

<chapter name="Hopljugna karaktärer">
<h3>HOPLJUGNA KARAKTÄRER.</h3>

Goethe begagnar uttrycket »verlogene Wahrheiten» 
om Polonius' människovänliga snack. Jag vet
inte om det passar in på det fallet.

Men i norska stor-dramatiken, där ljugs sanningar 
ihop, så att luften blir tjock som sumpgas. Och
det ljugs ihop karaktärer också. Nora är bara
koagulerad lögn: hon ville till Italien, och därför skyllde
hon på sin mans sjukdom, band honom till händer och
fötter med en falsk växel. Denna ruskiga handling
transmuteras till en hjältemodig, och hennes skuld
perverteras till mannens.

Hon har på slutet ljugit om sig till martyr (l'art
d'être martyre, Balzac), och mannen, vilken verkligen
behandlat henne som förtrogen och vän, han beskylles
ha lekt med henne som med en docka. Men nu är
hela detta geléet som kallas Nora, bara en docka;
i kroppen finnes dock sågspån, men i gipshuvudet
finns ingenting alls. Det är en tokig kvinna med
vackra vador.

Fru Alving är nästan värre. När hon förebrår
pastor Manders att han icke rymde med henne den
gången, då är hon ju cynisk; men hon ljuger så fint
att hon är vidunderligt moralisk, hypermoralisk, säger
äfflingarne, vilkas skald denne casuist är.

Allt detta lögnväsen om rättfärdighet och
livsglädje, om trang till selvfölelse och bestämmelserätt,
valget i frihed, Den store Kvinden, det vidunderliga 
att dö i skönhed på en ångbåtsbrygga, (men
leva i fulhet), i allt detta finns inte ett sant ord, jo


ett enda,  och det slutar på lögn:  det är livslögnen
hos storljugaren!

*

Jag känner en man sedan 40 år, som ljugit ihop
en karaktär åt sig, eller rättare en karaktärsmask.

Han är så svår att skildra, ty han har trasslat till
sig under dessa fyrtio år. Och han är så skickligt
grimerad, ehuru eljes osminkad i sitt uppträdande,
att jag icke kan skilja fetsminket från läderhuden.
Även om jag kunde tvätta honom, så sitter skägget
dock kvar och det verkar som lösskägg. Jag skulle
vilja raka honom, ty jag tror att hans ansikte då först
skulle visa sig, ja, jag inbillar mig att jag aldrig sett
honom i ansiktet, aldrig sett hans mun. Det
började emellertid så här. Jag såg honom på en offentlig
lokal, och blev rädd för honom genast, ty hans sneda
rävansikte ville visa sig vänligt mot mig, men
verkade bara inställsamt av intresse, emedan jag kunde
gagna honom.

-- Det var en faslig figur, sade jag  efteråt.

-- Han,  som  är så snäll,  och  så  omtyckt sen!

Det var han nu inte, men han var populär, emedan
han var representativ och kunde tala. Han kunde
även tala roligt, göra gubbar, och karrikera sig själv.
Detta var en ren nödvändighet, ty han var gement
ful, och det visste han.

Men han kunde något, som män eljes ha svårt för,
han kunde smickra, det är uttytt, berömma det han
klandrade inom sig, och själv vid behov görande sig
liten framhäva en annans storhet, även en medtävlares.
Detta fick han ibland ångra, då han började
citeras som auktoritet; ty när han varit med att
upphöja någon, så var det sedan svårt att dra ner igen.


Men då hade han alltid skämtet och bondgrinet till
hands.

Han tillhörde denna naturliga grupp av »fähundar,
som tala väl om alla människor» emedan det
renterar, icke av medfödd godvilja. Han spelade
frispråkare, men var baktalare, dock endast i a parte och
inom parenteser, ni vet denna gest av handens aviga
som träder upp till vänster om vänstra mungipan när
det förtalande ordet stänges ut i hopen.

Detta principiella vältalande om alla verkade dock
störande i sällskap och gav anledning till gräl. Någon
tar upp till behandling en notorisk och avslöjad bovs
sista streck.

Genast började denne advocatus diaboli sitt
försvarstal :

--  Ah, ni är så orättvisa mot honom!   Jag tycker
han   är  en  snäll   människa,  för   det   <sp>är</sp>  han!    Och
alla  ska   då  hacka   på  den   lilla   stackarn,  men   jag
håller på honom, ni må säga vad ni vill.

--  Det är då märkvärdigt, svarades nu, att dina
sympatier alltid stå på bovsidan...

--  Hur så?

--  Därför att du alltid har ett gott ord till
boven    men   aldrig  för   den   förfördelade,   som
förtjänade  det.

<tab>[Stormgräl.]

Men befann han sig vid ett gott bord, vid ett gott
glas, så kunde det hända, att han av ren
njutningslystnad slungade sin skyddsling, och gick på
kompromiss:

--  Ja, du har så rätt, det är nog en stor
s--stövel egentligen!    Detta »egentligen» var dock 
huvudsaken  vid  temats  behandling.    Ett  annat  anförande
kunde återgivas så här.

--  Jag var hos Hugo's i går; å det är så snälla
människor, och jag vet inte vem jag tycker mest om,
honom  eller henne.    Jag  är som  barn  i huset där,
och hon håller sitt hus, jaa, det får man leta efter
maken.    Hon är en stor kvinna.    Det är vänner, må
du tro, du tycker inte om dem, va? -- Ja, <sp>han</sp> har
ju  sina  sidor,  lite  knaster,  kanske  inte  så renhårig
heller,  men  i alla fall...  skål du!...   Han  talte så
vackert om dig.    Det var tvärtom, men jag fastnade
i fågellimmet och besvarade den oväntade vänligheten
med  en  liten  panegyrik;  men  den  kom  honom  att
vända, så att vi började väva vadmal och gick mitt
igenom och bytte plats.    Då tog jag fatt <sp>henne</sp>, och
för att vara tillmötesgående, så sade jag allt ont jag
visste om henne.  Detta hade han aldrig hört förut, ty
hon var populär, d. v. s. protegerade kreerade
storheter, lancerade och störtade.    Jag måtte ha uttalat
hans hemliga tankar, och rört upp hans agg, ty nu
flög proppen ur! och efter en lång nedgörande kritik
på den stora kvinnan, gav han sitt ultimatum så här:

--  Jä, hon är nog en lika stor d--l som systern!
Och jag har en gås oplockad med henne, med båda
för resten!    Jag ger  dem  f--n,  <sp>egentligen</sp>  (där
kom ordet igen!), och jag går aldrig i deras trappor
mer!

<tab>[Paus.]

Åtta dagar efteråt, skulle jag gå upp i ett ärende
till Hugo, icke till frun. -- Vem möter jag i trappan?
Honom, som aldrig skulle gå i deras trappor mer!

Lyckligtvis gapskrattade han först, så att jag
slapp ställa om mitt ansikte till ett likgiltigt,
oförstående.

Denna man gick fram i livet och vann sina
syften, men alltid med svårigheter; och svårigheterna
framkallade han själv gjenom sin opålitlighet och sina
intriger. Han spelade blygsam, men dolde därunder
den omåttligaste äregirighet. För en så enkel sak
som att öva sitt yrke, satte han i scen en apparat
som räckt att erövra en provins. Han exponerade
sin person, drog omkring från middag till supé, höll tal
och utbragte skålar, gav hugg då han hade trupper,
men avväpnad kröp han; kände alla klocksträngar
och alla trappor; slungade vänner, när de generade
och blivit oskadliga, men höll styvt på sina vänner
ändå. Man tillskrev honom, kanske med orätt, en
ungdomsväns undergång, vilken dock var utsatt för
ett förräderi. Han kryssade, från högra stranden till
vänstra, gjorde slag och kovände, kapsejsade ett par
gånger, men fick rätt köl igen, och slutligen var han
framme. Vid femtio år skulle han då firas.

Där var mycket folk, mångahanda, och de flesta
förvånades att se varandra, ty de voro icke vänner,
tvärtom, och de baxnades till och med när de funno
<sp>den</sp> och <sp>den</sp> och <sp>den</sp>, vara med.

-- Ja -- så, sade en gammal filur, ser de ut
på det här viset, hans patroner och klienter?

Den stora salen liknade verkligen en trasmatta
i alla kulörer; gamla vänskaper utslitna, men
tillklippta och färgade och nya bekantskaper med band
och stjärnor.

Det var som om han utställt sin skam i en
montre, som om han visat alla sina hemliga intriger; alla
kanaler och trappor och klocksträngar syntes där.

Så börjades avrättningen!    Det första talet höll
på att verka förstämning, ty det var mördande, men
humoristiskt. Sedan kom, helt enkelt, en nidvisa...

Dagen därpå reste han bort! Ett år efteråt var
han religiös; men två år efteråt var han det icke
mer!

I   hans  förhållande  till   mig vill  jag vara  kort.

Det uppstod genom yttre tvång ett slags
vänskap. Vi arbetade tillsammans, men när jag fick
skam, så flydde han, jag väntade icke annat, och blev
icke ond. Han sökte mig sedan, och flydde mig,
omväxlande. Han ville gärna få något av mig, men
ville icke lära, utan taga.

Alltid intresserade han sig för mitt öde, ingrep
ibland med rå hand.

Jag sökte honom aldrig. Men jag hade ibland en
obehaglig känsla av hans vänskap, så att jag en gång
brast ut:

--  Jag önskar jag vore fiende med den mannen!

Men  jag  fick  aldrig  beslag  på  honom.

Sista året dök han upp i mitt hem vid några
tillfällen jag förlåtit, men icke glömt! Man hade
tillfogat mig en oförtjänt sorg och skam, och därvid hade
Hugo's medverkat. Nu kom han, och jag såg i
dörren på hans detektiva ansikte, att han nyss lämnat
dem, och att hans ärende bestod i att »se efter om jag
led riktigt».

Jag beväpnade mig, och lät honom tala.

Han ville fråga,  men vågade icke.

Då gav jag villospår och gjorde kast som haren.

--  Jag   är  för  gammal,   sade   jag!...   (det  var
icke sant! men när jag påtog mig skuld, så var den
lögnsynden kvittad).

Då sken han upp!

-- Så ska  man  säga!

Det var det han ville; han ville se mig
förkrossad under andras skuld, framför allt förkrossad, då
njöt han. Jag tryckte som haren, och han hoppade
över mitt huvud.

Så ledde jag honom händelsevis in i ett rum,
mycket vackert, med möbler och rekvisita som en
herre icke brukar. -- Han började vädra och forska.
Det glada övermodets geist lade sig ner; han blev
orolig, sedan nedslagen; och när häri slutligen fick
se ett par små röda skor under soffan, blev det hans
tur att förkrossas, först, och sen bli ond. Men han
vågade icke visa att han blev ond, utan gick, lite för
hastigt dock. Han hade fått veta något, men icke
det han velat. Han hade fått veta motsatsen, och
han kunde icke gå till Hugo's stora kvinna (den stora
d(ln) och glädja henne med mina lidanden! Glädje
och lidanden!

Och denna man kallade sig min vän, ibland min
enda, ibland min bästa!

Då kände jag emellertid hur ond han var! Och
jag strök ut hans namn ur mitt sinne! Det var lätt
gjort, ty vid det namnet erfor jag ingenting, eller också
något falskt som gjorde mig falsk, vilket jag icke
vill vara. Men hans falskhet var positiv, ty den var
icke frånvaro av en uppriktighet som man inte kan
begära av mänskorna. Hans natur var motsatserna av
alla de vackra egenskaper han klädde ut sig med.
Sålunda, och för att komplettera bilden, så gav han
sin största roll i »den lyckliga familjefadren»,
»patriarken», hemmets man, och naturligtvis förgudade han
sig i sin riksbekanta maka (»som var en stor d--l» i
elakhet).

Men han var icke alls av familjesorten, vilket strax
märktes, när han trädde in i en ungkarlskrets. Där
medförde han alltid en dålig ton; och hans
samtalsämnen rörde sig i så låga regioner att pojkar
skämdes; där blottades till och med detaljer från hemmet,
som en gift man icke blottar (utan orsak åtminstone);
där kunde till och med den dyrkade bli humoristiskt
behandlad; och på efternatten följde den lycklige
maken och fadren med pojkarne till -- lokaler.

Hans sista brev till mig förblev obesvarat.

I denna märkliga skrivelse varnade han mig för
vissa karaktärsfel, dem jag saknar, men som äro
utmärkande för honom.

Eget är emellertid, att han anses vara »en
karaktär»; man menar väl något deciderat. Och det finns
ju där; ty en så deciderad karaktärslöshet har jag
aldrig sett i mitt liv.

Men jag tänker mig honom ibland i Swedenborgs
avklädningsrum på andra sidan döden. När man
börjar raka honom först, plocka av honom plagg efter
plagg; sedan tar av huden, musklerna, benen, då
allting befinnes falskt, så blir ju ingenting kvar av hela
mannen!

Det är hopljuget; och lögn är negativ kvantitet;
drar man roten ur den, så blir det ännu mera minus,
ända tills man råkar minus oändligheten.

Jag har gått för långt, jag har räknat galet, och
får börja om igen, säger jag mig.

Men jag har icke hatat mannen, jag har tvärtom
legat under för en viss sympati; hur kan jag då se
honom så bottenlöst tom, så förljugen, så overklig?

Det vet jag inte! men det är väl hans fel, som
omgivit sig med denna dimma av lögn, att man inte kan
se honom. Han har själv ritat till sin bild, vanställd,
anamorf, så att man måste ha en cylinderspegel för
att få slarvarna att presentera sig sammanhängande.
Jag äger icke den spegeln ännu, och därför är felet
lika mycket mitt som hans, att jag inte kan se honom
i annat än anamorf projektion, det vill säga som en
blomma pressad i en bok.

*

Ett ord till: är det möjligt att jag begagnat för
stor måttstock, och därför fått honom så liten? Att
jag ställt mig på ett berg och sett honom uppifrån i
förkortning?

Kanske mänskor i livet och på jakt efter lyckan
äro så alla? Måhända har han sett mig lika
karaktärslös och lögnaktig? Tänk om jag var sådan som jag
skildrat honom ?

Det finns ju många, som bruka skildra mig så där,
och alltså kan ju vara möjligt att jag är sådan. Det
vore fatalt.

Men tröstlöst vore om alla liknade denna
hopljugna karaktär.
</chapter>

<chapter name="Karaktärsteckning">
<h3>KARAKTÄRSTECKNING.</h3>

Se huru vid kinematografen många ljusbilder
måste tagas i följd för att få en enda rörelse till stånd,
och ändock darrar bilden fram. I varje vibration fattas
en mellanled. När det skulle behövas tusen
momentbilder för en armrörelse, hur många myriader skulle
då icke behövas för att skildra en själsrörelse.
Diktarens mänskoskildring är därför bara förkortningar,
konturteckningar, alla ofullkomliga och alla
halvfalska.

En riktig karaktärsskildring är därför svår, nästan
omöjlig; och försökte man göra den fullt sann skulle
ingen tro på den. Man kan bara antyda.

Ofelia i Hamlet till exempel synes mig dock vara
ett omedvetet försök att i sammandrag giva en
karaktär med alla dess nyanser som vulgus kallar
inkonsekvenser, och vilket gör att skådespelerskor i alla land
frukta den rollen såsom svår.

Ofelia är den ljuva, det hjälpes inte, men hon
kan icke vara det hela dagen.

I första entrén med brodern Laertes försvarar hon
icke undergivet ett fritt uppförande {gentemot
Hamlet), men hon är lika ljuv, fastän hon begagnar ordet
liderlig.

I hennes andra scen med Polonius, mottager hon
undergivet faderns varningar. Detta är icke
inkonsekvent; det är en ny face; hon har blivit skrämd, och
mot fadern måste hon ju iakttaga ett annat
uppförande än mot brodern. Hamlets något cyniska
kärleksförklaring mottager hon med samma oskyldiga
oförstånd med vilket Julia är oberörd av Ammans
råa tal.
<poem>
--  --   --   ve   mig,   ve!
Som   sett  vad   jag   har   sett   och   nödgas   se.
<sp>Hamlet:</sp>
Tänkte   ni   att   jag   menade   något   oanständigt?
<sp>Ofelia:</sp>
Jag tänker ingenting, min prins!
</poem>

Det är riktigt svarat! Hon reflekterar icke över
en känsla, som icke kan analyseras, och hon återvisar
Hamlets cyniska sätt att skepticera bort sin kärlek.
<poem>
<sp>Ofelia:</sp>
<tab>Ni   är   stygg;   jag   vill   se   på   pjäsen.
</poem>


Därmed avböjer hon vidare anfall. Men när
prologen gått, säger hon bara:

-  Den var kort!

-  Som kvinnans kärlek! svarar Hamlet.

Men då blir Ofelia svarslös, ty hon vet att hon
skall dö av sin kärlek.

Men då Hamlet interfolierar i skadespelet på
scenen, blir Ofelia ironisk.
<poem>
-- Ni  är  så  god  som   en   korus,  min  prins.
</poem>

Den ljuva blir spetsig! Varför icke, för ett
ögonblick!
<poem>
<sp>Hamlet:</sp>
<tab>Att  få  mig  slö  skulle  kosta   er vackra  suckar!
<sp>Ofelia:</sp>
<tab>Ju   bättre   dess   värre!
</poem>

Här synes Ofelia cynisk, då hon inlåter sig i
svaromål på denna Hamlets råhet. Jag tror dock att
hon svarar något meningslöst, bara för att avklippa,
ty jag finner ingen mening i hennes svar, och vill
icke utkonstruera någon.

Så kommer Ofelias så kallade vansinne, där hon
sjunger visor av den art och med ord som äro den
ljuva så främmande! Vad betyder det? De lågo
väl där på botten väl gömda, undertryckta; och när
det lilla hjärtat brast, rusade de ut med blodet.
Varför icke? Det är en ny face.

Hamlet har med sin råhet dödat hennes kärlek,
och hans onda ande som han slungat in i henne, talar
nu genom hennes ljuva mun.

Det är en förfärlig anklagelse mot mannen
Hamlet, men den är svår att ta tillbaka. Hörom nu hur
vackert den oskyldiga broderskärleken talar, och hur
skönt Laertes har sett sin fagra syster:
<poem>
Du   majros!    Dyra   flicka!    Ljuva   syster!
-- -- -- -- --
Fin  som  ett   doft  är  kärlekens  natur,
den   låter   av   sin   varelse   det   bästa
förflyga   för   att   nå   den   älskade.
</poem>

Dessa sista rader ville jag tolka så, att när Ofelia
låtit sitt bästa flyga ut att söka den älskade, har
hennes ande lämnat kroppen, och hittar icke hem.
Därför är det bara det svaga, tämligen orena kärlet,
som ger ljud utan tanke.

Den som någon gång varit i extas vet hur det
känns: som om hjärtat ville flyga ur kroppen, anden
ges upp; det måtte påminna om en vacker död!

Nu kommer Hamlets sätt att karaktärisera Ofelia,
som han mördat med sin skepsis. I de första akterna
är han ju bara hånfull mot henne. Han indiktar
visserligen icke sina fula tankar i henne, men han
tar upp ur hennes fina materia det låga som ligger
där, och hans sätt att se henne är icke vansinnets, ty
han spelar ju bara vansinnig, utan hans syn är
förvänd; han kanske själv begått själamord genom att
låtsas vansinne.

Men så dör hon, och vid graven ger Hamlet sin
kärleksförklaring:
<poem>
<tab>Jag  älskade
Ofelia!     Ej   fyrtitusen   bröder
sin   kärleks   rikedom   summera   kunde
så  högt   som   jag!
</poem>

Skall man tro att Hamlet älskat henne, då han
behandlat henne som en sköka, och sagt till henne,
och talat om henne de skamligaste ting?

Därpå svarar jag obetingat: ja, han älskade henne
trots allt!

Där finns ingen inkonsekvens, det är bara olika
sätt att se; nivåförändringar för synpunkten, dem
lantmätaren söker för att få en riktig helbild av sin
terräng.

Enkla sinnen tala alltid om motsägelser och
inkonsekvenser, men allt levande är sammansatt av
element som icke äro homogena, utan måste vara
motsatta för att kunna hålla ihop, liksom de krafter,
vilka draga olika till olika.

Sålunda är Hamlet själv endast sammansatt av
skenbara motsägelser, ond och god, hatande och
älskande, cynisk och svärmande, elak och överseende,
stark och svag, med ett ord: en människa, i varje
moment olika, som människan ju är.

På samma sätt med Polonius, vars öde
sannerligen är för hårt; att som mördad ligga ogild. Han
är ju en god fader, oklanderlig mot barnen, trogen
sin kung; rädd om sin dotter vilken han naturligtvis
gärna ser gift med prins Hamlet, så länge denne är
klok. Att fadren blir rädd för en tokig människa
är ju klart och det värsta han tillåter sig är det, att
han åt sin herre lyssnar bakom en tapet för att
uppsnappa farliga hemligheter, då Hamlet på goda
skäl misstänkes för att vigla upp folket till uppror.
Vad är då kvar som gör att Polonius alltid skall spelas
av en komiker? Hans lilla narraktighet som hovman;
men denna egenskap kan lätt förvandlas i en
sällskapsdygd, som heter affabilitet och är mycket
värderad i kretsarna. Och den lilla yrkessjukan sitter
lika löst på hovmannen som guldet på rocken.
Polonius' medgörlighet i likgiltiga ting, såsom hur molnen
se ut, är icke något karaktärsdrag, det är endast
ett sätt att vara. Jämföre man därmed hans vackra
avsked till sonen Laertes i 1:a akten. Det förtjänar
även uppmärksammas, emedan det synes taget ur
Havamal men uppblandat med gammaltestamentliga
välsignelseformler.

<poem>
<sp>Polonius</sp>   [till   Laertes]:
<tab>I  bogen på  ditt  segel  sitter vinden,
<tab>man  väntar  Dig.  --   Se   där  välsignelsen!
<tab>[Han lägger handen på Laertes' huvud.]
<tab>Och    prägla    i ditt    minne    dessa    regler:
<tab>giv   dina   tankar   ingen   tunga;   giv
<tab>ej   någon   överilad   tanke   handling.
<tab>Var   hövlig,   men   på   intet   vis   gemen;
<tab>den  vän   du   vunnit   dig   och   fyllest   prövat
<tab>fastnagla   honom   vid   din   själ   med   stål,
<tab>men  nöt   ej   ut   din  hand   med  hälsningar
<tab>på   varje   nykläckt   ungtupp   till   kamrat.
<tab>-- -- --
<tab>Hör   en  och  var,  men  tala   ej  med  alla,
<tab>tag   alla   skäl,   men   spara   på   ditt   domslut.
<tab>-- -- --
<tab>Men  nog,  min  son!     Var  trogen  mot  dig  själv,
<tab>och   därav  följer   det   som   natt   på   dag,
<tab>att   du   mot   ingen   man   kan   bliva   falsk.
<tab>Farväl,   och   bringe   min   välsignelse
<tab>uti  din  själ   till   mognad  mina  råd.
</poem>

När jag läser detta manliga vackra tal, så undrar
jag om icke Polonius gäckas med Hamlet då han
håller med om allting, och att gubben spelar narraktig,
ty han är mycket slug och världsklok, då han ger
Rinaldo en mängd rätt oskyldiga föreskrifter om
spioneriet på Laertes i Paris.

Polonius är »hövlig, men på intet vis gemen»,
och tyckes själv icke »ge sina tankar tunga». Och
en man som vågar säga åt sin son: »Var trogen mot
dig själv», den är ingen narr, fastän han kan vara
narraktig eller låtsas vara det!

Själva kungen då, är han alltigenom kolsvart?
Det kan han icke vara, då han vunnit en kvinnas
kärlek. Mördare är han, men efter gamla tiders
begrepp, det vill säga som folket mest. Själva
Hamlet mördar (Polonius) opåtalt, och är nog rå att själv
släpa ut liket.

Med ett ord, och allt som allt: Shakspere skildrar
människor, i alla deras facer, lika inkonsekventa, sig
motsägande, söndriga, sig söndrande, stadiga,
obegripliga egentligen som mänskobarnen äro. Men icke
alltid gör han detta, och icke fullständigt, ty det kan
man icke!
</chapter>

<chapter name="Scen från helvetet">
<h3>SCEN  FRÅN  HELVETET.</h3>

Den frånskilde mannen gick en afton att få hämta
sin lilla 6-åriga dotter från modren. De skulle
promenera, se på bodfönstren och köpa leksaker bara
en timme. De skulle mötas utanför hennes port.

Den lilla kom, vemodigt glad, liten skälm i
blicken.

Den gatan, den gatan, det huset, den trappan,
där han för icke länge sedan sprang upp med famnen
full av gåvor, för att en timme se det vackraste hem
och det skönaste livet visar: ungmor, flickmor som
lägger sitt barn! -- De två tillsammans! den ena
vackrare än den andra! och i kärlek förskönade, eller
i en vänskap som uppstått i smärtfull ensamhet.

Han tog den lilla handen, och de gingo den
numera svarta gatan framåt, då barnet vänder sig och
säger halvhögt: mamma går bakom!

Varför vände han sig icke om, utan förde
barnet med sig, ökande farten?

Fråga sju års kval, som berövat honom
självkänslan, så att han icke trodde sig längre äga mera det
stackars ensamma hjärtat som gick bakom förkrossat
och längtade efter försoning.

Barnet vände sig om än en gång, flera gånger,
som om hon vore med om en komplott i all
vänlighet, och mannen kände i den lilla handen hur hjärtat
slog av väntan och hopp!

Men han gick rakt fram, ty han trodde icke mer
på ett återvändande, och han vågade icke befara
ett hånleende eller ett högmodigt vasst ord.

Han kastade in på sidogator, men han kände
hur hon följde...

Vem led mest dessa fem minuter i helvetet, där
känslor korsades? Barnet med sina vackra gäckade
förhoppningar, modren med sin kränkta självkänsla,
då hon nu vid rännstenskanterna letade det hon kastat
bort, mannen med ovissheten och tvivlet i ena
hjärtkammarn, och i den andra den gränslösa smärtan att
behöva såra det lilla barnahjärtat som ingen skuld
ägde ?

Men medan det pågick erfor han nästan ingenting,
ty han bedövades av slaget. Först dagen efter kände
han kniven i hjärtat, och ju längre tiden gick om,
dess mera ont gjorde det!
</chapter>
<chapter name="Juvelskrinet eller Hans bättre hälvt">
<h3>JUVELSKRINET

ELLER

HANS BÄTTRE HÄLVT.</h3>

När mannen under kärlekens första dagar
deponerat sin själs bästa och vackraste hos den älskade
kvinnan, så har han hos henne gömt en skatt.
Sjunker han sedan under vardagarnes tunga tyngder, och
tappar han bort sina smycken, så brukar han
återfinna dem hos henne, som vårdat och gömt dem hos
sig (dock icke alltid!). Det är i sådana ögonblick
han kallar henne sin bättre hälvt, och hon är det.
Hon kan i den rätta stunden ge honom igen en vacker
tanke, ett skönt ord, som han en gång givit henne;
då blygs han, och sörjer sig själv såsom en fallen, och
när han ser sitt förra i henne, känner han hur djupt
han sjunkit, medan hon står kvar däruppe på den
rena havsklippan. Då ser han upp till henne, ropar
hjälp, och när hon räcker handen, så reser han sig,
och han tackar henne som räddat honom.

Paulus förklarar detta så ofta misstydda
förhållande mellan makar:

»Dock är i Herren varken mannen utan kvinnan
eller kvinnan utan mannen; ty såsom kvinna är av
mannen, så är ock mannen genom kvinnan, men allt
är av Gud.»

Därför synes i ett rätt äktenskap varken
mannen för sig, eller kvinnan, utan båda förnimma sig
och förnimmas av andra som ett väsen. Och när den
ena får något skönt av den andra, så skall den tacka,
och den andra tackar för att den fick ge. De tacka
varandra, ty de äro samma varelse, och utbytet av
gåvor och gengåvor är beständigt, oavlåtligt, så att de
icke kunna skilja på giva och taga.

Därför är ett rätt äktenskap oupplösligt; det kan
icke avvittras, icke skiftas, ty det som äges är
inalienabelt, gemensamt, och egendomen kan icke realiseras,
ty den är ett andligt, som icke köpes och säljes.

Men hur det är, mannen som är ute i livets
råheter förlorar förr sina smycken än kvinnan, som är
skyddad vid det välstängda hemmets varma härd.
Där kan hon vårda skrinet, och gör hon det troget,
så skall han alltid se upp till henne som till sitt
bättre jag.
</chapter>

<chapter name="Mumiekistan">
<h3>MUMIEKISTAN.</h3>

Sju års äktenskap hade gått; de hade icke vårdat
lampan, utan den rökte, så att allting blev svart i det
vackra hemmet. Nu sitta de i var sin ända av våningen,
därför att de inte kunna se varandra i ögonen. De
sörja varann som döda, och de sakna sig själva som
bortkomna barn.

Då öppnar han en låda och tar fram ett skrin.
Det slår en doft av friska rosor kring rummet, fast
den kommer blott från torra rosenblad, som ligga
pressade mellan pappersblad.

Det är hennes brev, hans bruds, för sju år sedan.

Se så vackert allt är; papperet ännu i obleknad
fin lavendelfärg med guldkanter, alldeles som
bröllopsglasen; kuverten så prydligt vikta som vaggans
örngottsvar med broderier på; själva bokstäverna i fagra
linjer av mjuka ord från sköna läppar, som le i fina
kurvor... Skönhet och kärlek i tankar och känslor --
där fann han henne åter? Hon låg i skrinet,
balsamerad i rosors och violers blad! Men nu är hon död!
Då gråter han!

Och i andra ändan av våningen sitter hon över sin
lilla mumiekista och talar vid sin kära döde. -- Och då
gråter hon!

För alltid förlorad!

För alltid!
</chapter>

<chapter name="I vindskontoret">
<h3>I VINDSKONTORET.</h3>

Bara tre år hade gått, sedan han gifte sig, och
nu hade stormen tagit alltihop med hustru och
barnet. Han skulle gå upp i vindskontoret och hämta
något undanställt. Så kom han upp i detta loft där
det alltid prasslar och knäpper, där en katt smyger,
och där husets inälvor visa sig i takstolar och
skorstenspipor, där det är sotigt och dammigt till och med
pä spindelnäten.

Han öppnade hänglåset! Där låg hela
strandgodset efter skeppsbrottet. Det var för sent att vända
om, och han stannade.

Gavlarne av hennes brudsäng med grönt siden och
förgylld mässing. Lillans vagga och de sex hennes
mjölkflaskor, som modren själv ansade, med sina små
händer i det iskalla vattnet; alla blomvaser och glas,
som kommit i huset alltsedan bröllopskvällen då
salsbordet var fullt.

Där stod rosenkorgen hon fick till förlovningen
och som sedan blev sykorg.

Torra blombuketter, lagerkransar, böcker till och
med, gåvor från honom till jul och till födelsedagar,
med vackra tillägnan...

Men där fanns förhistoriska saker, små
fickmöbler från hennes barnatid och dem hon fört med
sig i nya hemmet. En japansk skärm med
krysantemum och guldfasaner, en liten matta, ett blomställ.
Men varför alla dessa reliker häruppe i sot och damm,
och icke därnere hos honom, som dyrkade minnet?

Vågade han icke se dem varje dag eller ville
han icke?...

Så fick han ögonen på ett litet hängskåp
liggande i en papperskorg. Ett svagt minne om något
ögonblick som liknade julafton slog upp, barnaögon,
små vita mjölktänder, gropar i kinderna, första
speldosan då lillan spelade för julgran, för gunghästen,
för dockorna Rosa och Brita...

Han öppnade hängskåpet; där var ingen
speldosa, men där låg en fonograf, mycket liten och enkel,
en leksak, som bara kunde säga ett ord, ett enda! han
mindes inte vilket.

Nyckeln låg bredvid, han drog upp urverket;
och så öppnade han rigeln.

Det surrade som ett bi först; men det stack icke
efteråt, utan det viskade, det enda ordet, den kunde:
Älskade!

Och med hennes röst! Ja det var ju intalat av
henne, fast han glömt det,

-- Älskade!

Då skrek han till Gud, han röt mot himlen, och
så föll han till golvet! Och liggande kunde han
endast jämra sig: Om de voro döda åtminstone!
Om...

De voro  nämligen  icke  döda.    De levde!

Det var det ohjälpliga, oförsonliga; och det här
alltsammans var icke reliker, det var strandgods!
</chapter>
<chapter name="Bildhuggaren">
<h3>BILDHUGGAREN.</h3>

Även när mannen råkat ett skapelsens
mästerverk i sin kvinna, så ävlas han att retuschera bort
små fel i teckning och färg, och få sitt konstverk så
felfritt som möjligt. Detta förstår hans lilla kvinna
icke alltid, och hon blir oftast retlig:

--  Du ser då bara fel på mig.

--  Tvärtom,  du  är för  mig det skönaste,   men
jag  vill   ha   dig  fullkomlig.    Du   skall   till   exempel
aldrig vara vred,  ty  då  bli   dina  vackra  ögon fula,
och  det lider jag av.    Du skall icke  klä dig i
ärggrönt, ty det är icke din färg, och du ser giftig ut,
så   att  jag  vänder  mina  blickar  ifrån   dig,   o.  s.  v.

Att äta är icke vackert och att se sin älskade skjuta
in mat i den vackra munnen som skall tala vackra ord,
le ljusa leenden och knyta de mjuka läpparne till
något liknande en blomknopp att andas in i en kyss,
det kan vara rent av fult! Därför brukar man dölja
den osköna förrättningen med lätta samtal, så att man
glömmer vad den sköna munnen nu har för sig.

--  Alltid skall du anmärka på mig...  Säg något
vackert en gång!

--  Kan du inte läsa i mina ögon att jag beundrar
dig, inte behöver jag säga det med läpparne.    Men
jag  vill   att  du  skall  vara  fullkomlig.    Det  är  hela
saken!
</chapter>

<chapter name="På tröskeln (vid 5 år)">
<h3>PÅ TRÖSKELN  (VID 5  ÅR).</h3>

En doktor Ogle meddelar i sin statistik att på
26 år hade fyra fall av självmord förekommit bland
barn mellan 5 och 10 år.

När jag läste detta, mellan 5 och 10 år, så kom
jag att tänka... Nej! 5 år! Är det möjligt? Och
motivet? Jag kunde inte tänka längre, men jag såg
en scen, två scener, tre...

Fem år var den lilla flickan; hon lekte inne hos
modren, barn måste göra något, men modren var
nervös emedan hon festat och flirtat över hövan.

--  Gunga inte på hästen, mamma får ont i
huvudet!

Den  lilla  tog  och  klämde   en   katt   som   skrek.

--  Gör inte så,  mamma är sjuk.

Barnet var snällt och ville icke göra emot. Vad
skulle hon göra ?

Hon satt sig vid salsbordet och teg för att icke
göra mamma ont.

Men en liten barnkropp kan icke vara stilla, får
inte heller, den rör sig av sig själv; och troligen
måtte hon ha sjungit inom sig någon visa, ty de små
ostyriga fötterna angav takten mot stolsbenen.

Modern rusar upp.

--  Gå ut till Ellen i köket olydiga barn!

Barnet  var  icke   olydigt,   och   dubbelt   kränkt   i
sitt lilla hjärta gick hon ut i köket, snällt och lydigt.

Men strax därpå visade hon sig på tröskeln igen:
Ellen diskade!

Där stod barnet, på tröskeln, utvisad från två
håll, tillbakastött, utan att få vara någonstans.

Hon såg ut som ett förtvivlat barn, utan tårar,
men med hela den ensammes fasa i sitt vackra
ansikte. Stum, förstenad, som om ingen plats funnes
i hela världen för henne, som om ingen ville ha henne,
utan att hon visste varför. Sannerligen stod hon
i det ögonblicket på livets tröskel, ty plötsligt 
ljusnade hon, och närmade sig det öppna fönstret, som
låg högt från marken.

Till modrens heder måste jag bekänna, att hon i
den största ruelse skildrat scenen för mig, och att
hon sprang upp, tog barnet i famn, och lekte med
det tills solen gick ner!

-- Om det hänt barnet något, ja, då hade jag
i evigheter levat i förebråelsernas helvete; och nu
tänker jag: varje ögonblick jag icke skänkt mitt barn,
varje liten glädje jag underlåtit bereda henne skulle,
om hon gick bort, komma mig att gråta själen ur
kroppen, eller tvinga mig att gå ut i rymden och söka
henne bland stjärnorna för att be om förlåtelse; om
det fanns förlåtelse! -- -- -- 

Vid 5 år, på livets tröskel, i alla fall!
</chapter>

<chapter name="Hemliga lagar">
<h3>HEMLIGA LAGAR.</h3>

Nyligen berättade en bekant följande lilla
historia, som i sin enkla ryslighet kom mig att grubbla
en tid efteråt.

En man råkade i fängelse för en förseelse. När
han satt där inspärrad, mottog han följande
underrättelse från hemmet.

Om direktören själv eller fängelsepredikanten
hade modet frambära nyheten, minns jag inte, men
den bars fram i alla fall, orden uttalades av en
mänsklig tunga och nådde den olyckliges öra, för
att intränga i hjärtat och göra sin verkan.

Den fångnes hustru hade tagit en älskare; och en
dag, då de ville vara ensamma, hade de avlägsnat 
barnet, mannens barn. Barnet hade gått ut genom
fönstret, och levde icke mer!

Det var allt!

När jag hörde den historien, kom jag att tänka
på Lille Eyolf, som blev ofärdig, därför att makarna
ville vara ensamma.

Och jag erinrade i samma drag en händelse i
utlandet 1893, där ett barn »föll» ut genom fönstret under
liknande omständigheter. Om det »gick» ut, vet jag
inte, men vid sådana fall brukar retorikern få dra
slöja över sorgen.

Detta kom mig att tänka på en scen för länge
sedan, som jag icke förstod då. Barnet var anvisat
köket till uppehållsort. Kokerskan tyckte icke om
barn... Jag kom ut att söka den lilla, men hon var
icke i köket. Hon stod i trappgången, vid ett öppet
fönster, fyra trappor upp, lutad över räcket -- jag
tror att en dämon öppnat fönstret!

Jag bad Gud förlåta oss denna oförståndets synd!
Och vi gjorde aldrig så mer!

Vad är detta? Finns det hemliga eviga
strafflagar? Eller har barnet så utvecklat förstånd och
känsla, att det av fasa för det hemlighetsfulla, som
föräldrar tro sig kunna dölja, gripes av en skräck för
livet självt, när det lekes med skaparkraften på
otillbörlig tid!

Det veta vi icke, förstå icke, ha icke förstått, men
så är det!

Bliv icke ond på mig nu, du moder, du fader, för
att jag berättat detta opassande!

Kanske du tackar mig en gång, när du undgått
det grymmaste lidande, som du kunnat ådraga dig
av idel oförstånd eller okunnighet!
</chapter>
<chapter name="Goethe om bibeln">
<h3>GOETHE  OM   BIBELN.</h3>

Eckermann hade köpt en engelsk bibel, där 
apokryferna saknades, och han beklagade detta inför
Goethe, som <sp>bland annat</sp> svarade:

»Äkta eller oäkta, det är rörande bibeln helt
underliga frågor... Jag anser alla fyra evangelierna vara
alltigenom äkta, ty i dem finnes ett återsken av detta
upphöjda som utgick från Kristi person och av så
gudomlig art som någonsin det gudomliga
uppenbarat sig på jorden. Frågar man om det ligger i min
natur att visa honom tillbedjande vördnad (Ehrfurcht),
så svarar jag: Ja fullkomligt i min natur
(Durchaus!).»

Sedan kommer litet Voltairesvammel om solen
och reliquier, om prästlisten och biskopslönerna,
vilket hörde till tidens dåliga ton. Dessa dumma
fritänkare kunde icke tänka sig att tre var lika med ett,
och därför stupade de på Treenigheten. Visste de inte
att tre (tredjedelar) var lika med en, och att en var
lika med tre (tredjedelar)? Eller var deras förnuft så
förmörkat av högfärd? Eller visste de icke att
andliga ting skola andligen dömas, och att den Högste
icke kan nås med den högsta matematiken, ty varken
Laplace eller Poincaré, som dock arbetat med
mécanique céleste, ha råkat himmelen, mycket mindre Gud.
</chapter>

<chapter name="Goethe och kristendomen">
<h3>GOETHE OCH KRISTENDOMEN.</h3>

I   samtal   med   Eckermann   om   Schubert,   säger
Goethe:  »Liksom  Hegel drager också Schubert den
kristna religionen in i filosofien, som dock icke har
något att göra där. Den kristna religionen är ett
mäktigt väsen för sig, till vilket den sjunkna och lidande
mänskligheten alltjämt arbetar sig upp; och i det
man tillerkänner henne denna kraft, är hon upphöjd
över all filosofi och behöver intet stöd av densamma.
Sålunda behöver icke heller filosofen religionens
myndighet för att bevisa somliga läror, till exempel den
om livet efter detta. Människan skall tro på
odödligheten, han har en rättighet därtill, det är naturenligt
och han måste bygga på religiösa löften (Zusagen);
men när filosofen vill bygga själens odödlighet på en
legend, så är det hela svagt och betyder icke mycket.»
</chapter>

<chapter name="Summa summarum">
<h3>SUMMA SUMMARUM.</h3>

Då den skövlande vetenskapen visat sig vara så
ihålig, bestående av gissningar, förklaringsförsök,
falska slutsatser, självbedrägerier och hårdragningar,
vad skall staten då hålla dessa arméer av gissare och
spåmän?

Rousseaus första prisskrift om kulturens
(lärdomens) förbannelse borde begrundas omigen.

En Cartesius skulle komma tillbaka och lära
människorna betvivla vetenskapens osanningar.

Och en ny Kant kunde gärna skriva en ny kritik
om rena förnuftet och omdömesgåvan, samt uppställa
de kategoriska imperativen och postulaten, vilka dock
finnas förut i dekalogen och evangelierna.

Och en profet måste födas som säger människan
livets enkla mening i få ord, vilket dock är så bra
sagt förut: Frukta Gud och håll hans bud, eller bed
och arbeta!

Alla felsteg och villfarelser man genomgått skola
tjäna till grundläggandet av en livlig avsky för det
onda och nya drifter till det goda, vilka man förer
med sig på andra sidan, där de först kunna blomma
och sätta frukt. Detta är väl livets mening, som de
obotfärdiga med sina förhinder begrubbla för att
komma ifrån obehagen.

Bed <sp>men</sp> arbeta; lid <sp>men</sp> hoppas; ena ögat
riktat på jorden, det andra på stjärnorna; icke sätta
sig fast och slå sig ner, det är ju en fotvandring; icke
hem, utan gästgivargården, skjutshåll; söka sanningen
ty den finns, men endast på ett ställe, hos en, som själv
är vägen, sanningen och livet!
</chapter>
SAMLADE SKRIFTER

AV

AUGUST STRINDBERG

*

FYRTIOÅTTONDE DELEN

EN BLÅ BOK

STOCKHOLM

ALBERT   BONNIERS   FÖRLAG


EN BLÅ BOK

AVDELNING III

AVLÄMNAD TILL

VEDERBÖRANDE

OCH UTGÖRANDE KOMMENTAR TILL
»SVARTA FANOR»

AV

AUGUST STRINDBERG


STOCKHOLM

ALBERT BONNIERS FÖRLAG


<i>Copyright. Albert Bonnier 1918.</i>

STOCKHOLM

ALB. BONNIERS BOKTRYCKERI 1918


<chapter name="Människokroppens skönhet och symbolik">
<h3>MÄNNISKOKROPPENS SKÖNHET OCH
SYMBOLIK.</h3>

Liksom allt annat i naturen är skelettet både fullt
ändamålsenligt och fullkomligt skönt; skönt i mått,
förhållanden och form.

Bäckenet är en korg av sachsiskt porslin, som
bär, inälvorna hos båda könen, och barnet hos modern.

Bröstkorgen bär icke på något, men skyddar,
det ädlaste, som är hjärtat och lungorna. Den kallas
korg, men är en bur, ett fönstergaller, ett hägn, staket.
Plato kallar den ryssja.

Kraniet är icke öppet, som de två förra; det är
avslutat; stängt, döljer, kanske gömmer hemligheter.
Det är välvt, liknar både jorden och himlavalvet,
bakifrån jorden, framifrån himlen. Det är visserligen
mera dekorativt än egentligen skönt, och en bildad
man, förtrogen med dödstanken, ser gärna ett
kranium på sitt skrivbord, även om han icke gör ett
dryckeskärl av det.

Uppifrån är kraniet en ovoid, en ägglinje, som är
en utveckling av cirkeln. Lägger man ett lodsnitt
genom huvudskålen i höjd av första hörntanden, får
man ett mycket vackert ornament av näshålornas
diagram och de andra kaviteterna. Även underifrån

kan kraniet ses med lust, ty där är så rik ornamentik
att man kan ta motiv.

Lemmarna äro som de skola vara: överarm och
överben enkla och längre än de undre dubbla
partierna; men hur dessa hävtyg än kunna vara
ofullkomliga, så finnes dock icke en rät linje i dem. Allt
sväller och avtager, flyter och gör övergångar.

Knäskålen är som bekant ett mästerverk av
mekanisk konst och skön konst.

Musklerna, dem man icke ser annat än på
anatomisalen, utgöra för sig ett evigt stående bevis att
de icke gjort sig själva eller uppstått, utan att de
äro gjorda för hand, av en mekaniker, en kirurgisk
instrumentmakare, en bandagist, och en väldig
konstnär. Artisten får också tillgripa ecorchén, när det
gäller vara sann och skön. Men kommer den fina
huden på, och alla sinuositeter äro fyllda och
utmodellerade med fett, då är skönheten framme, vilken kan
vara övermänsklig och verkligen erinrar om att
människan är en guds avbild.

De vackraste muskler äro deltoïden på skuldran
(axeln), biceps på överarmen, dock mannens
företrädesrätt, höftmusklerna, kvinnans ära, och den
vackraste av dem alla, gemini, gastroknemierna eller
vaden.

Delta, eller den kvinnliga skuldran som man får
se i överljus på baler, är, eller kan vara en liten
parabel, alltså ett snitt av en ljuskägla parallellt med
sidan. Men jag har icke sett ett skulpturverk, där
denna detalj är prononcerad, varken i Milo eller
Medici, vilka båda hava hängande axlar som
Thorwaldsens svanhalsar. Dessa elfenbensbollar, som dock
icke äro sfärer, visa sig först i sin skönhet när de


<img>Venus Medici, Uffizierna, Florens.</img>

lyftas av nyckelbenen, eller när föremålet axlar sig,
dyker ner med huvud och hals i sin egen barm.

Den Meliska Venus äger två linjer som göra
hela konstverket. Den vänstra höften fortsättes
uppåt av sciaticus och tillsammans med denna bildar
den en kurva av högsta ordning, vilken på engelska
kallas cubical parabola, och besitter flera egenskaper
som kunna läras i analytiska geometrien.

Den högra höften är sträckt och fortsätter uppåt i
en linje kallad Sinus-kurva, eller harmonisk kurva,
vilken förekommer i musiken och i havsvågen. Det
är strängen som vibrerar, det är vattenytan som gungar
för vinden då Afrodite stiger upp ur vågen och födes
ur dess vita skum.

<img></img>

Så kommer tvillingarna, gemini, bildande en enda
linje under kvinnans hud, den skönaste av alla. Vaden
har kallats en parabel, men är en kastlinje, den
avskjutna pilens. Den liknar ett kägelsnitt, men kan
icke beräknas, dock är det första stycket mera tryckt,
det senare mera stupande, än hos parabeln.

<img></img>

Man tänke sig en rörelse, ett kast från hälen uppåt,
och språnglinjen är bildad; ty med den springer
mannen, med den bär kvinnan sin sachsiska korg, den lilla
frukten från livsens träd.

Man skulle kunna konstruera vadens skönhetslinje
från en logaritmisk spiral, där alla radierna tilltaga
i geometrisk progression; och sådana immanenta
grunder måste finnas, ty felas de, då blir det något
mycket fult erinrande om buteljen och kanske
deriverande från buteljen.

På insidan av knädelen sitter hos mycket unga
kvinnor en liten svällande muskel, av ovanlig skönhet.
Den har intet namn, är mycket liten, men avbryter

<img></img>

linjen med ett hors d'oeuvre. Den kurvan heter på
engelska Infinite branche, liknar ögats hornhinna, och
är av högre gradtal.

Nu måste jag säga som Herder när han nalkades
det ohöljda: »Jag önskade jag skrev för greker, som
uppfostrades vid det nakna.»

Det är kvinnans barm och sköte jag vill tala om,
men bara för konstnärer. De profane må hoppa över.

Kvinnans bröst har i sin högsta skönhet intet att
göra med något så elementärt lågt som sfären. Det
är ingen halvsfär, utan närmar sig hyperboloiden,
kan hos jungfrun vara en »Infinite branche» liksom
ögats framsida.

Milos bröst sitta för långt ner, och äro för stora
för den lilla bröstkorgen, icke för sig själva, och de
verka som ditsatta, icke vuxna ut, ty de sakna
övergång.

En egendomlig linje mest markerad hos mannen
dock, är underlivets nedre gräns. På Skraparen visar
den sig så:                                    
<img></img>

Detta kan icke vara annat än en kedjelinje,
Catenaria, som uppkommer när en kedja eller ett rep
hänger fritt av sin egen tyngd, repgungan. Och under
inälvornas börda synes huden ha antagit just den 

<img></img>

formen. Nedanför denna äger kvinnan som en tryckt
kupol, ett Zwichelvalv över födseln. Detta är en stor
skönhet och bildas av en sfärisk triangel, ett segment
av modern jord och symboliserar också moderskapet.

-- -- --

Nu gör jag som Herder (men icke som Goethe),
jag slutar.

Men icke en rät linje finner man i
människokroppen, allt undulerar som havsvågen och harpsträngen;
där finnes fragment av ellipsen (men icke cirkeln),

<img></img>

parabler, hyperbler, planetbanor och kometlopp. Dock,
de mest komplicerade av alla kurvor äro knäets, som
utgör en hel konstellation. Artisterna rygga för den,
högre analysen äger intet namn för den, men på
fotografier efter naturen synes ofta utanpå knäet ett
mänskligt anlete (atleten i München).

<img>Afrodite, Museo Nazionale, Neapel.</img>

För vårt nyare sinne behöver icke kvinnans gestalt
vara oklädd, utan halvklädd tilltalar den oss mer.
Bland de skönaste jag känner, räknar jag: Afrodite
och Eros övertala Paris och Helena i Museo
Nazionale i Neapel, Walter Cranes Pandora och den unga
kvinnan i Gerettet av Adolf Brütt (Berlin).

<img></img>

Carus har i Symbolik der menschlichen Gestalt
skrivit mycket om människans anlete. Hos barnet
närmar det sig cirkeln; hos vuxna däremot liknar det
ägget med spetsen ner. Men under alla förhållanden
går en meridian i lodlinje från pannan till hakan, och
ekvatorn vågrätt genom ögonen, båda ju skärande
varandra i ett kors. Denna fyrdelning vill han återfinna
i cellens första klyvning.

Med tre punkter kan man giva en fysionomi <img></img>;
sätter man en lodlinje till som näsa, så får man olika
typer och uttryck.     <img></img>      Detta är en tråkig herre med
för  liten  mun  och  för  lång näsa. <img></img>     Detta är  en
växande pojke med för lång överläpp. <img></img> Detta kan
vara en ung vacker kvinna. <img></img> Detta är en
giftblandare med ögonen för nära varann och mungiporna
uppdragna. <img></img> En melankoliker. <img></img> En grinare.
O. s. v. Eget är att mänskliga anletet syns överallt,
på tapeter, i nottryck, på skåpdörrar av omålat trä,
på bordsdukar, överallt där streck och punkter finnas.
Märkvärdigast är att i omålat trä finna mänskliga
anletet, särskilt i vresig valnöt och björk. Men det är
aldrig något ungt och vackert, utan idel satyrer,
fauner, troll. Trädstammen består ju av i varandra
instuckna rör; om dessa skäras i längdsnitt, så är strax
ett monster där. Blommor, särskilt rosor ge också
ansikten, men icke dem man ville vänta, utan mest
häxor utspökade i bahytter o. s. v. Ett barnansikte
har jag aldrig sett uppstå under dessa förhållanden.

Ockultisterna kallade dessa figurer Gamahés
(Camayeus), och avgiva ett slags förklaring som ingen är.

Nisus formativus, eller sinnets drift att
komplettera, dana, bilda, finnes väl bakom, kanske annat också
»under tröskeln».

*

Mänskliga anletets skönhet ligger icke bestämt
i formen, utan i uttrycket. Ett leende behöver icke
vara en rörelse av läpparna, utan kan uppenbara sig
som en ljusning kring munnen, åtföljd av en stråle
ur det orörliga ögat. Det är själen själv som visar sig.

Men det finns ansikten, som kunna i ett
ögonblick ändra form, typ, ålder. Detta kan man bäst
märka under nattvak, hälst vid bägaren. Jag har sett,
en natt efter åtta timmars samtal, en man ändra
fysionomi, så att jag glömde vem jag talade vid och måste
fråga vem han var. Även hans röst var förändrad.
Detta fenomen kan man märka vid fotografering, då
ett vilt främmande ansikte kan falla ut. Efter 36 år
råkade jag en ungdomsvän. Han var ju sig lik; men
under en tio timmars samvaro ändrade han ansikte
tre gånger och blev lik tre olika bekantskaper av
mina. Jag skrev upp de tre ansiktena, och dessa sade
mig mycket, särskilt att han icke var min vän.

Ehuru jag som författare skildrat väl ett par tusen
individer, minns jag icke att jag tecknat ett ansikte
annat än som karrikatyr. En skön kvinnas ansikte
kan man icke skildra, ännu mindre ett barns. Det
börjar och slutar med ögats uttryck eller munnens,
eller bådas.

När jag talar vid en människa ser jag alltid på
munnen och omväxlar med blicken. Jag har känt
en man i tjugu år, men vet inte om han har tänder i
munnen; och det finns bekanta män som jag på
avstånd inte kan uppge om de bära skägg eller ej;
särskilt gällande om mustascher.

*

Många lägga stor vikt vid handens utseende, men
jag har aldrig gjort det. Antingen ville jag respektera
mina bekantas hemligheter, eller var mig handen
motbjudande att betrakta. Jag har varit gift med en
kvinna, och jag minnes mig icke ha sett hennes hand.

Sannolikt ,är jag impressionist som ser på rörelse,
gest, uttryck och icke på föremål. Däremot har jag
lagt märke till handtag; och utan att reflektera över
saken, gör ett handtag sitt intryck och stämmer för
eller mot. Jag minns klappträn och bullar, dyrkar
och ingenting, ty det finnes personers handtag jag icke
minns hurudana de voro.

Om foten talar jag ogärna och för övrigt är det
kängan eller stöveln det rör sig om. Den enda fot man
kan se naken är barnets. Den är vacker, ty den har

<img></img>

icke rört vid jorden och icke lupit på onda vägar.
För långa tår, som fingrar, är hemskt. Och foten kan
vara för liten, verka missfoster, även om den är skön.

Fotens spår i sanden kan lätt bli komiskt.

Handen skall dock enligt mänsklig skönhetsnorm
icke vara smal som en fortsättning av handleden, ty då
verkar den tass eller handske. Handen skall med en
torus svälla ut från handleden, och det bör finnas något
som motsvarar smalben på underarmen.

Detsamma gäller om foten, som icke får ha långa
hälar, icke vara lång och smal, icke platt.

Endast den kan ha en vacker fot som vågar trotsa
modet, och icke lägger sig om kvällen utan att ha
skuddat stoftet av sina fötter i kallt vatten.

*

Om man betraktar den mänskliga kroppen
öppnad, så ser man strax tvenne system strängt åtskilda.
Det är bålens, och huvudskålens med ryggsträngen;
åtskilda men kommunicerande, så att bålen sänder
blodkärl med tillbehör åt cerebrospinalregionen och
denna sändande nerver till bålen.

Bålen själv är en region, men avdelad i två, en
övre med hjärtat och lungorna, en lägre med tarmarna,
sekretionens och sexualsfärens organ.

Mellan buk och bröst är ett valv befästat,
diafragma, vars krön är starkt byggt av senor, vilka bilda
valvets slutsten och är tredelad som ett klöverblad.

Över valvet och på detsamma vilar hjärtat som
en grodd mellan sina två hjärtblad, lungorna. En
ockultist har kallat lungorna en luftplacenta, därmed
angivande att människan är hela sitt liv ett foster,
som genom lungorna underhåller förbindelse med
kosmos och dess miljö luften eller etern. Hjärtat är ingen
fullständig cardioid, men närmar sig denna av
Castilliani påfunna kurva som har flera märkvärdiga
egenskaper. Den uppstår ur en vinkel, på vilkens omkrets
man avsätter kordor etc. Den är även en epicykloid,
som uppkommer genom att en cirkel rullar på en lika
stor cirkel. Cardioidens yta är sex gånger så stor
som cirkelns, och dess omkrets åtta gånger så stor
som cirkelns diameter.

Om två punkter A och B på en cirkelperiferi röra
sig i samma riktning, men så att B löper dubbelt
så hastigt som A, så uppstår också en cardioid.

En tänkande anatom kunde ju härav draga nya
slutsatser rörande hjärtats uppkomst, och människans
härledning från kosmos.

Hjärtat vilar på valvet och andas genom lungorna
som ett levande väsen, ägande självständig rörelse,
och självständigt liv. Det materiella av hjärtat är
okänsligt, ty man kan ta ut hjärtat, massera och karva
i det, utan att smärta erfares. Men kom med en sorg,
ett fasans budskap, då gör det »ont i själen», och den
smärtan förlägger man till hjärtat. Det finns således
två hjärtan, ett okänsligt som synes, och ett känsligt
som icke synes. Känsligt för egna lidanden är varje
hjärta, men vid andras lidanden äro icke många så
särdeles hjärtnupna.

Om hjärtats materiella funktioner tror man sig
veta allt, men säkert är det inte. Ty ända till
Harvey (1600-talet) trodde man att artererna endast förde
luft, emedan de funnos tomma på lik.

*

Under diafragmavalvet ligga de lägre regionerna;
magsäckens retort och destillationsapparater.
Tarmarna se ut som moln, och småtarmarna likna däruti

<img></img>

hjärnan, den stora nämligen, ty den lilla hjärnan liknar
mera hjärtat med dess parallellt gående fibrer.
Levern är lite formlös, men djup i färgen och verkar
skön mot gallblåsans sjögröna, akvamarin eller
celadon.

Pankreas är en druvklase och mjälten en
fnösksvamp. Njurarna äro bönor eller epicykloider, och
närma sig Cardioiden.

Livmodern synes vara en självständig monad; en
individ med lynnen och medveten vilja till liv. Den
regeras av månen som ebb och flod. Vad som sker
vid kvinnans period, kan anses okänt. Ännu 1892
visste icke läkare i Berlin om ett ägg lösgjordes eller
ej; och en berömd medicinare, professor i gynäkologi
hade aldrig sett ett mänskligt ägg, trodde inte det
fanns.   Den cell man kallade ägget var för liten!

Enligt nyaste uppgifter befinner sig kvinnan
ständigt i period. Ty när den ena perioden slutar, så
börjar tillrustningen till den andra.

Det fysiska förloppet känner man något till, men
det psykiska är illa observerat. Dock den
karaktärsförändring kvinnan då undergår är så dämonisk, och
allt psykiskt ont tyckes samla sig för att först med
smärta gå ut ur kroppen innan nytt liv vill draga in.
Blodet som avgår är violett som mjälten, håller jod,
och ansågs förr vara giftigt, samt göra mannen sjuk
om han närmade sig.

Livmodern är nästan fri, svävande och vandrande
i sina dunkla regioner. Den liknar alkemisternas
Athanor, i vilken destillerades de vises sten, guld,
livselixir och homunkeln. Den lyder lagar vi icke
känna. Med sina griparmar tros den fatta ett ägg
och i rätta ögonblicket introducera det i förgården att
möta den värdigaste. Men säkert är det icke heller!

Uterus har dock en medveten vilja; den väljer
både person och tid. Har den valt, och känner den
sig dragen av den rätta kärleken, så går den till mötes;
men icke strax alltid; den prövar om kärleken är den
äkta, om den äger tålamodet, övervinnelsen. Är
kärleken icke prövad ännu, så vänder den sig bort, kan
vända ryggen till i vrede, den kan slå tillbaka en
alltför hetsig, och låta honom vänta tills han besinnat
sig, ty kärleken är mild och skall vara det, hos
människan nämligen. Den vill giva, men icke tagas, den
önskar smekas, men icke rivas och bitas. Trogen
och vackert, i stora linjer, som böljslaget mot 
stranden skall kärleken komma, icke som skvalpet i
groddammarna.

Det syns ju att uterus äger en psyke, ty alla
kvinnans sinnesrörelser förnimmer den; lider och gläds
med henne, och blir icke lugn förr än den uppfyllt sin
bestämmelse och fått i sin famn ett litet liv att älska
och vårda. Då lever den först, stilla, harmoniskt,
och ger kvinnan detta ljuva väsen som lyser genom
det bleka ansiktets genomskinliga hud; och förlänar
den otåligaste en ängels resignation.

Men gäckas den med falska förhoppningar, då
blir den vred och straffar. Men av vreden blir den
sjuk, eller gör sig sjuk på elakhet, ty kvinnans ondska
kastar sig på uterus.

Om en gift kvinna kommer till en läkare och
beklagar sig över underlivslidande, så kan han osett
endast ordinera ett:

-- Ni skall ha ett litet barn med er man!

Med älskaren lär lyckligtvis inga barn bli, det vet
man i Frankrike och Italien; och därför är älskarens
roll ömklig och löjlig, även i det avseendet. Han är
den personifierade impotensen, utom det att han oftast
är matfriare och lånar pängar av mannen, ibland även
av frun.

*

Hela generationsproblemet kan anses vara olöst
på materialplanet. Varmed kvinnan kontribuerar vet
man icke, och vad mannen ger till, vet man icke heller.

De största auktoriteter ha motsagt varandra, det
vill säga kommit till motsatta resultat rörande
mannens frön. Buffon och Spallanzani funno dessa även
i kvinnans vätskor, till och med i hennes blod.
Spallanzani fann spermatozoer i grodors och vattenödlors
mensenterialblod, och grodan var dock en hona. Även
fann han dem i blodet av en diande kalv och i en
bagge.

Spallanzani är ett stort och gott namn, och om
andra efter honom icke funnit samma, så kan det bero
på att de sökt illa eller icke alls. Det kallas
bekvämast: saken är icke bekräftad.

Nog av: saken är oklar, är förborgad, och kanske
skall så vara. Men ett är säkert, när liv med själ
födes, så är kärlekens myster en psykisk akt. Jag
tror numera att i hat kan ingenting födas, ty hatet
är en negativ kvantitet, och kan icke multipliceras.

»Men hos den onda kvinnan kan kärlek icke
existera; där är endast hat och brunst. De onda få
icke fortplanta sig: det är skökan, vigd eller icke!»

Kraniet med ryggraden liknar ett väsen för sig.
Nerifrån Sacrum, som icke bär sitt namn förgäves,
uppåt, liknar garnityret en drake. Det är egenviljans,
den raka ryggens högfärd, den upproriska tankens
hus och hem; däruppe under valvet äro världsportarna
öppna, ögonhålorna, öronhålorna, näsans och
munnens. Genom dem underhålles förbindelsen med jord
och underjord; med hjärnans tarmlika gröt fattar
människan det sinnliga, allt som kan ses, höras, luktas,
smakas. Först med hjärtat kan hon känna himlen
och erfara det guddomligas sanningar.

Öppnar man hjärnskål och ryggrad, så ser man:
lilla hjärnans grodd med första örtbladen (Arbor vitæ),
vuxet med stora hjärnans två kotyledoner. Roten går
ned i ryggraden, och sänder sugrötter ner i mullpåsen,
ner i gödseln. Men pålroten går ända ner till livets
urbrunn; och livets safter äro av samma brygd som
ryggmärgen och hjärnan, det kan inte hjälpas, även om de
nyare icke bekräftat det. Kraniets två största portar
äro ju ögonhålorna. Dessa bilda en Lemniskat eller
Cassinis kurva. Tillsammans omslutas de av ellipsen,
som egentligen är två cykloider och två parabler,

<img></img>

eller tillsammans ett ägg. Innanför denna oval ligger
lemniskaten, som blir en Cassinis kurva och utgör
oändlighetens tecken [math: infin]. Innanför dessa bildas två
ovaler omkring brännpunkterna, som äro ögonens
pupiller, genom vilka ljus kastas ut från ögonboettens
konkava brännspegel, brännande, värmande.

Dessa kurvor återfinnas i polarisationsfenomenet
med färgringarna. Och Cassini uppsatte sin kurva som
motkandidat mot Keplers ellips i planetbanorna. Detta
borde undersökas ånyo, så kanske en ny mera fruktbar
teori komme till stånd, vilken kunde eliminera många
oförklarliga störingar i den stora planetariska
ringdansen.

*

Raspail, som dock icke var swedenborgare, har
i människans anatomi sett motsvarigheterna, utan att
därför vilja draga slutsatser rörande organens
funktioner, som dock låge nära till hands.

Jag skall icke angiva några, och icke ens begagna
hans eget språk för att icke stöta de frisinnades
känslor; jag skall endast hänvisa till inledningen av hans
Histoire Naturelle de la Santé et de la Maladie; 
särskilt sidorna XCIV-CIII, på vilken sista återfinnes
hans: Homotypie des viscères des deux moitiés,
inférieure et supérieure de l'unité humaine.

*

Människokroppens skönhet har icke varit sedd av
alla konstnärer. Rafael med största namnet hade ett
subjektivt fult kvinnoideal.

<img>Rafaels Eva.</img>

Dennes Eva består bara av fel. Hon är för
elementär, ty hennes linjer röra sig i cirklar (brösten),
ellipser (höften); skuldrans deltoid är nästan cirkel.

Livet är för långt, manligt, buken saknar de vackra
sköldarna; venusberget är för stort till dessa bröst;
naveln sitter för lågt; underarmen sväller för hastigt
och avtager för bjärt; benen och deras ställning äro
okvinnliga, påminnande om Hogarths ormlinje; foten
för fet; halsen för kort. Det är bara fel alltihop, och
det är möjligt att den gudomlige i originalet icke sett
skönheten i sin stora kyska renhet, utan i andra
egenskaper, som icke tillhöra det skönas värld.

Rafael ägde icke människokroppen i sin hand,
vilket Michelangelo däremot hade såsom målare
nämligen, icke som skulptör (ty David är ful och falsk).
Sixtinska kapellets figurer äro sanna, och även
överdrifterna och förkortningarna äro riktiga. Han måtte
ha sett stereoskopiskt, perspektiviskt, och ägde en
inre skala efter vilken han »transporterade» konturen
av sina små modeller. Och man njuter av bara
linjerna, i sibyllor och profeter.

Thorvaldsens kvinnor äro också subjektiva.
Gratierna äro rysliga genom frånvaron av behag.
Ryggarna äro särskilt avskyvärda, då det som kan vara
det vackraste blivit det fulaste.
</chapter>

<chapter name="Hippolytos">
<h3>HIPPOLYTOS.</h3>

Theseus' son Hippolytos hade ägnat sitt
ungdomsliv åt den kyska Artemis (Diana), av en medfödd
fruktan för Afrodite. Men Artemis själv hade genom
att bevittna sin moders barnsnöd, fattats av sådan
avsky för giftermål att hennes fader Zeus beviljat henne
den nåden att få förbliva ogift.

När nu kärlekens gudinna får höra att Hippolytos
gjort uppror mot kärlekens majestät, beslutar hon att
hämnas, och utför sin hämnd på ett mycket grymt
sätt. Hon väcker styvmodrens brånad till Hippolytos;
och när denne icke vill begå brottet, hämnas Phædra
återigen genom att beröva sig livet, och i dödsstunden
lämna ett brev efter sig med den falska anklagelsen
mot styvsonen.

Detta är Phædras kända tragedi, som Euripides
bäst av alla har utfört.

Theseus, fadren, kommer hem, finner brevet, och
överlämnar sonen åt Neptuns hämnd. Denne
skrämmer Hippolytos' hästar, så att han slås ihjäl.

Detta är hedendom och hämnd på hämnd,
invänder man. Men likafullt, och då man ser att samma
ödeslagar råda än i dag, så är man böjd att tro, det
mannen icke har rätt att vara allena. Och efter som
det finns två kön, måste väl mannen söka en kvinna,
då så många gå lediga, och på något sätt, efter råd
och lägenhet offra åt modren jord.

Man ser också, att män, som velat undandraga
sig den ljuva men tunga plikten, antingen få träla
åt andras barn, tjäna som ett slags ammor, eller
spela gamla morbror åt släktingar.

Beethoven, som nog av fruktan att bli störd och
kanske av jalousi om sin egfen konst, icke ville gifta
sig, ehuru han hade goda anbud, han fick på
ålderdomen adoptera en brorson. Han älskade barnet,
misshandlades därför av denne, plundrades, och fick en
ohygglig process med modren. Brorsonen förbittrade
den gamles liv så grundligt, dels genom ett vilt liv
med självmordsförsök, dels genom svart
otacksamhet. När Beethoven slutligen låg dödssjuk, skickade
han brorsonen, med pängar naturligtvis, till apotekarn.
Ynglingen gick icke till apotekarn, utan till biljarden,
där han stannade. Under tiden avled Beethoven.

Man kommer inte ifrån det, ser det ut!

De som av lättja eller fruktan för kostnaderna,
taga det första men icke bästa surrogat, i stället för
att vänta och välja en maka, få oftast ångra detta. Ty
när de levat i enslighet, avsöndrade från släkt och
vänner, måste de slutligen viga sig, nu icke med sin
brud utan med sin hushållerska.

Av allt vad jag sett, kan äktenskapet endast bli
relativt lyckligt, om vid bröllopet verkligen en brud
hemföres. Fruktan för barn är dålig ekonomi, ty
barnen liksom föra skaffning med sig, och jag har sett
en talrik avkomma vara lättare att föda än en fåtalig.
Allt under förutsättning att äktenskapet hålles snyggt
och rent.

En sorglig erfarenhet har visat, att goda män, som
nalkats kvinnan med barnslig tillförsikt och med en del
av den vördnad man skänker modren, oftast bli gäckade
i sina känslor. Varje kvinna är ju gentemot mannen
en moder <sp>in nuce</sp>. Och därför blir den trohjärtade
mannen lite pueril, ställer sig under, ser upp till. Men
detta besvaras av de flesta kvinnor med en stilla
ringaktning, och mannen med det oinskränkta förtroendet
blir lätt ansedd vara enfaldig.

Manon Lescaut är en sådan prototyp; Iza i
L'affaire Clémenceau är en annan. Båda från underjorden,
synas födda att fördärva goda män, och de fylla sin
uppgift med en kallblodighet som liknar en mission.

På onda män rår icke deras kraft, men dem älska
de, ta stryk, slava för; under det de bedraga och pina
den gode och trogne mannen. Själva uronda, avsky de
och hata varje yttring av osjälviskt, rättrådigt väsen,
och deras livslusta är att se den vackra karaktären dras
ner och förfalla. Ve den man som råkar henne, och
icke har kraft att lösa ut sig. Med häxans suggestiva
kraft förstår hon att exteriorisera sin kroppssjäl och
intränga i hans väsen, hans blod, hans nerver, hans
tankar, så att han slutligen måste förgöra sig själv,
för att dräpa henne under sin egen hud!
</chapter>

<chapter name="Mörkt tal">
<h3>MÖRKT TAL.</h3>

Somliga människor äga en förmåga att trolla med
tankar och ord, så att man tycker sig få ett
tillfredsställande svar, när man bara får blåa dunster. Svaret
kan gå förbi som en parallell linje, icke råka sakens
kärna, men tyckas göra det. Man blir i värsta fall
svarslös, och låter bli att reda ut härvan, av fruktan
att bli tokig. Ty det som icke är svar på tal, eller
det som går på sidan om saken, känns i huvudet som
ett kugghjul när det går baklänges.

Dansken kallar detta att »tale mørkt» eller »tale
sort» och sådant tal kommer från undergrunder, samt
är dikterat av ondska och svek.

Jag ville gärna illustrera detta med exempel, men
kan inte återge ur minnet dessa improvisationer av
den snedige eller slagfärdige. Det är inte god dag
yxskaft, inte argumentum ad hominem (Än du då?), inte
vitsarens hokus pokus, som blåser bort frågan; det är
icke yrkeslögnarens knep att förneka faktum, eller tala
om missförstånd eller om din misstänksamhet. Nej,
det är något rent dämoniskt, som förvänder syn på
saken, så att du en sekund tror dig ha orätt, men i
nästa vaknar i raseri och vet att du har rätt, men
också vet att du är förnaglad, svarslös!
</chapter>
<chapter name="Latent köld och Termometervärme">
<h3>LATENT KÖLD

OCH

TERMOMETERVÄRME.</h3>

Species facti: Det har under gångna vintern varit
10° kallt, ända till 15°, och fastän det blåst litet, har
temperaturen varit behaglig. Nu i maj visar
termometern 8° varmt, och kölden är olidlig, fastän ingen
nämnvärd blåst är rådande. Man brukar nämligen
skylla på blåsten!

Alltså är det osant att termometern visar
temperatur.

Newton tog ungefär människokroppens
temperatur vid +34° som utgångspunkt för sin
oljetermometer, och säkert är vårt blod en mera pålitlig
värmemätare än termometern.

Vad som menas med latent värme har jag aldrig
fattat, men väl lärt mig utantill. Om nämligen värme
är molekularvibration, så skulle latent värme vara
ackumulerade vibrationer, vilket nog är nonsens.
Definitionen på latent värme återgives dock så här:
»Det värme som tillföres en kropp eller fråntages
honom, utan att hans temperatur därigenom
undergår någon förändring.»

Men detta strider mot definitionen på värme,
som just åstadkommer förändring i temperatur.

Latent värme kan icke vara någon art av värme,
då den är något helt annat.

Emellertid: maj månad har kommit; is och snö,
vilka man begagnar i isskåp att kyla med, äro nu
försvunna ute i naturen, och hava följaktligen 
upphört kyla. Solen stiger och skulle bli mera
värmande; men »die Sonne brennt kalt».

Solen är uppe mer än tolv timmar, termometern
visar 8° varmt i skuggan, men kylan är olidlig. Det
är oförklarligt: man skylle på drivisar och polarisar
i norr; men var så god observera, att vinden är
sydlig, och kommer från varma länder. Nu vid 14° värme
ute, öppnar jag fönstren åt norr; vinden är icke
nordlig; men från norra himlen strålar mot mig en köld,
som jag ville kalla positiv, emedan den icke består i
en lägre värmegrad.

Jag har även känt denna positiva köldstrålning
från cumulusmoln, glänsande vita i maj månad. Och
det mest oförklarliga är, att himlen är full av
strömoln som tåga; men hur de tåga, så skymmes icke
solen ett ögonblick för mina blickar. Detta tåg kan
fortfara en hel dag utan att det skymmer ett enda
ögonblick.

Vad är det?

Antagom att dessa kalla cumuli skulle hålla snö
eller isnålar, så bli dessa icke mer än 0° ungefär.
Men för att snö och is med högre egentlig vikt än
luftmediet skola kunna hålla sig svävande, måste de
som ballongen hållas uppe av gaser lättare än luft.
Dessa bärande gaser skulle ju endast bestå av
uppvärmd luft eller vätgas; men luften inuti is och snö
kan icke vara uppvärmd, och vätgasens hypotetiska
närvaro kan icke förklaras.

Gåtor!    Idel gåtor!

*

Men termometern är mera opålitlig än så. Han
kan visa för hög temperatur om vintern genom
ljusreflexer från snön. Värme kallas i fysiken »ett slags
strålande ljus». Då kan ljus kallas strålande värme.
Och det ljus som utsändes från det kalla snöfältet
kan då transmuteras i värme och reagera på
termometern.

Det finns ju mörka ljusstrålar, kanske det finns
kalla också, som kunna ompolariseras till varma;
o. s. v.

*

Fysiken lärer: att när vatten fryser frigöres
bundet värme. Då skulle ju en stor mängd värme bli
ledigt om hösten när sjöarna frysa, men det är
tvärtom, ty då blir det kallt. Likaså tokigt är det säga
att värme bindes [neutraliseras] då snön smälter.

Ty, när snön ibland smälter om vintern, så kallas
det tö- eller blidväder, och då känns det varmt av
den lösgjorda värmen. Det synes alltså, som fysikens
lära om latenta värmet vore bakvänd eller orimlig.
</chapter>

<chapter name="»Sök att förbliva okänd»">
<h3>»SÖK  ATT  FÖRBLIVA  OKÄND.»</h3>

På 1300-talet skrev Thomas a Kempis sin
världsberömda skrift: De Imitatione Christi, vilken
utkommit i flera tusen upplagor, och utgives än i dag, gives
till konfirmationsgåva åt protestantiska barn, fastän
författaren är en katolik.

Thomas a Kempis' valspråk var: »Sök att
förbliva okänd.» Och han höll på att bli bönhörd, ty
boken har verkligen tidtals burit andra författares
namn. Man har nämligen, och kanske som bekant,
tillskrivit Bernhard av Clairvaux, Tomas av Aqvino,
Johannes Gerson författaräran, men slutligen har
Kempis efter 600 år återinsatts i sina rättigheter. Han
fick inte vara okänd! Även Goethe har uttryckt (till
Eckermann) denna längtan till det obemärkta,
beklagande sig över ryktbarhetens vedermödor.

Balzac lyckades behålla sitt inkognito tämligen
väl, fastän han satt i Paris.

Mindre berömda, men mycket kända personer ha
lidit av den offentlighet, som binder och skrubbar.
Den binder, emedan människorna fordra att han ger
den roll de ha valt åt honom, och som han då lätt
stannar i. Den skrubbar de fina kanterna och
cisele-ringarna, emedan man icke får gå med kanterna utåt.
Men bemärktheten gör livet olidligt för den ömskinte.
Han kan slutligen inte gå ut, emedan människors
blickar röra vid honom, gå igenom huden och peta
på hans hjärta.
</chapter>

<chapter name="Sömngångare">
<h3>SÖMNGÅNGARE.</h3>

Det finns människor, som hela sitt liv gå i
sömnen, och väcker man dem bli de onda, vända på sig
och somna om. De leva som växter och sova som
växter.

Nu skall jag på försök utbyta ordet ljuga emot
dikta, för att se om ekvationen löses lättare på det
vackrare sättet.

De ha diktat sig ett slags världsåskådning, som
måtte likna trollsländans; svävande i sol och luft, men
födda i en sump, flyga de fram ryckvis, sitta aldrig,
men hålla still ibland under det vingarne gå, kanske
brassade back efter som det icke lider med flykten; så
rycka de fram igen, och hålla still. De söka
beständigt något, som dock icke är rov, kanske ett nöje,
en bagatell, ingenting. Ostadigt utan fjärran mål,
nöjda bara solen skiner; men kommer ett moln med
regnstänk, då gömma de sig och kura under blad;
livslusten är borta, allt blir mörkt, och när solen går
ned, så dö de.

Livets allvar är för dessa människor en synd, och
en allvarlig människa är dem en styggelse, en ond
varelse, en dålig natur som vill beröva dem
livsglädjen. De ha nämligen inga andra fordringar på
livet än mat, dryck och nöjen, »i morgon skola vi dö».
De kunna icke känna skuld, ty allt moraliskt är
indifferent som för flugan. De förstå icke när de handla
orätt, och alltid få de skulden på en annan.

De dikta sig en karaktär, som skall föreställa ljus
och snäll, men innerst äro de tungsinta, vilket visar
sig när de äro ensamma, då de få självmordsmani.

Några svävande begrepp om naturen, såsom den
där skapat sig själv, ersätter religionen. Ibland när
det går mycket väl, begagna de ordet gode Guden.
I motgången bli de onda och tro på onda makter,
men förstå icke söka hjälp hos den gode Guden.

Allt vad de önska dikta de om till verklighet; allt
vad de vilja blir sanning; allt genant eller
obehagligt är osant.

De kunna dikta ihop en hel biografi åt sig; att de
härstamma från Karl den Store, eller August i
Sachsen. Jag vet en som inbillat sig att hon var ryska
fastän hon var finska; och på slutet härstammade
hon från Matthias Corvinus, men uppgavs vara polska.
Jag kan icke säga att hon ljög, ty hon trodde på
det, trodde att det var sant, fastän hon diktat det.

Att kunna upplysa en sådan sorts diktare om ett
faktum är omöjligt, såvida detta faktum är på minsta
sätt obehagligt.

Att bibringa en viktig åsikt om ett sakförhållande
är lika omöjligt såvida icke passionen eller intresset
för tillfället går i den riktningen.

Om en av hennes hovkrets har begått ett
bovstreck, så förnekar hon faktum först: »Det är
omöjligt!» -- Sedan när ingen hjälp finnes, så försvarar
hon honom. -- »Han är i botten en god människa,
och ni äro icke en bit bättre!»

Det slutar med att vi äro skurkar allihop, och
borde sitta där han sitter.

Hon är trettio år, har barn; men hon diktar sig
ung, talar om sin ungdom, som ibland visserligen är
skövlad av mannen, som ingenting fann att skövla,
då hon var 24 år.

Hon kan till och med vara jungfru, fastän hon fått
barn; ja, hon vet icke huru barnet tillkommit etc.

Hon gömmer ett förflutet, som är riksbekant,
men det har hon strukit ut, det har aldrig existerat,
det är lögn helt enkelt, eller mindre än lögn.

Hon trasslar alltid med människors öden, och
när de kränkta reagera, så beklagar hon sig över deras
ondska och hämndlystnad. Själv kan hon icke komma
underfund med att hon gjort orätt.

En   promenad   med   mannen   en  vinterdag.

<sp>Hon:</sp> Det är bra synd att Stockholms slott skall
ligga så inbyggt.

<sp>Han:</sp>   Ligger  det  inbyggt?

<sp>Hon:</sp> Ja, kan du icke se det?

<sp>Han:</sp>   Skämtar du?

<sp>Hon:</sp>   Nej, jag är inte hågad för det (blir ond).
<sp>Han:</sp> Jag förstår inte, men slottet tar sig just
ut för att det ligger så fritt.

<sp>Hon:</sp>   Alltid skall du gräla!

<tab>[Paus.]

Frun är alltid ute och schasar, nästan aldrig
hemma; men en afton måste hon sitta hemma,
emedan hon har ont i foten.

<sp>Hon:</sp>    Du  är som  en  fångvaktare  över  mig.

<sp>Han:</sp>    Jag?

<sp>Hon:</sp>    Ja, du har stängt in mig!

<sp>Han:</sp>     Du  är ju  aldrig hemma!

<sp>Hon:</sp>    Är jag inte hemma nu?

<sp>Han:</sp>    Jo, nu, men eljes aldrig.

<sp>Hon:</sp>    Nåå?

<tab>[Paus.]

Frun har lupit från hemmet men kommit igen.

<sp>Hon:</sp> Nu tänker du slänga mig som en gammal
handske.

<sp>Han:</sp> Det är ju du som har gått!

Hon blir verkligen ställd; men han ser hur hon
börjar tänka ut en hämnd, därför att han ställde
henne.

<sp>Hon:</sp>  Du ser allting så svart och fult!

<sp>Han:</sp> Jaså, jag föll ju nyss på en pjäs, därför
att jag skildrat människorna som änglar, och livet
rosenrött.

<sp>Hon:</sp> [talar mörkt, som icke kan refereras].

*

Mannen sitter inne; frun kommer utifrån en
spatsertur.

<sp>Han:</sp> [för att säga något]: Vad är det för väder
ute?


<sp>Hon</sp> [Hon har inte observerat det eller kan
inte säga som saken är, utan tänker efter vad som
skall förarga honom mest eller vad som mest stämmer
med hennes humör]: Det är gråkallt.

<sp>Han:</sp>   Men det är sydlig vind och solen skiner.

<sp>Hon:</sp> Tycker du att solen skiner?

<sp>Han?</sp>  Tycker?   Den skiner ju!

<sp>Hon:</sp>    Nu   ska du  gräla  igen.   O.   s.  v.

*

Hon har nyss beskyllt en människa för stöld,
och gjort stort larm av saken. Dagen därpå har
det ändrat sig av okända dunkla grunder.

<sp>Han:</sp>   Nåå, har polisen  utrett tjuvmålet än?

<sp>Hon</sp> vet inte om något tjuvmål.

<sp>Han:</sp>   Men   det var  ju  du,  som  anklagade...

<sp>Hon:</sp> Det är osant, det har jag aldrig gjort!

*

Och  så vidare  i oändlighet,  utan  slut.

En gång väckte han henne med att begagna det
rätta ordet på hennes karaktär och uppförande. Då
vaknade hon, flög ut ur rummet som en vild fågel,
gick bort. Han lät henne gå. Nu var meningen att
han skulle komma efter, men det gjorde han inte.

Då kom hon själv, men icke som en bönfallande,
utan som en drottning för att mottaga hyllningen.
Hyllningen uteblev; och hon förlorade förståndet
under två dagar. Då förbarmade han sig över henne,
men hon kunde endast återställas om han nalkades
henne ångerfull. Det var ett stort offer men han
fullgjorde det för barnets skull. Då fick hon igen
»sitt förstånd» och hon förlät honom, sedan hon
dikterat villkoren: Han skulle vara snäll, det betydde:
låta henne fara fram hur hon ville; och han skulle icke
begagna hårda ord.

Hårda ord fruktade hon mest av allt, ty de
väckte henne. De verkade som dynamit på
hennes förstenade sinne och känslor. Och det hon kallade
förlora förståndet var liktydigt att få igen förståndet,
vakna till självmedvetande, se sig i spegeln och känna
sig själv.

Hennes jag liknade en sidenballong, som vid
minsta reva kunde falla till marken. Därför hennes
fruktan för kanter och uddar.

Hon tyckte om det fina; det betydde: låt mig
hållas, säg mig icke emot, ty då förstör du min
väv av spindelnät, varmed jag håller dig fången.

Så somnade hon om, och började sina
föreställningar såsom jungfru, med skövlad ungdom, giverskan
som gett honom allt (där intet fanns),
fordringsägerskan, den instängda slavinnan (som löpte fritt), den
förtryckta kvinnan, som icke fick ha en egen mening
(om att slottet var inbyggt), som han berövat
livsglädjen.

Vart femte år väckte han henne med en
dynamitpatron; men så somnade hon igen. Och så började
hon fabulera igen ur samma parlör. I trettio år höll
hon på att dikta sin karaktär, biografi, sina åsikter,
sin smak, sin religion. Då var hon bliven femtio
och hade betar fram i munnen, muskler och fett i
överflöd, grått men färgat hår, som luktade talg. Hon
var gumma, men visste det inte.

-- Se på mina tänder, sade hon. Jag har alla i
behåll (men en var konstgjord; minst en).

Hon gick bararmad på dotterns bröllop och 
kurtiserade själv ungherrarne. Visade sitt vackra hår, sam
nu var vitt inunder kosmetiken.

Strax efter dog mannen, mördad kan man säga!

Då föll hon ihop och blev käring. Det var
mannens »livsprana», som hon levat på, utan att veta det,
och det tycktes som om <sp>han</sp> låg i graven och tog
igen sitt för att fördröja upplösningen. Nu är hon
55 år, men fortsätter kokettera (visa tänder och hår).

Hon har icke vaknat än, och synes icke kunna
vakna förr än i döden.

Ibland när hon är ledsen besöker hon mig vid
middagstid och sitter en timme och ljuger för mig,
diktar, hade jag lovat säga.

Hon talar mest om världens otacksamhet mot
henne, som varit god maka åt en dålig man,
förträfflig moder, rättänkande, uppoffrande, särskilt mot den
som »skövlat hennes ungdom».

Balzac har skildrat typen i L'art d'être martyre
(Petites misères de la vie conjugale) trots det, att han
aldrig var gift.

Vad är då detta för ett människoliknande väsen,
om vilket mannen efter trettio års samliv kunde säga:
»Där finns inte ett mänskligt drag!» Om hon visar
deltagande, så är det för att vinna något; gråter hon,
så vill hon få en klädning eller en ring; skrattar hon,
så passar hon på att visa tänderna; är hon någon enda
gång mottaglig för en faktisk upplysning, så är det av
falskhet och inställsamhet. Hon försonas endast, när
man väntar främmande, och hon älskar endast sina
barn för utsikten få en glad ålderdom och slippa sitta
ensam; mannen ville hon icke skiljas ifrån, emedan
hon behövde en våning att ta emot i; och hon skulle
ha mördat honom långt förut, om hon icke fruktat
förlora pensionen.

Hos henne fanns intet fast verkligt. Hennes
tillgivenhet liknade tillgivenhet, hennes glädje påminde
om glädje men var elak; hennes sorg ägde en avlägsen
likhet med smärta; det var bara liknelser.

Hon förstod aldrig vad han menade, utan
fattade det på sitt förvända sätt, efter sitt intresse.
Jag förstod aldrig vad hon talade, ty hon måtte
ha begagnat antifras, eller sagt motsatsen av vad
hon tänkte. Hon begagnade aldrig de rena enkla
orden ja eller nej; hon undvek dem som en fälla,
ty hon liknade ett vilt markens djur, som ser fällor
överallt. Men själv gick hon och band snaror med
ord. Hon förvandlade ett löst förslag till ett löfte,
och hon stal blickar till bifall, förvandlade en nick
till en revers, och erbjöd tjänster, för att få sända
räkning.

Mannen sade en gång: -- Om någon frågar
mig, hennes make, efter trettio år, vem jag varit
gift med, så kan jag endast svara: det vet jag inte!
Jag kände aldrig den kvinnan! -- Och när jag ibland
vaknade om natten, måste jag tänka efter vem jag
hade bredvid mig. När hon sov, existerade hon
icke! Men jag var fästad vid henne; hon växte
på mig, tog sin prana ur mig; och jag måtte ha
deponerat några inälvor inom henne; ty när hon gick
bort, så värkte det i mig, och jag kunde icke andas
eller digerera, förrän hon kom hem med mina inälvor.
Hon begagnade nog spegel, men bara för det yttre;
och då jag ibland höll upp den andra spegeln för
hennes inre, så fasade hon, ansiktet fick kramp som
rävens, när jägaren oförvarandes kommer inpå 
honom. Hon vände ögonen ut och in, förvandlade sina
drag, så att en hel serie ansikten visade sig efter
varandra; och i stället för hennes blickar såg jag en
dämons eller ett djurs.

Jag har nyss läst något i en teosofisk tidskrift
om att djurdevas, djursjälar, kunna inkarnera i
människors kroppar, utmärka sig genom skönhet och
naturligt behag som de flesta djur. Jag fann teorin
hemsk och trodde inte på den, för att icke vanhedra
mänskligheten. Men nu erinrar jag på en resa att
jag blev påtvingad en hund till sällskap. Nåväl, jag
var glad åt närvaron av ett levande väsen, födde
honom, och lät honom sova i mitt varma rum. Det
var en skenbart godlynnad rapphönshund, naiv, cynisk
förstås. Han tog maten, men tackade icke, lät sig
smekas, men fägnade aldrig; han tolererade mig, men
tyckte inte om mig. När jag tog hans huvud, så
såg han åt sidan; och när då pupillerna vändes utåt,
så visade sig bara det vita, som dock utsände onda
blinda blickar. En kväll då jag låg och läste i sängen,
började hunden visa mig en oroande uppmärksamhet;
när jag avvisade honom, ändrade han plötsligt
karaktär; antog fasoner som en människa, gjorde gester
och rörelser, så att jag blev vettskrämd.

En strid uppstod, och jag måste döda djuret
med min revolver, kasta ut det genom fönstret. Hans
sista blickar voro icke ett djurs, så mycket vill jag
säga...

*

Jag har »gjort bekantskap» med djur i Jardin
des Plantes under dagliga besök under ett års tid.
Nordamerikas Grizzley-björn, ett bland de starkaste
och vildaste djur som finns, lärde känna mig på en
väg som jag uppfann. Jag ensam gav honom
nämligen körsbär, under det de andra bara gåvo 
brödskalkar. Han satte sig på baken och gapade när
jag kom, och jag kunde locka honom ur hans håla;
men han ville aldrig se mig i ögonen, utan
blundade när han gapade. Men jag visade tålamod och
och återkom dagligen med mina körsbär. Slutligen
ville han väl se vem den var som gav honom det
högsta goda i fångenskapen, kanske väckte ett
ungdomsminne från de stora bergen i Västern, där han
plockat röda bär, i frihet och fjälluft. Han försökte
se upp på mig; men gjorde strax därpå en sådan
min som om han röjt sin hemlighet. Och han blev
ond på sig själv för denna svaghet, icke på mig.
Men han måtte ha ångrat sig strax efter, och beslöt
visa mig vem han var. Han gick och satte sig med
ryggen mot fängelsemuren, såsom en konung på sin
tron; gjorde en åtbörd med armarna som om han
svepte sig i sin kröningsmantel; men han såg icke
på mig, utan visade sig och sin hemlighet. Det var
intet djur längre; skelettet gjorde mänskliga rörelser
under den förklädande pälsen. Det var en djurdeva,
en bergens konung, en metempsykos, kanske en för
detta mänsklig inkarnation i en djurkropp.

*

Negrerna säga att aporna kunna tala, men att
de hemlighålla detta, ty eljes skulle de få arbeta,
och att arbeta är helvetet för en neger.

Detta har jag aldrig trott på, förrän jag läste en
bok utgiven av intendenter vid Jardin des Plantes,
forskare från Linnés och Buffons stora tider. I den
boken, som jag förlorat under ett skeppsbrott på
fasta landet, fanns långvariga, tålmodiga 
iakttagelser på aporna. Jag minns dunkelt huru en av de lärde
hade dolt sig för att överraska hemligheterna i
aphuset. En hona hade nyss fått en unge. Nu
insläpptes först den notoriska barnafadern. Han
mottogs tämligen kyligt och överlägset av den
modersstolta modern. Här såg den gömde docenten, att
makarna först tittade efter om någon observerade
dem. När de märkte sig vara ensamma, började
de »tala i munnen på varann», ett underligt sätt som
endast skådespelare känna, och som troligen består
i någon improviserad instinktiv labialmetod. Det var
icke artikulerade ljud, utan läppars rörelser
beledsagade av talande blickar. Fadern tilläts även smeka
den nyfödde, men måttligt.

Därpå insläpptes släktingar och vänner i
barnsängsstugan. Där uppstod ett ljudlöst snattrande,
komplimenterande och beundrande. Men ingen fick
röra den nyfödde: då visades tänder, som hör till
labialspråket, och icke missförstods.

Mina egna observationer sedan såsom epigon,
gav mig anledning tro, att här fanns hemligheter.

Med deltagande och vänlighet hade jag öppnat
bekantskap med en gammal ourang, den mest
människoliknande av de fyrhänta. Det var en torr gubbes
ansikte och blickar. Något mycket sorgset, icke över
fångenskapen, ty han kände icke annat, utan av
smärtan att vara en sån här. Han tycktes vilja erinra något,
men kunde inte, och detta plågade honom, kanske
han sökte ett förlorat självmedvetande, eller ville
väcka sig ur ett slags plågsam sömn. Jag har sett
det uttrycket på ett dårhus en gång, där det finns
människor som förlorat minnet av sig själva.

Finns det något annat stöd för antagandet av en
metempsykos än den teosoferna nu givit oss ur den
indiska filosofien, vilken ju icke borde angå oss, strängt
taget? Ja, den gudomlige Plato, vars visdom även
av de kristna kyrkofäderna ansågs som en
præchristianism eller uppenbarad filosofi, har utförligt
behandlat det viktiga problemet om præexistens och
metempsykos.

I Timaios säger han utan omsvep: att sedan
männen uppkommit, några voro blivna fega och
orättrådiga. Dessa förvandlades vid andra födelsen
sannolikt till kvinnor.

Vid samma tid skapade gudarna kärleken; av
livets vätska trängde från huvudet ned genom
ryggraden såsom märg. »Denna märg är besjälad» och
väcker livgivande begär. Därför äro kärlekens organ
olydiga och egenmäktiga. I livmodern finnes ett »efter
födande begärligt <sp>väsen</sp>», som blir illa till mods om
det får vara en lång tid utan frukt. Det hämmar
andedräkten, framkallar beklämning och många sjukdomar,
och måste följaktligen tillfredsställas.

Men märk väl! Det var driften få barn, som skulle
tillfredsställas, icke den andra driften (astartes), ty
den kan aldrig tillfredsställas, den är omättlig. Och
driften till livsfrukt, medförer behovet av ett bo, där
fostret lägges, och en man, som skaffar mat och
försvarar boet! Det är det heliga äktenskapet!

Emellertid, vid den andra födelsen
(reinkarnationen) blevo några till fåglar.

Dessa hade varit lättsinniga men icke dåliga män,
vilka »i sin enfald trodde att förklaringen av
överjordiska ting säkrast grundade sig på ögats iakttagelser»
(positivister, materialister och vederlikar).

De fyrfota djuren uppkommo av sådana
människor, som icke befattade sig med visdom och dygd,
utan gingo med näsan i jorden.

Fiskarna hade varit de mest förnuftslösa och
okunniga, som därför icke fingo andas ren luft utan sörpla
smutsigt vatten. O. s. v,

Vise män av alla folk hava trott på en andra
födelse, och kristendomen själv refererar till dem som
ett axiomatiskt faktum.

Präster och leviter frågade ju om Johannes var
Elias, och Kristus troddes ibland vara någon av de
väldige Herrans profeter som reinkarnerat.

Det vore skäl att vi kristne upptogo detta axiom,
som kristet, utan att resonnera över det. Då skulle vi
nedlägga vår upprorsanda mot ett oblitt, oförklarligt
öde, och vi skulle se vidden bakom graven, men även
framför vaggan.

Vi skulle skåda livet som en lärorik dröm, blåsa på
våra sorger utan att blåsa bort dem, undergivet befalla
vår själ och vårt liv i Guds den allsmäktiges hand,
hans, som skall väl göra't.

Men allt detta utan att grubbla över gåtorna, som
vi icke få lov att veta men som det är gott att ana.

*

Jag har gjort en lång utvikning, men återkommer
nu till saken, som var väsen, lika sömngångare, som
icke kunna vakna till självmedvetande. Jag undvek det
fula ordet ljuga denna gång, och försökte som
förklaringsgrund inskjuta ordet dikta.

Att ljuga för sig själv vore ju att aldrig komma
till sanningen, eller komma underfund med verkliga
förhållandet. Jag antager att verkligheten i sig själv
saknar full realitet, är en spegling, grov, vanställd av
en skrovlig materiell yta. Hur kan den då vara
åtkomlig för uppfattningen, och i synnerhet av ett ofixerat
väsen, som är sammansatt kanske av etervibrationer,
eller som är danat lik en glasruta vilken både speglar,
men även släpper igenom strålar. Verkligheten skall
ju från ett genomskinligt föremål återspeglas endast
delvis; men den som står innanför, ser ingen spegling
alls, eller med andra ord där uppstår totalreflexion som
emellanåt gör föremålen osynliga.

Denna sömngångare jag kallat, skulle sålunda äga
andra ögon än vi, ett annat väsen än vi, så att den
varken kunde fatta upp en bild, ännu mindre se sig
själv. Detta beroende på antingen en finare
konstitution, som icke kan inleda förbindelse med det
materiella, emedan det ligger utom dess sfär, eller på en
outvecklad apperceptionsförmåga hos det materiella
underlaget för själisk existens.

Skulle de vara högre väsen då, och vore min första
hypotes oriktig?

Nej, det som liknar växten, vilken lever, andas,
föder sig, fortplantas, dör, alltjämt sovande, utan att
förnimma knappast, det kan icke vara en högre
tillvarelseform.

Skön är hyacinten att se på, fulländad, ljuv dess
doft att inandas, den kanske förnimmer något liknande
smärta eller glädje; men utan förnuft, självmedvetande
och fri vilja kan ju intet själsliv uppstå, och vara utan
själ är ju nästan att vara död, för oss levande
människor åtminstone.

Här stannar jag, inseende problemet orimligt, och
därför olösligt, alltunder det att ett skönt faktum
kvarstår, som sprider glädje och doft, ofrivilligt som
blomman, vilken man endast kan kyssa men icke tala
vid, vårda, omhulda, omplantera, giva sol och luft.

Likaväl återstår detta egendomliga att i en sådan
varelses sinne allting vänder sig baklänges efter begär
och önskningar. Se här ett exempel ur högen.

Hon förlovade sig med en obetydlig man, för att
förarga en annan. Men strax efter förlovningen ångrar
hon sig, och skriver till den andre som försmått henne,
beklagande sig sålunda: (Märk väl varje ord.)

Fästmannen är en <sp>liten</sp>, <sp>elak</sp> själ, som redan
slagit henne; han har nyss stigit upp från en <sp>obotlig
sjukdom</sp>; han är <sp>tungsint</sp> och skall icke ge
henne någon glädje av livet (livsglädje); han <sp>saknar
inkomster</sp>, emedan hans hela lön är intecknad för
skuld; han är henne redan <sp>otrogen</sp> som fästman;
hon <sp>älskar</sp> honom <sp>icke</sp>, men tar honom, emedan
hon icke kan leva ensam.

När nu den övergivne mannen svarar härpå,
håller med, och kompletterar den osympatiska bilden,
så, ett, tu, tre, vänder sig papperet, och mot ljuset
läses allting baklänges.

Fästmannen är nu en <sp>stor</sp> själ och han är <sp>god
mot henne</sp>; han har <sp>aldrig</sp> haft den
<sp>sjukdomen</sp>; han skall nu skänka hennes ungdom <sp>glädje</sp>;
han har <sp>icke</sp> varit henne otrogen; hon <sp>älskar
honom</sp>, utan att veta varför.

Teosoferna säga, att när man skådar tingen ifrån
astralplanet, så visa de sig baklänges. Därför tydas
drömmar ofta baklänges, genom antifras; och i
Swedenborg finns en antydan om detta perverterade sätt
att se tingen, men endast under vissa sinnets
tillstånd, då ondskan förvänder synen.

Man talar om motsägelseanda, men vet icke vad
det är. Ett dämoniskt tillstånd, liknande den fysiska
influensen, där motpol drager pol, norr framkallar
söder, plus fordrar minus. Men för att mottaga
influens skall man vara ett självständigt väsen,
indifferent, och det är möjligt att denna självlösa varelse
blott mottager influens, och ompolariserar svart till
vitt, gott till ont, sant till lögn. Det på en sandås
fritt belägna slottet blir ombyggt, den gode mannen
blir ond, den sjuke frisk, sorg blir glädje, liten blir
stor. Det är ju som i Drömboken, där pängar icke
betyder välgörande pängar, utan förargelse; där ohyra
icke förutsäger obehag, utan bebådar de behagliga
pängarne. O. s. v.

Jag har försökt med god vilja översätta ordet ljuga
med dikta, och jag har kommit litet längre på spåren
efter den stora hemligheten.

Att ljuga lär antyda svaghet i vilja och förstånd;
här är nog svaghet i rörelse, och därför heter det nog
så rätt: Det svaga könet.
</chapter>

<chapter name="Kvinnans vapen">
<h3>KVINNANS   VAPEN.</h3>

När en man älskar en kvinna, så offrar han sig;
gör hennes vilja i allt rimligt och rätt; skyddar henne,
vårdar och pryder henne. Hon har fått en tjänande
ande, som dukar hennes bord, bäddar hennes säng,
betalar hennes skulder. Men han vill giva godvilligt,
icke som skattskyldig, dock utan att fordra tack.

Hur skall hon nu bibehålla denna avundsvärda
ställning? Med vilka vapen kan hon bäst försvara sin
lilla person från att för mycket komma under och
undan?
Medlet är mycket enkelt och har alltid varit
rekommenderat i rådgivare för nygifta. Hon skall söka
vara älskvärd, så är hon oemotståndlig; hon skall
försöka vara god, så rår hon på mannens ondska, om han
har någon.

Hon skall göra sig skön för honom, och icke för
de andra, så att hon går som en skurgumma hemma
och tar på sig det bästa när hon går ut. Hon skall
hålla hemmet rent och skönt, så att mannen trivs
hemma, och icke går på krogen.

Och om hon ser att hans känslor svalna något,
skall hon återvinna honom med ökad älskvärdhet
och icke med att väcka svartsjuka; ty det är att leka,
med vansinnet, döden och djävulen.

Nu bruka fruarna göra tvärtom, och därför ha
de som de kunna ha det!
</chapter>

<chapter name="Svart eller vitt?">
<h3>SVART ELLER VITT?</h3>

Ibland öppnas människans ögon, och då ser hon
hela livet som ett gränslöst svek och ett bottenlöst
elände. Människorna säga då att hon är sjuk i sinnet,
och att djävulen satt en glasskärva i ögat, så att hon
ser det ljusa livet svart.

Är det sant det, och är livet ljust? Swedenborg
säger, att när änglarna uppifrån skåda ner på jorden,
så är både människor och liv svarta av ondska och
lögn. Pessimisten ser alltså rätt, när han ser svart,
och han har en hög ståndpunkt när han kan se
det så.

Det finns dock ljusningar, falska och sanna. Den
som lever i materien, nere i dalen, han <sp>tycker</sp> det


inte är så mörkt; arbetet och vinningslystnaden
distrahera honom; han lever i sin miljö och trivs. Det är
falskt ljus, ty det slocknar, när olyckans dag är inne.

En sann ljusning äger den som i förening med
Gud lever i plikter och offer. Men det är hans inre
ljus, som lyser upp i mörkret, och det är hans godhet
som kastar ett skimmer över människors ondska.

Den som råkat en stor kärlek ser också ljuset.
Wer liebt wandelt in Licht. Det är ljus uppifrån,
men reflekterat, kanske polariserat efter som man ser
färgade ringar omkring henne. Ljus är det i kärleken,
uppifrån är det, men brutet genom turmalinplattan.

För att alltid se ljust i mörkret, skall man nog
vara en uggla eller katt, alltså nattdjur; ruttna fiskar
självlysa eller fosforescera, och de ha alltid ljust
omkring sig, men det är bara lyktgubbar i träsk!
</chapter>

<chapter name="Sin egen staty">
<h3>SIN   EGEN   STATY.</h3>

Det kom ett vykort nyligen i mina händer. Det
föreställde en monumental brunn med en kvinna över
och i vit marmor, naturlig kroppsstorlek. Hon var
vackert draperad, i en modärn ylleklänning, och hon
höll en bok i handen. Det var skönt, rent i linjerna,
klänningens plisséer föllo i kaskader över den lilla
kängan... Den där damen har jag sett förut! -- Jag
läste under bilden. Ja, det var hon, jag kände henne
en gång, hon var med och grep i mitt öde. Hon var
mig eljest likgiltig, även emedan hon var en annan
mans hustru.

Jag frågade  efter varför  hon  fått helstaty i vit
marmor. Man svarade att hon var skaldinna. Så eget
att jag inte visste det!...

(Hon skrev dock bara följetonger.)

Men jag minns henne i situationer, som icke
hedrade henne. Hon hade nämligen läst mina böcker,
och måtte ha gjort sig en besynnerlig föreställning om
min person, ty genom att vilja vara affabel, lade hon
till en ful sida, och blottade i ett ögonblick en icke
skön själ. Jag minns att jag blev stum och rodnade.
Då blev hon förskräckt över att hon demaskerat sig,
och sade något som jag inte förstod. Jag var i hennes
hem; hon var olycklig, därför att hon icke kunde få
lov leva ogift som gift. Hon ådrog sig stryk av sin
man, med andra ord: han slog henne.

Och nu, efter döden reser han marmorstaty på
offentlig plats. Är det åt sig själv? kunde jag fråga.
Ja, han har rest den åt sig, åt minnet av det vackra
han inlade i hennes själ, och som jag aldrig såg.
</chapter>

<chapter name="Vänskap">
<h3>VÄNSKAP.</h3>

Det finns människor man har så svårt att bli ond
på. De svika och förråda, men man kan icke bryta
genast. Man drar sig något tillbaka, men återknyter,
blir förrådd igen; och man drar sig undan. Då
känner man som en nödvändighet att göra slut; men man
kan icke komma till någon explikation med den
mannen. Och man finner sig falsk när man råkar honom,
därför att man icke säger honom rent ut. Varför gör
man icke det med honom, som man så lätt i onödan
gör med andra: bryter ut? Man har varit vän med
honom, sett en spegling av sig själv, har råkats i 
upphöjda ögonblick, firat vackra fester tillsammans. Om
man nu skulle se honom skämmas, så vore någonting
profanerat; man vill icke skåda sina affektioner
förnedrade, icke se det ansikte, som var vänligt,
förvandlas i ett ont djurs.

Men Moses säger: Du skall icke hata din broder
i ditt hjärta, utan du skall straffa honom, att du icke
får hans skuld över dig.

Ibland överlever vänskapen en explikation, ibland
dör den. Överlever den, så råder ju en viss
förstämning först, men denna följes stundom av en
översvallande välvilja, som vill gottgöra; och en hälsosam
försiktighet i umgänget, som endast verkar välgörande.

Det finns ensidig och ömsesidig vänskap. Jag
tycker om honom, men han icke om mig; icke riktigt,
men han erfar välbehag av min sympati, vilken skonar
hans svagheter under det han icke skonar mina.

Jag har i fyrtio år varit föremål för en mans
sympati. Men jag tålde egentligen aldrig mannen,
och jag kände att hans vänskap var intresserad. Han
ville leva mitt liv, influera mig, ge mig idéer och
rikta mitt sinne i en bestämd bana. Jag sökte honom
aldrig, bröt flera gånger; men nöden och ensamheten
tvang mig tillbaka, till och med att mottaga tjiänster,
vilka dock icke gåvos med glatt sinne. Slutligen dog
han, nyligen; vid 60 år, utan att vara någonting.
Uppriktigt sagt: min enda känsla då vid dödsfallet var
lättnad! Icke därför att jag var skyldig honom, ty när
jag ville betala, tog han inte emot. Han tyckte det
var angenämare ha mig kvar i skuld, fastän han
förklarat, att jag icke var skyldig honom något.

Jag förnam nu efter döden som om hans vänskap
varit ett slags hat. Och han var en absolut 
karaktärslös man. Detta hade han blivit emedan han var
gudlös, och därför att han var polygamist. Genom
att anpassa sig efter flera olika kvinnor samtidigt,
och sätta bort sin själ bitvis, gick han sönder. Med
stor ärelystnad och höga tankar om sig själv, kunde
han aldrig uträtta något, emedan han kastade bort
sin mannakraft på kvinnor, som ingenting gåvo igen,
bara togo.

Vi hatade varann, men voro dömda att dras med
varann.
</chapter>

<chapter name="Der Mensch vernimmt nur was Ihm Schmeichelt">
<h3>DER MENSCH VERNIMMT NUR WAS
IHM  SCHMEICHELT.</h3>

Detta är Mefistofeles' (Goethes) ord i
Paralipomena till 2:a delen av Faust: »Människan
förnimmer endast vad som smickrar henne.» Det låter ju
paradoxalt; men letar jag i minnets papperskorg, där
jag kastat undan åtskilligt oläst, sönderrivet,
överkorsat, så hittar jag nog några lappar med skrivet,
som kunna bekräfta denna Mefistofeliska halvsanning.
Men jag summerar bättre upp om jag inverterar
värdet och sätter: »Människan har stundom en förmåga
att hålla vidriga intryck ifrån sig, som gränsar till
underverk.»

Jag har många minnen från min barndom, som
icke äro vackra; många så pinsamma, att jag strukit
ut dem.

Jag minns en scen... håren resa sig och svettas på
mitt huvud... Läraren satt i en gungstol, jag och
en annan gosse befunno oss såsom av en händelse i
rummet tämligen långt ifrån varann.

Så började läraren med kamraten en rannsakan,
och en förmaning... Men han såg inte åt mig i
början, så att jag trodde det icke gällde mig. Förhöret
pågick en stund, och när läraren vände sig till mig,
trodde jag min dödsstund var kommen. Men... i
stället för att rikta förebråelser till mig, liksom
vädjade han med blickarne till mitt bättre förstånd, och
anhöll om mitt bifall. Jag var nämligen äldre och
åtnjöt en viss aktning för min flit och min ambition.
Detta vädjande till min rättskänsla smickrade mig, och
kom mig att glömma det jag var icke allenast
medbrottslig utan mera än så. Min stolthet var dock icke
ogrumlad, ty den stackars kamraten kunde ju vilket
ögonblick som hälst angiva mig. Men han bara teg,
undergivet, skamset, oförståendes.

Förhöret var slutat!... Och alltsammans var
utstruket ur mitt minne. Så grundligt att det först 40
år senare började återkallas, under långa sömnlösa
nätter, naturligtvis. Och då öppnades mina ögon!
Det var jag som var anklagad; lärarens vädjan till
mig var ironisk, och jag hade i nödens yttersta stund
insmickrat mig i ett skyddande skal, som min
ångestsvett hade avsatt omkring min överkänsliga hud.

Beviset härpå att det gällde mig, fann jag också
i mitt minne, där en efterföljande oförklarlig händelse
trädde fram, och som jag aldrig förstått förr. En
vuxen sedlig ung man bjöd mig hem till sig en afton
att besöka de stora trädgårdarna, under
förevändning att han skulle få lära blommors namn av mig.
Aftonen blev lång, jag bjöds till kvällen, och samtalet
kom nu in på vissa ämnen, men så ihållande, att jag
blev på min vakt. Därpå bjöds jag på något punsch,
och som det var långt hem anmodades jag ligga kvar.
Jag läste min aftonbön, och somnade.

Så var den saken slut, och jag skildes från den
aktningsvärde mannen, icke litet smickrad av att ha
fått lära honom botanik.

Nu efter 40 år förstod jag att bjudningen stod i
sammanhang med rannsakningen. Det sista var
korsförhöret, en prövning, som jag bestod med heder.

Men varför jag icke förstod det då?

Nu tolkar jag det så: en nådig försyn vakade
över mig, att jag icke skulle bringas till förtvivlan, ty
jag var ytterligt känslig. Min lektion hade jag fått,
och min prövning hade jag bestått. Mera behövdes
inte. Nu vill jag bara tillägga, att jag var offret och
den förledde, som sedan av rent oförstånd blev
förledaren. Det ändrar ju saken betydligt, så att det
händer jag icke kände någon skuld, och därför lät
ironien glida av mig!

Det finns alltså någon sanning i Mefistofeles'
paradox, då jag förnam smickret, men det andra icke.

*

Att hålla obehag ifrån sig är en förmåga, som
många äga. De kunna göra sig döva och blinda, tåla
skämt och uddar, hugga aldrig igen, synas icke
reflektera över värld och människor. Om denna 
oåtkomlighet beror på bristande självkänsla eller ambition, eller
om det tvärtom härrörer av egenkärlek, är svårt att
avgöra. Det finns nämligen människor så egenkära
eller tvärsäkra att de icke nås av skymfar.
</chapter>
<chapter name="Gynolatri som straff-föreställning">
<h3>GYNOLATRI   SOM  STRAFF-FÖRESTÄLLNING.</h3>

Swedenborg meddelar huru den störste tyrann
som existerat, efter döden sökte resa helvetet mot
himlen, och till straff fick sig påskickad en ryslig
kvinna. Henne dömdes han att älska, beundra, dyrka,
allt under det hon bedrog honom, hundsfotterade
honom och fick honom till de mest förnedrande
ömhetsbetygelser, vilka icke en gång kunna översättas
på latin.

Vi hade nyss en trubadur, som besjöng kvinnan
och kärleken, icke jungfrun dock, icke modern och
barnet, utan den oprostituerade damen. Han
uppträdde alltid som Don Juan, fastän han beständigt
gjort fiasko. Hans stora kärlek och hans stora kvinna
var en straffillusion. Han har själv skildrat henne, utan
att veta det, som en något bedagad och korpulent,
snusförnuftig, praktisk, ekonomisk uppasserska, som
levande i liderlighet, förstod konsten att spela mö,
martyr, förföljd oskuld, så att trubaduren trodde på
henne.

-- Om jag fann en man, som trodde på mig! var
hennes vanliga stora bönesuck.

Trubaduren kom, och han trodde (= lät lura sig).

Nu började han se syner!

Om natten utväntande den siste älskarens avtåg,
mottogs han av barmhärtighet. Tiggde och grät sig
in, för att i köket få ligga på ett sofflock. Därpå
blev hon hans sångmö; han fick det deliriet att hon
gav honom hans dikter. Hon begrep inte ett dyft av
hans dikter, men erfor ett välbehag av dessa rökelser;
och möjligt är att beröringen med denna övre värld
av skönhet som hon endast anade, gav henne en
korkdyna att hålla sig uppe på.

Slutligen vann han henne åt sig; isolerade henne
och gömde henne. Men då kom nöden och sjukdomen,
och efter de rysligaste kval tvangs han att leva på
henne.

En ljusning inträdde, och för att resa sig,
upprätta sig och kvitta skulden, skrev han ett härligt
skaldedrama om henne.

Hon satt i en främmande stad och väntade
triumfen, som verkligen icke uteblev. När publiken
hyllade honom, steg han upp, inspirerad, och
avböjande hyllningen från sig, höjde han ett leve för
den »stora kvinnan», som givit honom denna dikt!

Det som följde är bekant nog. Morgonen efter
mottog triumfatorn ett telegram från en vän av
innehåll, att den stora kvinnan rymt för att gifta sig med
en burgen kötthandlare, »som kunde föda henne».

Det gjorde hon rätt i, tyckte jag.

Jag såg denna kvinna, talade vid henne en hel
afton utan att veta vem hon var.

Det var en fet matgumma, man kallar, som var
sköterska åt diktarkungen.

Perikles' Aspasia gifte sig efter hans död med
boskapshandlaren Lysikles. Varför icke!

Men att Sokrates också varit bland hennes
beundrare, förvånar mig, och att det ännu står i historien
att Perikles fick sina stora politiska tal av henne, det
är bestämt lögn!

Hur gick det med trubaduren då? -- Jo, först
föll han ihop. Men han varken bannade eller 
klagade, utan fortsatte att sjunga kvinnans lov. Fick en
ny Aspasia, två, tre. De bedrogo honom, han anade
det, eller visste det, men han gick på som en väl
uppdragen speldosa, vilken först stannar när den gått ut.

En vacker dag var speleverket slut; han dog.
Döden var icke vacker, men begravningen var lysande,
och han hade själv arrangerat den i förväg.

Han var ingen elak man, ingen dålig, tvärtom
ganska känslig och osjälvisk; men hur kom han i
allt detta elände?

Jag skall svara i mitt namn, och i hans: Vi voro
Gudlösa, och därför sjönko vi ner i uselheten av oss
själva. Vi älskade skönhet och renlighet, men allt
förvandlades till träck, när vi vände oss från de eviga
urbilderna till de förgängliga avbilderna och tjänade
Baal (och Astarte) i stället för Herren Gud i
himmelen.
</chapter>

<chapter name="Konsten att göra ont">
<h3>KONSTEN  ATT GÖRA ONT.</h3>

Om någon sticker en glödgad stoppnål i hjärtat
på mig, så gör den högra armen en reflexrörelse och
hugger ut. Det kan man varken hindra eller ångra,
såvida man inte hugger för hårt, och den träffade är
en kär person. Då gör det så ont, så ont, att man
nästa gång tar emot den glödgade stoppnålen utan
att reagera.

På det sättet skulle ju de onda råda, och de
mindre onda gå under? Det ser så ut ibland.

Men Kristus säger själv: I skolen gråta och jämra
Eder men världen skall glädjas!

Det  är ju  ett hårt  tal!    Väl,  men  därpå 
kommet ett tillägg: I skolen vara bedrövade, men Eder
sorg skall vändas i glädje.

Det lät på annat sätt!         

Och så blir slutet: Och ingen skall taga Er
glädje ifrån Eder!

Ibland betraktar man det som en befallande plikt,
men det gjorde så ont ändå, så ont, att man bad om
förlåtelse efteråt.

Men de som endast känna livsglädje när de få
pina och slå oskyldiga? Varifrån äro de hemma,
hur se de ut inuti? Inte vet jag! Och jag vill inte
tro de handla av ondska, utan av oförstånd eller
dumhet.

Det finns sköna furier, som bokstavligen njuta
av en mans tårar. »Det är ett bevis på hans kärlek.»

De  fordra bevis!

När jag var mellan 14 och 18 år, så läste jag med
gossar som hade svårt att lära. Så mycket förstånd
ägde jag, att jag icke blev ond på en mindre
begåvad, ehuruväl det frestade mitt tålamod att säga
om och fråga om samma sak hundra gånger utan
resultat!

Men det fanns subjekt, jag minns en särskilt,
som var så ond, att minnet av den vackraste park jag
sett blev för all tid fördärvat genom hans person.
Han ägde ögon svarta och hårda som
stenkolsknappar; hans lilla vassa mun var uppdragen i giporna så
att rovtänderna lyste; hans näsa var en rakkniv och
hjälpte blickarne att skära.

Han fann sitt nöje i att plåga mig. Även när han
visste svaret, så svarade han galet på trots, och då
såg han efter med djurögonen om jag pinades riktigt,
ty det blev min skam om han icke fick flytta upp i
högre klass på hösten.

Jag gick till honom, en halv mil fram och tillbaka,
utanför staden och läste två timmar, allt för 25 öre.
Han visste att jag behövde dessa 25-öringar till
kläder.

En gång lät han mig veta det, på ett sårande
sätt, ty hans far var rik.

Jag slog honom icke, ty hans mor, som
beundrade honom, satt i rummet innanför, och jag vågade
icke slå. Men den gången grät jag, av fasa att se
ett barn så ont. Jag steg upp och gick! Men
anmodades komma tillbaka, mot löfte om bättring.

Bättring inträdde icke. Jag höll ut fyra år,
vinter som sommar!

Pojken försvann från min horisont, totalt. Jag
har förgäves sökt hans namn i adress- och
statskalender, frågat efter honom, men han är borta!

Var han ett undantag? Nej, jag hade flera sådana
uronda, som njöto av att plåga. Det var den
överlästa beräknande ondskan, det positiva nöjet att få
pina, även om de skadade sig själva.

De kunde konsten! Men deras glädje togs ifrån
dem!
</chapter>

<chapter name="Går världen baklänges?">
<h3>GÅR VÄRLDEN BAKLÄNGES?</h3>

Syndafallet har existerat, eftersom alla världens
folk tro på en gyllene ålder (Paradiset) som gått. Och
en förbannelse följde därpå, så att alla vise män i
alla tider ha klagat över förfall och dekadans.

Hela Gamla Testamentet handlar bara om
förfall; alla profeter i alla Israels tidevarv klaga över
tidens uselhet, varna och förkunna straffdomar. Läs
Salomos ordspråk, Esaias, Jeremias! Läs även
Hesiodos, som var samtida med David, om hans tid, om
järnålderns folk.

»Det är ett järnfolk, som aldrig på dagen vilar
från arbetsbördan, icke ens om natten. Ett syndigt
folk, åt vilket gudarne sända besvärliga sorger.
Ändock blandas glädje i deras bekymmer, men även
glädjen är till olycka. En gång skall Zeus utrota dem,
när de födas med gråa tinningar, detta mångtalande
folk. Icke är fadren sitt barn bevågen, icke barnet
sin fader; icke gästen sin värd, icke tjänaren tjänaren,
icke broder broder. Än vanära de de gamla
föräldrarna, smäda dem, tala ovänliga ord, skurkar,
okunniga om den gudomliga hämnden. Näven är rätten,
och den ena staden förhärjar den andra.
Redlighet och trohet mot eder belönas aldrig, lika litet
att vara rättvis och god; nej, den som övar synd och
bryter mot lagen, den får äran. Skurkarna bedraga
ädla människor och avlägga mened utan tvekan;
avund följer människorna, de olycksaliga med vidriga
röster, och fasliga ansikten, skadeglada.»

Grekerna kände syndafallet med Prometheus och
påföljande Pandora med alla olyckor. De kände även
Syndafloden med Deukalion.

Romarna ägde Cicero, som bara talade om
uselheten i medborgarandan, Horatius, Martialis,
Juvenalis, som satirisera över eländet. Kristus själv kallar
människorna huggormars avföda, och profeterar den
kommande vreden.

Johannes, apokolyptikern, förespår världens ända,
och alla kyrkofäderna vända sig med avsky från
världen, de rättrådiga fly ut i öknarna och bli eremiter.

Luther och reformatorerna rasa över
dekadansen. Trettioåriga kriget sätter förfallet i scen, med
mord och brand, våldtäkt och plundring.

Så ha vi Rousseau, som visar hur seder och stater
förfallit under det den världsliga kulturen stigit, med
vetenskaper och konster.

Franska revolutionen halshugger samhället och
kulturen, men även »upplysningen», som efterträdes
av Le Génie du christianisme. Zola profeterar hundra
år senare, och visar det mänskliga djuret, så
fasansfullt, att släktet skämdes.

Tolstoj vill inte ge två ruttna lingon för hela
kulturen, sedan fransmännen tänt eld på sitt Paris.
Allt likgiltigt har gått framåt, det vet vi, men
människohjärtat är lika uselt och falskt som på
Herodotos' tid.

Underklass och överklass bekämpa varandra
alldeles som i Atén och Rom. Hat! heter kärleken,
svek moralen, trolöshet vänskapen. Allt är sig likt
hos denna världens barn!

Är det underligt då, att de vaknade fly till Kristus,
kasta sig över på andra sidan, tagande döden i
förskott!

Varför människohjärtat går baklänges? Därför
att det jordiska tar för mycket tid, så att man icke
hinner leva och uppfostras.
</chapter>

<chapter name="Tid och ålder">
<h3>TID   OCH   ÅLDER.</h3>

Tid är »den allmänna formen för det efter
vartannat varande». Kant menade att tid i sig själv icke
existerade, utan endast var en uppfattningsform, alltså
ett sätt att se tingen.
När jag nu i tio år bott i samma kvarter, gått
samma gator, sett samma människor, handlat i samma
butiker, så har jag också börjat undra om tid existerar.
Det som förvånar mig mest är att jag icke kan se hur
människorna åldras. Tio år skulle väl ta något på dem,
men jag ser dem på samma sätt. De som voro 30
år äro nu 40, och de som voro 40 då äro nu 50 och
så vidare. Några ha varierat, men icke åldrats.

Ibland ha de magrat, ibland lagt ut. Jag har sett
en man vara fet, tämligen vårdslöst klädd, som om
han icke hade någon att klä sig för, men plötsligen
maskera och kostymera om sig.

Han klippte håret, rakade sig, tog modärna
kläder, och blev tio år yngre. Jag gissade naturligtvis
att en kvinna var i faggorna; och det var så. Efter
fyra år kom han duven, ruskig, lutande, långsamt
gående, som om livet var slut. Året därpå var han ung
igen! En ny kvinna! Nu kommer han i sportdräkt
åtföljd av tripp, trapp, trull, tre små flickor, och de
giva honom ingen ro att åldras. Jag gissar han är
60 år.

För sju år sen lämnade jag en bostad på nedre
botten. Efter mig inflyttade en familj med två små
gossar, som jag sedan sett i mitt för detta fönster i
sju år. Jag kan inte se att de växer eller åldras, men
från 3 till 10 ändras ju människobarnet märkbart.

Jag möter även en ungdoms-skolkamrat, som jag
hälsat i 45 år. Han är sextio år, grå förstås, men eljes
sig lik, komplett. Samma höga färg, samma hårda
mun, lika rak i ryggen. Han har sin hustru med sig,
och där syns åldern. Hon är nu en liten rulta, nästan
gumma, och var dock för 25 år sen en sylfid med en
egendomlig charme. Nu frågar jag: kan han, maken,
se denna förändring? Jag tror inte han märker det,
jag tror inte Filemon såg att Baucis åldrades.

Filemon och Baucis! Det var min ungdoms dröm,
att åldras tillsammans med min första enda brud, med
våra barn. Drömmar flyta som strömmar, dock icke
alltid. Vid 30 år trodde jag livet var slut; så trött
var jag efter den hetsning jag utstått ifrån att jag
föddes. Vid 40 år tog jag avsked av hem och liv,
dikt och kvinna. Vid 50 började nya intressen, men
jag tog dem försiktigt, och packade varligt in för
den sista resan. Men så stormade livet fram igen,
vildare än någonsin. Vid slutligen uppnådda 60 var jag
så dödstrött, att jag bad Gud taga min själ. Det var
för stormigt även för mig, som icke älskat stiltje.

Men jag lever! Frågar dock varje dag: Huru
långe, Herre? Tar det aldrig slut?

*

»Tidens innehåll fördelar sig i tre kategorier: det
förflutna, närvarande, och det tillkommande,» säger
filosofen. Men erfarenheten kan ingen gräns sätta
mellan de tre. Och jag lever lika intensivt i det
förflutna just nu. Det förflutna pågår för mig just nu,
är således närvarande. Futurum blir och är presens.
Men jag kan också leva i flera rum, på flera plan,
samtidigt. Jag sitter och diktar, har förlagt
handlingen till en fingerad plats; pennan går, men
samtidigt är jag vid skrivbordet, tar emot tjänaren, svarar
på en fråga, och är på samma gång i tankarna hos
mitt yngsta barn. Jag kan även ta upp i mig olika
åldrar och illusoriskt återgiva känslor och stämningar
från alla perioder i mitt liv. Gentemot mitt lilla barn
är jag ett slags äldre herre med mycken visdom och
mycken förlåtelse; med min svärmor är jag en 
oförständig pojke som får bannor så det hurrar om det;
råkar jag min äldsta bror (fyra år äldre) så är jag
lille bror, kan aldrig bli annat. Härom dagen sade
han plötsligt: lilla Johan (jag är huvet högre än han)
du ska inte göra så mera! -- När jag då log, så inföll
han: se, nu log du som när du var åtta år! Du är
precis dig lik nu vid 60; lika otålig, lika etc. -- I
det ögonblicket kände jag mig som 8 år, inför honom.
Men jag har en yngre bror, som kommer någon gång
och hälsar på mig. Då är det jag som är herre. Han
får så mycket goda råd, lite presenter också, och han
får heta Pelle, men bara av mig, av andra tål han
det inte ty han är 55 år och direktör.

Så kommer något annat: min äldre dotter, 26 år,
gift: vi behandla varandra som gelikar, gentlemen,
utan råd, endast konversation. Ibland tycker jag, att
hon som gift kvinna är äldre och har mera aplomb
än jag, vilken har ett ostyrigt sinne, svårt att hålla
på värdighet och sådant. Men i ett givet ögonblick ser
jag ett litet barn i hennes öga, och då minns jag hur
jag burit henne som en docka på min arm, och då
blir jag plötsligen gammal.

*

Hur är jag mot min  maka då?

Jo, det är en invecklad historia.

När jag nalkas en kvinna i kärlek, så är det
nerifrån. Jag ser i henne en del av modern, och den
har jag respekt för; ställer mig under, blir barnslig,
pueril, och kommer också under, som de flesta män.
Vet icke hur väl jag vill; men har en oskicklig hand,
gör dumheter i god mening, sårar med min gåva, får
snubbor, och blir litet löjlig.

Hennes skönhet imponerar på mig, och jag har
en benägenhet försköna, se mera än där är, och sätter
henne på piedestal. Därmed blir hon liksom äldre
än jag, fastän hon är yngre; och när hon behandlar
mig som pojke, så känns icke min ålder, men hon
förlorar ett övertag.

När jag då tjänat min härskarinna, låtande henne
dock ständigt förstå, att makten över mig har hon
fått av mig, och när hon då missbrukar sin makt,
då vaknar lejonet, och det blir rytande.

Eget är, att detta skrämmer henne icke, utan hon
bara säger: du blir så liten när du är så där!

Denna säkerhet kan jag icke förklara från annat
än känslan att hon är mor, och jag, liksom alla män,
bara barnet för henne.

Det enda som imponerar på henne är godhet,
generosité, överseende, glömska. Om jag bara låter
bli att säga: Så sa du då! och om jag låter udda
vara jämnt, stryker över och går vidare, så håller hon
av mig, beundrar nästan, ty själv är hon hämndgirig.

Det är ju vackert egentligen; men det är jag
dock som uppfostrar henne, genom att öva och visa
de dygder hon saknar. Men hon tror att hon
uppfostrar mig med elakhet, men det gör hon icke!

Det är ett samliv i illusioner men med verklighet
i resultaten.

Jag har sett henne i tio år, och hon har nog
åldrats; jag märker det om jag granskar, men jag
ser det inte, och det förändrar icke mina känslor;
allting klär henne: att vara mager, vara fet; att bära
barn under hjärtat och icke bära; vara glad och vara
sorgsen; men bäst av allt klär henne, att lägga sin
lilla flicka om aftonen. Då har modern icke någon
ålder, då är hon fullkomligt skön, dematerialiserad,
och kan icke uppfattas i så trånga begrepp som tid
och rum.

Om jag frågar mig, hur gammal jag är, så vet jag
det inte. Det beror på vem jag talar vid. Men ibland
känner jag mig, som jag vore 4,000 år; som om jag
levat hela världshistorien, som om jag alltid varit
till. Och när jag dör, ja då skall jag ju födas igen
som ett barn! Heraklit har bäst formulerat detta så:

»Människorna äro dödliga gudar, och gudarne
odödliga människor; vi leva deras död och dö deras liv.
-- Både liv och död äro förenade så i vårt liv som i
vår död; ty då vi leva, äro våra själar döda och i oss
begravna; men när vi dö, så vakna våra själar upp
och leva.»

Gammalt folk bli barnsliga, och när vi 50- och
60-åringar råkas till fest, så märka vi icke att vi äro
gamla. Där är grått och vitt hår, men vi se det icke,
ty det har kommit så småningom, vi älska skämt, och
missbruka icke visdomen; vi ha lagt det värsta bakom
oss, vi ha sått och brukat, nu fira vi idel skördefester
sedan grödan är bärgad.
</chapter>

<chapter name="Alfons fortsätter">
<h3>ALFONS FORTSÄTTER.</h3>

Efter utdrivningen ur paradiset med vinkällaren,
hyrde Alfons en ridhäst, på vilken han varje morgon
visade sig utanför Lustgårdens järnstaket. Dels för
att låta henne njuta anblicken av »sig» (jag begagnar
ordet sig emedan det är reflexivum), dels för att visa
mannen huru ointresserade hans känslor voro. Han
begärde intet. (Bara att få visa sig.)

Så gick en tid!                                     

Mannen stod vid sitt fönster en morgon och läste
på termometern. Då får han se en syn!

Alfons kommer åkande, körande sig i en
dog-cart, och bredvid sig hade Alfons mannens yngsta
dotter.

Mannen kastade en blick på sitt mausergevär, men
gick in till hustrun för detta, och talade:

--  Han  har stulit  mitt  barn   också!

Hustrun svarade:

--  Doktorn  har  ordinerat  Maria
morgonpromenader, hälst i vagn, och när Alfen... jag menar
Alfons...

--  Nu stjäl han barn också, då måste jag skjuta
honom -- och mig!

--  Det är ju oskyldigt! svarade frun.

-- -- --

Körturerna  med  barnet  upphörde.

Men det var inte slut ännu.

En dag, på visittimman, finner mannen en
gymnasist inne hos frun. Han bar marschstövlar med
landsvägssmuts på, och visade handteckningar.

Mannen stannade och såg på en stund, icke
väntande någon presentation dock. Där fanns korsfästa
kvinnan, La belle et la bête, Werther och Lotte, Dante
och Beatrice, ett helt tendensalbum.

Och på bordet låg en bok; det var naturligtvis
George Sands Indiana, vars man förtryckte henne så,
att hon icke fick ha älskare så länge hon var gift.

Följande dag återkom gymnasisten, och
påföljande också.

--  Vern   är  den   där  skolpojken?  frågade
mannen, sedan rummet blivit tomt.

--  Det är ingen skolpojke, han skall bli artist.

- Skall bli...

Mannen slog upp pärmen till Indiana. Där stod
Alfons' namn.

-- Det är alltså Alfons' yngsta broder, som
begagnas till kopplare?

Vid nästa visit öppnades dörren bara på glänt,
pojken och marschstövlarne försvunno i ett moln av
damm och med ett brak som om åskan slagit ned i
trappans ledstång.

Därpå lades  en säkerhetskedja på farstudörren.

Denna födda stortjuv kunde aldrig vakna ur sin
tjuvdröm; han stal hustrur, lånade barn, lånade pängar
av frun, lånade stall och vagnshus, blev utkörd, men
var nog skamlös komma igen. Hans förblindelse var
så gränslös, att han slutligen råkade in i denna
befängda situation.

En man hade skiljts från sin hustru, emedan han
ville återge henne friheten att välja om. Alfons hade
svärmat på sitt vis för den unga frun och varit vän
med mannen, samt var icke utan skuld till
skilsmässan.

Nu kastar han sig över den frigjorda, men endast
för att fördriva långa kvällar med ointelligenta
samtal, whisky och tobaksrök i hennes vackra våning. När
hon märkte detta, valde hon en annan vän.

Och när Alfons en afton fann sitt whiskyglas
upptaget, föll han ihop, fick självmordsmani, kom på
sanatorium, slapp ut. I sin nöd, och i sitt behov att
få beklaga sig, uppsöker han sin forna vän, den skilde
mannen.

Denne hade redan såverat sina känslor genom att
överflytta dem på annan person, men kunde icke neka
sig nöjet att bevittna en scen, som knappast en teater
erbjudit.

Han släppte verkligen in den objudne patienten,
gav honom vin och mat, så att han blev talträngd;
och så fick han höra!

Han hörde, men sade ingenting, svarade
ingenting.

Efter en timme måtte Alfons ha märkt vilket nöje
han skänkte sin vän, och det var aldrig hans mening.
Det började i tystnaden ljusna i hans förstånd, han
fann sig sitta som ett spektakel och åtlöje, och med
en sista heroisk ansträngning, kastade han sig upp i
sadeln, och bad om ett vän-råd:

--  Tycker du att jag skall skjuta mig?

--  Visst f-n ska du skjuta dig!  Det skulle du ha
gjort för länge sen! svarade mannen.

Därmed var allt sagt, och Alfons gjorde en dålig
sortie, ut i nattens mörker.

Men han lät icke väcka sig.

För närvarande går han och drar med en annans
fästmö, komprometterar henne, förstör för henne. Men
en gång om året talas om Alfons' förlovning med
namngivna damer. Han vederlägger, men är trakterad av
att ha fått vara misstänkt.

Den dag han gifter sig, då skola alla offren jubla,
och på bröllopsdagen skola de i korus läsa en bön:
Ske Guds vilje!   Nu får han sitt!
</chapter>

<chapter name="Älska, sin tid, hata sin!">
<h3>ÄLSKA,   SIN  TID,   HATA   SIN!</h3>

Man kan mycket väl älska och hata en människa
på samma gång; och det är ett vanligt fall fastän
enkla sinnen icke observera det, eller för 
bekvämlighets skull gå i vardagslivet och förkorta bråk, operera
med närmevärden, med ett ord leva summariskt, som
man finner sig bäst vid.

Jag har till exempel en vän, som är mig i klump
sympatisk; men han besitter några avskyvärda
egenskaper som jag ju icke kan isolera från personen; och
när jag ser dessa fula sidor, så hatar jag hela mannen,
det vill säga: jag reagerar mot hans fula, och jag
kastar ut honom ur mitt sinne.

Jag kan sitta hemma och hata honom i flera
timmar. Så kommer han själv med sina vackra sidor
och stora förtjänster, och mitt hat är glömt, utplånat.
Det är ju riktigt detta!

Jag har en annan, mycket ung vän. Han är mig
mycket tillgiven, jag kan lita på honom i döden, utom
i en punkt där hans ungdom gör honom liksom
klassmedveten. Vi hysa samma sympatier i politik,
religion, litteratur, konst, alltså i livets huvudfrågor, och
där är han sann och pålitlig. Men så fort jag
beklagar mig över en ung person, så ljuger han och är
trolös.

Rör det en ung kvinna, så är han fanatisk och
hatar mig i det ögonblicket, fastän han eljest är mig
absolut hängiven.

En man kan älska en kvinna och vara hennes vän;
men så fort det rör sig om kvinnor, så blir hon
oresonlig, ljuger fräckt till deras fördel, tar icke emot en
faktisk upplysning, förnekar faktum.

Alldeles som militärer, straffångar och tjänare.
Män hålla icke ihop mot kvinnan, utan tvärtom
snarare; därför kan kvinnan lita på sin man i alla väder,
men han kan icke lita på henne, utan känner nog, att
han har sin fiende till sängkamrat.

Jag tänker mig ett samliv mellan Kung Lear och
den eljes älskvärda Cordelia.

Cordelia kommer på visit; gubben omfamnar sin
snälla dotter, och hon besvarar, ty hon älskar sin far.
De tala om all världens ting, om blommor och fjärilar
bland annat. Men så kommer ett ögonblick, då
gubben vill beklaga sig över de rysliga systrarne. De
äro ju kvinnor, och Cordelia vänder, söker ursäkta
dem, tala till deras försvar, med ett ord ställer sig
på bovsidan.

Då blir gubben vild! Och så skiljas de! För
att råkas igen, men utan att tala om Goneril och
Regan.

Cordelia älskar sin far över allting på jorden,
men som dotter, som kvinna hatar hon honom!

*

Jag har ofta skrivit om mina vänners fula sidor,
och därför ansetts falsk och trolös. Jag har mottagit
förebråelser, förebrått mig själv, lidit av det långa
tider, straffat mig.

Men när tid lagts till tid, och jag tänkt över
saken, sett att ingen skada skett, så har jag funnit,
både att jag gjort rätt, då jag liksom skrivit bort
det fula hos vännerna och mig själv. De ha ändrat
sig; jag har ändrat mig, och jag har lidit både för
deras fel och för mina egna, utan att behöva bryta
med dem.

Jag håller fortfarande av dem på <sp>ett</sp> sätt men
det kan människorna inte fatta:

--  Du som har skrivit så... om den, inte tycker
du om den.

--  Jo; svarar jag; den som man håller av vill man
ha fullkomlig; och jag älskar hans bättre jag,  men
hatar hans sämre.   Jag har rum för tvenne eller flera
känslor på en gång!

Och när jag reflekterar över mina kära, så ha
de gjort på samma sätt. Ha de icke skrivit, så ha de
talat, och det är lika verksamt, utåt som inåt! Några
ha inspirerat skrifter, och de ha minst att beklaga sig
över mig.
</chapter>

<chapter name="Det talade ordet">
<h3>DET  TALADE  ORDET.</h3>

Alla människor äro ju mer eller mindre rädda om
sina känslor, så att de hellre visa sig litet sämre
än de äro.

Då skaparen givit kvinnan ändå större
blygselkänsla än mannen, så döljer hon sig ju bättre än
mannen, vilket han har svårt att fatta.

Att få en kvinna att bekänna sin kärlek, är en
lång och tålamodsprövande procedur, som mannen
stundom tröttnar på.

--  Hon svarar ju nej!

--  Men   hon   menar  ja!

--  Det förstår jag inte!

--  Du skall icke fråga;  hon vill bli gissad!

--  Men jag kan väl icke såra henne med mina
förmätna  tankar,  som   skulle  röja  den  självkärlek  jag
saknar.    Om hon  spelar  med  mig,  så  står jag där
som en narr!

--  Känner du icke  på  dig om  du  äger hennes
känslor.    Inte  spelar  hon!    Hon  är blyg!    Hon  är
icke medveten, hon vill pröva dig om din kärlek
överlever  ett  nej!    Hon  <sp>vet</sp>  icke   om  hon  älskar  dig,
ty  den  känslan  ligger  icke  under  reflexionen,  och
den kan icke bli rättmätigt föremål för talat ord.
Det talade ordet är ofta, har blivit ett fikonlöv som
döljer blygseln. När du frågar: älskar ni mig, vill
ni bli min maka? Vet du vad du rör vid då? Du
frågar ju henne, om du först får kyssa henne,
sedan... och sedan... och sedan...

Det skall ju väcka hos henne syner av oändliga
perspektiv, som komma henne att rodna, och
slutligen döljer hon sitt ansikte vid ditt bröst för att
icke visa sin rodnad! Det är ju mycket vackert och
lovvärt, och innebär intet spel!

Det kan vara farligt att tala. Saker göras skönt,
som sägas fult; med en verklig kvinna kan du leva
i äkta förening utan att ordet är nämnt, utan att du får
veta vad namn hon har för gagnet.

En äldre man sa en gång åt pojkar:

-- Ni pratar om det ni inte förstår. Makar leva
ju som makar utan att de låtsas om det eller tala om
det. Och en vacker dag kommer ett litet barn fram
underifrån täcket. Inte är det något att tala om.

Ett talat ord kan verka som en incantation! Det
kan besvärja fram dämoner, men kan även lösa
förtrollning! Och detta senare kan vara nödvändigt ibland.
Man måste lägga en dynamitpatron på järnvägsskenan,
när det skall stoppas för överhängande fara. I
krigstid spränger man broar i luften för att hindra
övergång. Men det är nödfall, ty man kan avskära sig
själv återtåget!

Det kan vara farligt att tala om förhållandet, även
om känslorna. Älskande börja för säkerhetens skull
att ge scener ur var sin biografi. Tala gärna om
framtiden, det blivande; även om likgiltigt saker,
bagateller, bara för att undvika det farliga ämnet, deras
förhållande. Och den dag de börja reflektera över
sitt, då är vägen öppen till det osälla. De gå ifrån
varann, för att aldrig råkas, som de tro, men det är
bara för att glömma vad de sagt, för att återvinna den
första naiva stämningen, den barnsliga sorglösheten.
Den väv de två vävt är så fin, att den icke tål att
ses med trådräknare, den behöver icke granskning
eller förstoring, den kännes bara som en spindelväv
ute i skogen, som genast blir en grå trasa om den
fattas med handen.

Makar upptäcka snart, eller icke snart, att det inte
går an att rota i det förgångna; och det farligaste
är att citera varandras yttranden i förfluten tid. Man
kan göra varann orätt därmed, ty det som »sades då»
kan vara ångrat, gottgjort, annullerat.

Men ibland, när genom hänsyn och
eftergivenhet det samlat sig en hop falska värden, då måste
bokslut göras opp, alla fingerade poster strykas,
skulder betalas och kontona stå rena.

Åska rensar luften, men kan slå ner och tända!
Det får man riskera, annars kan man en vacker dag
sitta i ett lögntorn, som om det ramlar, lämnar
ingenting efter sig, bara en öde tomt med ogräs, där
man betar svin och där ormar trivas.
</chapter>

<chapter name="Inbillade sjuke">
<h3>INBILLADE  SJUKE.</h3>

Jag har sett tre blinda som jag icke tror voro
blinda. Två stycken glömde sig, och hälsade mig
på gatan då jag haft en stor succès. Med en eklatant
framgång följer mycket egendomliga fenomen. For
mig har det varit mera något negativt; trycket har
upphört för en stund; själv har jag ingen positiv
njutning, men jag utövar på andra en nästan
patologisk attraktion. Man blir hälsad och sökt, som
om man hade solsken att bjuda på; de som nyss flydde
vid fiaskot, äro som en omvänd hand. Det var under
en sådan kort period de två blinda hälsade mig.

Nu skall jag tala om den tredje. Det fanns vid
en tertiateater i Berlin en skådespelare, som var
engagerad som komiker utan att vara det. Han
föreföll mig vara en koleriker och han var torr och hård;
jag förstod aldrig hur han kunde betraktas som
komisk. Jag tyckte inte han var skådespelare ens, ty
han <sp>var</sp> aldrig rollen; läste eller predikade,
odräglig med ett ord. Men han hade ett namn och »drog».
Därför togs han en dag till Berlins första scen för
att skrinläggas. Detta förstod han icke, utan trodde
att hans talang kallat honom dit, och han svällde ut.
Först fick han en karaktärsroll, men var lika
odräglig som förut. Kritiken ville icke på honom, men
publiken vände ryggen.

Hastigt gick det utför. Och han, som nyss ratat
sina gamla kamrater vid tertiascenen, kände nu hur
allt ramlade ihop utan möjlighet till återtåg.

En vacker dag förekom han blind på gatorna,
ledd av sin son. Det skulle vara vackert, men jag
fann det icke så; där var något poserande,
teateraktigt, som väckte min leda.

Men han höll sig kvar vid teatern en tid, ehuru
jag icke förstod hur han kunde uppträda.

Så blev jag borta många år. När jag kom
tillbaka, frågade jag efter honom.

-- Jo, han bor här strax bredvid och är nu
stenblind.

Det var i Berlins Wester jag bodde, och på de
stora tomma avenyerna gick jag om morgnarne.

En dag kom jag ut tidigare än vanligt.

På trottoaren utanför ett stort hus med
balkonger gick min bekante skådespelare, ensam, utan
käpp.

När han fick »se» mig på avstånd, stannade han,
sköt rygg, fasade, och gick in genom porten.

-- Han såg mig, sade jag, och på avstånd,
följaktligen är han icke blind.

Ett par år bodde jag där, gick ut så tidigt som
möjligt, men såg honom aldrig mer. Han hade gått
levande i sin grav!

Om jag försöker räkna ut hans historia, så börjar
jag med skolsjukan. Man hade fått en sådan fasa för
skolan den dagen, att man önskade sig sjuk, och så
blev man det, men icke riktigt.

När den inbillade upphöjelsen började dunsta
bort, och han icke ville återtåga, så flyttade han
slaget över på en annan ruta. Medlidande, intresse
gärna, men icke som misslyckad skådespelare!

I femton år har han väl lidit alla upptänkliga
marter, då han har dömt sig själv till mörkret och
tagit avsked av livet.

Jag förmodar att han är gudlös, annars hade han
valt en annan utväg till resignationen. Ibland undrar
jag också, om han slutligen blivit blind genom att
inbilla sig och andra att han var det!

*

En annan skådespelare inbillade sig och andra
redan på 1850-talet att han hade lungsot. Han levde
sedan i 47 år, avled vid 70 års ålder. Jag råkade honom
vid en nattlig fest, då han var 60 år.  Han talade bara
om sin lungsot som jag hört talas om då i 30 år.

*

En läkare har sagt mig, att sjukhus och sanatorier
äro mestadels fyllda av patienter, som äro friska, men
tycka det vara roligt bli födda, skötta och få »ligga
och läsa romaner». Även därför har jag aldrig köpt
lungsotsmärken, eller inträtt i föreningen för
tuberkulosens bekämpande.

Eget är att jag vid 60 år aldrig sett någon
lungsotspatient, varken bland vänner eller bekanta.

Jag har slutligen  upphört tro på lungsot.

Men på 60-talet hade ännu varannan människa
lungsot, fastän de sedan blevo 70 år, vilket är
onaturligt!

Lungsoten uppfanns på 1820-talet av
nyromantikerna och tyckes mera tillhöra litteraturen än
medicinen.

Men det finns en hel mängd »nervösa sjukdomar»,
vilka ej kunna kallas inbillade i vanlig mening.

Det finns »grossesse nerveuse» eller havandeskap
med alla symptomer, som narrar läkaren-specialisten,
och slutligen uppenbarar sig som ingenting.

Det finns personer på sjukhus liggande med alla
ryggmärgslidandets symptom (»tabesgördeln») och
som dö i tron på tabes; men vid obduktionen visar sig
ingen enda læsion av ryggmärgen eller sjuklig
förändring eljes i kroppen.

Alla hysteriska åkommor äro »i nerverna», sakna
realitet, äro förnimmelser, följaktligen psykiska.
Hysteriska klotet, Clavus hystericus, Arthropathia
hysterica, äro alla kända företeelser utan sjukliga
förändringar, och borde följaktligen räknas till sinnets 
sjukdomar. De äro väl sjukdomar på ett annat plan, men
äga samma verkan.

I våra dagar har den hemlighetsfulla
blindtarmsinflammationen uppträtt som epidemi.

Man har skurit upp sjuka, som icke haft sjukan;
och man har till och med öppnat en patient, som
saknade blindtarm.

Då man skyller på inbillning i detta fall, vad
menar man?

Ingen går väl kallblodigt och inbillar sig att han
äger den sjukdomen, utan han gripes väl av
föreställningen som av ett bjudande tvång.

Då talar man om tvångsföreställning, men detta
är blott namn på ett faktum. Och jag står upp och
frågar: Vern är Tvingaren? Var är han? Vad vill
han?

Och därmed är frågan lyftad från medicinens och
psykiatriens nivå, där man lämnar medicine doktorn
bakom sig, under sig, och söker, om man är klok,
den enda läkare som kan bota »nervösa sjukdomar»
och »tvångsföreställningar».

Jag har sökt honom, när alla andra läkare icke
förmådde bota mig, och Han har hjälpt mig, Han
ensam!
</chapter>

<chapter name="Sinnevillans frukter">
<h3>SINNESVILLANS  FRUKTER.</h3>

Med den medfödda vördnad för den
aktningsvärda kvinnan, som varje man bär inom sig,
försökte jag i föregående del förklara kärlekens
förädlande inflytande på mannen. Jag försökte giva oss
män orätt, och trodde ett ögonblick att det sköna och
goda emanerade från kvinnans eget väsen.

Under dessa experiment, som jag icke litade fullt
på, råkade jag läsa i min kristna andaktsbok ett
kapitel med överskrift: Försmak av den eviga
lycksaligheten. Författaren söker den först i barndomen, men
finner intet nämnvärt. Kommer han så till ungdomen
och förälskelsen. »Jord och himmel förskönades i de
outsägliga känslor som då satte ditt hjärta i rörelse.
Din kärleks föremål var din enda tanke. Allt som
därmed var förenat fick ett högre värde. Du inträdde åter
i din barndoms paradis, men med nya känslor och
tänkesätt. Huru syntes dig icke nu allt gudomligare
än fordom. Vilka högre dygder fann du ej hos den
älskade, och huru ofta tyckte du ej, genomträngd av
ödmjukhet, dig själv vara all genkärlek ovärdig! Huru
ljuv var ej ofta själva din sorg, hur mycken tröst i dina
kval. Vilka ädla beslut uppstodo ej under denna
sälla tid i din själ; huru djupt blygdes du ej för varje
oskicklighet, varje odygd!»

Så vänder det!

»Jag var lycklig! Men min lycka berodde endast
av ett inbillningens rus, en dåraktig självförblindelse.
Jag uppvaknade blott alltför hastigt ur min villa,
och insåg, vid en lugnare sinnesförfattning, att alla
de utmärkta egenskaper, vilka jag under drömmen
hos min kärleks föremål beundrade, i verkligheten
antingen saknades eller ock ägdes i ringa mån!»

Nå!   Där kom det!

»Inom ditt eget bröst låg det himmelska, vilket
du helgade din kärlek, och du överflyttade blott dess
bild på föremålet!»

»Du älskade det fullkomliga, den rena dygden,
godhetens behag, trohetens höga ädelhet.»

»Du älskade och förskönade själva den älskades
brister.»

Därpå frågar den kristne författaren: »Då nu
kärlekens uppvaknande är en ny yttring av barndomens
oskuld, av aktningen och vördnaden för det
gudomliga i mänskonaturen, varför har du jämte villan som
dårade dig, även från dig avlägsnat den
lyckliggörande kärleken till det gudomliga och fullkomliga?»

Därpå kan jag, och många med mig svara: när
vi upptäckte att den stora kärleken var ett svek, så
slöto vi därav att allt annat mindre också var ett större
svek! Och så uppgåvo vi hoppet att finna det vi sökte.
Föllo ner i dådlös slöhet för en tid: vad är det värt
möda sig att bli gäckad igen?

Men saken har också en annan sida. Hur känner
den kvinnan sig, som blir föremål för en mans väldiga
kärlek, som hon vet sig icke motsvara? Ler hon åt
hans hallucinationer, anser hon honom dum,
underlägsen, därför att han låtit lura sig så kapitalt?

Den onda kvinnan skrattar i mjugg, det är jag
viss på: hon föraktar honom i hemlighet, tar emot
rollen dock och utför den till slutet, d. v. s. till
vigseln. Då kastar hon masken, och han ser sig sitta i
helvetet i stället för paradiset!

Den goda eller indifferenta kvinnan tror jag
däremot blygs inför sig själv vid en sådan dyrkan, lägger
bort fel kanske; mottager genom influens goda
impulser, och kan i bättre ögonblick utbrista: »Jag är
icke den du tror; du överskattar mig!»

Detta är blott min tro, ty att få veta det av en
kvinna är omöjligt, emedan hon ingenting vet om sig
själv på den grund att hon saknar självmedvetande.

Men min kristne författare skall få sista ordet.

Det är så här: När du upptäckt det konstanta
sveket här nere, varför kastar du icke ut dina vackraste
känslor och förhoppningar, uppåt, i rymderna, på
andra sidan? Söker det transcendenta, stiger upp och
över detta förgängliga, bristfälliga, som dock gav dig
en liten försmak av det oförgängliga, visande dig vilka
resurser du ägde inom dig själv?

Och jag tillägger blott: Kanske det sköina och
goda som hennes närvaro väckte hos dig, skall
nedläggas i hennes sköte och födas i ett litet barn, vars
själ då blir en avbild och ett depositum av det
gudomliga som fanns hos dig! Det är ju vägen till släktets
förädling, som är kärlekens ändamål!

Då blir ju sinnesvillan bisak, om ändamålet blott
vinnes!
</chapter>

<chapter name="Verkligheten är bara illusioner">
<h3>VERKLIGHETEN  ÄR   BARA   ILLUSIONER.</h3>

Det är obegripligt att människorna (vi) mestadels
äro övertygade att materien eller verkligheten är det
enda reella. Vi gäckas oupphörligt i vårt gripande
efter verkligheten, den rinner undan, upplöses,
försvinner, och likafullt gripa vi efter den.

Det finns ju ingen illusion så stor som
verkligheten. I dag öppnas himmelen, och vi se en ängel i
kvinnoskepnad stiga ner och hugsvala oss, förädla
oss, och sätta värde i livet. Så gå vi till en Herrans
tjänare, avlägga trohetsed, mottaga välsignelsen.
Pang! Så vakna vi vid sidan av en främmande furie,
som är oss fullkomligt obekant, och vars kärlek
motsvarar beskrivningen på ett dödligt hat. Vi fortsätta
likväl att föda och vårda vår dödsfiende, som varje
stund på dygnet förråder oss. Vart tog ängeln vägen?
Den tog ingen väg, ty den fanns aldrig. Det var en
hallucination utan verklighet bakom.

Nu föds ett litet barn, som vid fyra år är en
ängel, och fortfar därmed till fem. Men en vacker
dag kommer klagomål från grannar, att den lille ängeln
utan anledning bitit ett annat barn. Vi förneka, men
goda vittnen bekräfta. Och så, och så, och så vidare!

En fattig man blir en dag rik. Han köper ett hus
i staden och en egendom på landet. Nu börja hans
bekymmer. Hyresgästerna i staden belägra hans
bostad och begära reparationer; taket läcker,
kakelugnarna skola sättas om, fönsterkrokar saknas,
vattenledningen sviker, gård och gata försummas etc. På
lantegendomen har arrendatorn haft dåligt år, kan inte
betala arrendet; han har också olovande huggit skog:
process! tingsresor, advokater, husesyn. Etcetera!

Vad är rikedom då? Mera inkomster, mera
utgifter, plus mera bekymmer, som är ett minus.

Den äregirige har slutligen efter sju helveten nått
krönet och blivit krönt. Han är den förste, kallas
kung och allt sådant!

I morgon uppstår en ny kung som krönes. Den
gamle förklaras visserligen icke avsatt, men han är
satt i skuggan! Han tvinar, bleknar, gråter,
känner sig slut, och är snart slut!

*

Eller så här, lite mera realistiskt.

Han är ifrån sin furie en tid, och hon börjar
hägra. En längtan griper honom att återse henne,
hennes ungdom, hennes skönhet... Så kommer hon!

När han får se henne, tar han sig åt hjärtat,
finner ingenting att säga... missräkningen var för
stor. Och när hon märker det, så blir hon furien
igen!

Verkligheten var ju ingenting, endast
föreställningen var någonting. Ty när hon gått, kommer
föreställningen fram igen, och den håller att ta i; den
överlever verkligheten, som ju icke existerade. Men
allt detta, som icke existerade, kunde man ju ta uti,
förnimma, se, höra; då äro ju våra sinnen bedrägliga,
och endast vårt inre varseblivande är pålitligt.

Våra tankar om Gud, som vi aldrig sett eller få
se, är det mest påtagliga och pålitliga av allt! Och
Guds existens blir föremål för diskussion, under det
man tar den skenbara verkligheten som ett axiom!

»Livet vävt av samma tyg som våra drömmar!»
-- »En saga berättad av en dåre!» (Shakspere.)
Verkligheten är bara illusioner, och illusionerna
(idéerna) äro verklighet!
</chapter>

<chapter name="Korsdragaren">
<h3>KORSDRAGAREN.</h3>

När han gifte sig med henne, var hon 23 år,
alltså en gammal flicka, men även med ett riksbekant
förflutet. De fingo strax ett barn. Då hon var rädd
att få flera, så gick hon sin väg och började löpa
efter nytt.

När hon misslyckats, kom hon igen, och han
upptog henne, dumt nog.

Ty  nu   började   litanian!

--  Du  som  skövlat  min   ungdom...

--  Fanns   där  något   att  skövla?

--  Du   slängde  mig,   när  du  ledsnat...

--  Var det inte du som gick?

--  Och så tog du livsglädjen från mig...

--  Jag såg dig aldrig glad annars än då du fick
göra ont; och för resten, sedan du fick din frihet,
lider   du   av  självmordsmani.

--  Och så sålde du min flygel.

--  Du ville ju inte ha den! utan gick ifrån den.

--  Du  är en  liten  människa.

--  Varför det?

--  Ta  igen   presenter...

--  Det har jag inte gjort; men du har av
snålhet behållit ringarna, som man av skam brukar lämna
igen.

--  Så  ofint, att påminna om sådant.

--  Det  var  du   som   påminte!

I sju år läste hon denna litania på alla stadens
kaféer och läser den än.

--  Han  som skövlade  min  ungdom!
</chapter>

<chapter name="Astrala iaktagelser">
<h3>ASTRALA   IAKTTAGELSER.</h3>

Redan Plato-Sokrates begagna ordet astral om
vår kroppssjiäl, och jag upptager ordet, som teosoferna
åter infört i språket.

*

I ett föregående har jag berättat om telepatiska
förhållanden mellan människor av finare
konstruktion. Och jag hade funnit sannolikt att kroppssjälen
opererade överföring genom etervibrationer. Särskilt
förstärkes denna rapport över en vattenyta vid
rumsvärme. Nu kan jag tillägga att dessa strömmar, som
yttra sig i ett slags förnimmelse mellan doft och smak,
betydligt förstärkas när jag hastigt öppnar en dörr
eller råkar i närheten av en varm kakelugn.

Detta skulle ju stämma med Aristoteles'
uppfattning av etern såsom förtunnad luft: alias, luften är
förtätad eter, vattnet förtätad luft, jorden förtätat
vatten. Detta är även Swedenborgs mening, ehuru
han utfört teorien mera.

Emellertid har nyare kemien antagit att varje
molekyl är omgiven av eter. Och när man baxnades
inför atomvikternas decimalbråk, så tillgrep man den
rimliga hypotesen, att »vid kemiska reaktioner någon
del av etern förtätades till vägbar materia, eller materia
förtunnades till eter.» (Rosenbergs Kemi s. 93.)

Värme, ljus, elektricitet äro numera ansedda som
analoga etervibrationer. Mina astralströmmar synas
även fortplanta sig bättre i ljus än mörker, om dagen
bättre än natten, i värme bättre än köld.

I vacuum, i luftpumpens recipient och i
glödlampan bör ju eter finnas till, och med den borde nya
experiment företagas. Under avvaktan på detta vill
jag meddela några rön gjorda i dagliga livet.

När en man vill mottaga en kvinnas <sp>aura</sp> i
sig och med henne förenas till ett väsen, så vägrar
först hans kropp att mottaga grov föda; han magrar,
avsöndrar fett, förtär sig själv; och först när hans
vävnader förfinats, äger han hennes kroppssjäl i sina
vävnader. »Du har fått min vilja» säger ungmön i
folkvisan.

Och det är sanningen. Nu kan mannen önska
henne till sig, på avstånd ingiva henne glada eller
sorgsna känslor, bevaka hennes steg; och hon på
samma sätt.

Växelströmmarna äro i gång, och tåla icke
störingar, därför isoleras de älskande, isolera sig själva,
och tåla icke sällskap.

Här vill jag inskjuta en observation, att Backus
är fiende till Venus, och att det gamla »Venus sine
Baccho friget» är osant. Jag talar nämligen om Venus
Urania, icke om vulgivaga.                                         

En man, som eljes, likt Sokrates, aldrig blir
drucken, han blir rusig av ett glas vin i sin kvinnas
närhet; förvirrad, så att han svamlar och vacklar.

Skulle vinets »etrar» verkligen stå i sammanhang
med etern?

[Alkoholen, eldvattnet, blir ju eter genom att
berövas vatten, tros det.]

En älskare i ren stor kärlek aktar sig för vinet
av ren instinkt, om han vill behålla sin kvinna, kanske
därför att hennes etervibrationer icke tåla vinets. Men
den man som vill bli kvitt från en ond kvinna, han kan
bokstavligen »supa bort henne».

Dessa farliga växelströmmar mellan älskande äro
så känsliga, och yttra sig på många sätt. Om hon
återtar sin <sp>aura</sp> genom en påkommen antipati, så
fryser mannen, men med en oren, infernalisk köld,
alldeles som den vilken sörjer, eller utlöses från en kär
avliden.

Och om hon går ut i sällskap, där främmande
herrar orena henne med sina blickar, så överfalles
mannen av en känsla som om nässlor brände hans
kropp, och han måste riva av sig kläderna, ösa kallt
vatten över <sp>sig</sp>, för att lugna sig och henne.

En kokett kvinna, som roade sig, oskyldigt som
hon trodde, att reta upp mäns begär, fick en dag denna
Nessus-dräkt på sig, så att hon måste kasta av sig
kläderna och ta kallt vatten. Men hon förstod inte
orsaken, och lät icke upplysa sig, förrän hon överfölls
av självmordsmani!

Koketta kvinnor äro därför alltid nervösa, se
härjade ut, åldras fort, och sluta illa. Detta våga de leka
med!

Om man är utsatt för en kvinnas strömmar, mest
under sömnen, så kan man isolera sig. En tillfällighet
kom mig att på kvällen kasta en yllefilt över axlar
och hals; och den natten var jag skyddad, ehuru jag
märkte strömmarnas attacker. Att ylle isolerar, skulle
ju tala för elektrisk verkan, och Jægers ylleplagg
kunde ju under de rysliga hypnotism-tiderna ha tjänat
som isolerare. Jag var jægerian, och blev först lugnare.
Men när jag börjat rena min själ, plågades jag av yllet
och kastade det, samt tog endast bomullsskjorta.

Jag har varit utsatt för strömmar av hat, som
hotat kväva mig, och yttrat sig som lukt av mortalin.
Det var häxornas metoder!

Och när jag en gång ådragit mig en häxas hat,
drömde jag att åskan slog ner i mitt förmak. På
morgonen fann jag ramen till hennes porträtt i förmaket
full med sprickor, vilkas uppträdande jag då icke
kunde förklara, ehuru jag satt dem i sammanhang
med drömmen.

*

Jag har anledning tro, att kroppssjälen kan under
vissa förhållanden utträda ur höljet och flytta sig,
bokstavligen till annan plats. Mitt första stora fall har jag
skildrat i Inferno. Det var under ruset; och alkoholen
äger jämte vissa giftiga örter denna sataniska egenskap
att exteriorisera sensibiliteten.

Därför var ruset begagnat av häxare.

Och än i dag kan man läsa i aftonbönerna i vår
psalmbok, huru man befaller sin själ i Guds hand,
bönfallande honom om skydd mot »glödande skott», mot
»hastiga förskräckelser» och för de »ogudaktigas
storm», vilket allt ju endast kan betyda: sovande
människors onda inflytelser.

Dem som därför vill undgå nattskräckan, maran,
orema tankar, han har endast att rena sig själv med
måttlighet, nykterhet, tvagning, självrannsakelse och
bön!

Det är prövat!

*

När en människa vänt sig från det onda med
uppriktig avsky, får hon osynliga hjälpare och rådare på
den nya goda vägen. Dessa hjälpare, skyddsänglar,
se vi ju aldrig, men de giva sig tillkänna på många
sätt, dels genom immanenta yttringar av antipati, dels
genom hörbara ljud, varningssignaler, bultningar i
väggen, syrsors gnissel i örat, knipningar i foten
(vänster betyder »ja», höger betyder »nej»), knaprandet
av en obefintlig råtta, vilken senare dock kan visa sig
(för alkoholisten).

Jag skäll berätta några fall, till deras tjänst som
upplevat dylikt, utan att förstå det.

För tjugufem år sen besöktes jag av en hemsk
person, som hatade mig, och endast kom för att vara
falsk och förråda mig åt fienden.

Jag misstänkte honom icke precis, men jag led av
hans närvaro, narrades tala, kom i kallsvett och måste
gå ut att kräkas.

Mannen gick, men kom snart igen. Då berättade
han, att en vän av våra börjat supa.

--  Det kan jag aldrig  tro, svarade jag,  ty när
han och jag råkades i går var han påfallande måttlig.

--  Då tål han väl ingenting, svarade den hemske.
Ty när jag drack sist med honom, måste han efter
ett glas gå ut och kasta upp.

Jag kunde ju icke säga, att vomeringen framkallats
av den person jag nu talade vid, men det var min
fasta tro, att så var.

Tjugo år senare upplevde jag liknande i kort
samvaro med en osympatisk person, med den skillnad, att
jag först höll på att svimma.

*

För tio år sen satt jag en afton ensam vid mitt
skrivbord. Jag hör tamburklockan ringa. I detsamma
skar det i maggropen.

En resande man av ett farligt slag anmäldes. Han
kom in, och vi skulle gå ut, naturligtvis. När vi trädde
in i kaféet, blev jag »sjuk», och så intensivt, att jag
måste gå hem. Hemkommen blev jag frisk. Det var ju
en tydlig vink.

Några dagar efteråt kom en bror på besök.

--  Nåå, träffade du L. sedan?

L. var en vidlyftig person, som icke var gott
umgänge.

--  Nej, svarade brodern, jag skulle gå till honom,
men just som jag skulle gå, blev jag »sjuk» (samma
sjuka som jag).

Detta kan vändas om ibland, ty på ett halvt år
observerade jag tre personer, som blevo »sjuka» hos
mig. Antingen fick jag icke umgås med dem, eller
de icke med mig.

Umgänget   upphörde   också!

*

Men man får icke alltid direkta svar på sina böner
till Gud, liksom om det sades ifrån: »Du skall välja
själv! Begagna din fria vilja!»

Härvid kan man dock, liksom Sokrates få
negativa varningar, av sin daimon, utan att få positiva råd.

Under en fatal förbindelse med en kvinna, sökte
jag slå mig lös, båd Gud om hjälp och om råd framför
allt!

Ibland kände jag som en plikt att stanna för
barnets skull. Men jag fick intet svar, tvärtom lika många
tecken för som emot.

Nu gick jag varje morgon i stranden av en vik,
som jag kallade »Spillerviken», emedan strömmen
kastade upp så mycket vrakgods där.

En morgon, under mina inre strider, hände mig
följande underbara tilldragelse.

När jag kom på bron, såg jag långt bort på
viken en vit segelbåt med slående segel. Efter tio
minuters väg, då jag nått fram till Spillerviken,
landade segelbåten vid mina fötter. Ingen satt till rors,
ingen fanns i båten, ingen hade funnits i den. Det
var ingen vision eller hallucination, ty båten låg kvar
flera dagar med hissade segel.

Det var en båt som kommit loss, det var ju givet,
men att det var för min skull, det är visst.

När jag berättade detta för en ockultist, inföll han:

--  Du skulle ha satt dig i båten.

--  Jag vågade icke; jag var för blygsam att tro
den kom att hämta mig!

*

I samma väva, och sedan jag återknutit med
kvinnan i löslig förbindelse, hände mig följande på
samma plats. I Spillerviken låg en morgon den
avhuggna aktern av en kutter. I styrhålet stod en
låda, på lådan låg en bockfot.

Det var en tydlig rebus. Hugg av dig svansen,
såga av bockfoten! .

Vidare!   En morgon låg en vit kanot i marvatten.

En annan morgon: en madrass med ett stort hål,
så att halmen stack ut. (Paillardise!),

Varför tog jag icke varningarna? Jo, jag tog
dem; bad Gud om kraft att rycka mig ur förnedringen,
men han nekade mig kraften. Och jag var icke säker,
om jag icke borde, som straff, stanna i eländet.
Ensamheten är ju steril; samlivet med kvinna har alltid
förefallit mig naturligt, självklart, nödvändigt och
pliktenligt. Medborgarplikt har jag kallat det.

-- Har du råd att gifta dig? fråga de
obotfärdiga, vilka ta det som en lyx.

När jag blir gift, så får jag råd, bara jag
samtidigt överger ungkarlslivet.

Nåväl! Jag fick inga maningar att gifta om mig,
men mottog varningar för paillardise.

Jag förstod icke detta, och mitt oförstånd
vållade mina disharmonier. Och jag förstår det icke
denna dag, hur jag skall ha mig.

Äktenskapet och det husliga drar mig in och ner
i det materiella; men det är en hård skola, i offer
och försakelser, tryck på viljan: och genom att ha
något att reagera emot, härdas viljan, renas begären.

Men, å andra sidan, genom att dömas till
paillardise i äktenskapet, förnedras man; och böjer man
sig icke för hennes lusta, så hotar hon gå -- till en
annan!

*

Ibland har jag trott, att den vita båten betydde:
Gå ut ur alltihop!

Det vill säga, att jag hade lov att själv gå ut
ur livets förnedring.

Dante sätter icke Cato bland Infernos
självmördare, ty han gick sin väg ut ur en rutten tids synder,
som hotade dränka honom.

Jag har verkligen trott ibland att Gud kallat mig,
och fordrat detta bevis på förtroende av mig. Och
detta i stunder då jag ropat: fräls mig Herre, jag
förgås!

Men i sista ögonblicket har jag känt att min
mission icke var slut; att jag hade mer att säga
människorna! Och så sändes en ängel att trösta mig:,
just när jag röt mot himlen: Min Gud, min Gud,
vi haver du övergivit mig?

*

Den vanligaste yttringen av en »hjälpares»
närvaro är det bekanta bultandet eller knackandet i
väggarna. Alla människor ha erfarit det, men slagit bort
med »naturliga förklaringar». Otaliga gånger har jag
fordom och nu hört dessa varningar, men förr icke
förstått det, emedan jag var ett gudlöst kreatur.

Sedan 1896 (Inferno) har jag förstått, men icke
alltid lytt, emedan jag varit villrådig om det var
prövning att motstå eller varning att följa.

Exempel: En söndagsafton kom en odeciderad
vän på besök, och var välkommen, emedan jag levat
ensam och icke hört min röst på länge. Vi satte
oss ned att prata vid ett glas. Jag var talträngd,
men vädrade ett ärende hos mannen. Han ville veta
något!

Jag nalkades det farliga ämnet, som han tycktes
framkalla med blickarna, eller tankarna, ty han
vågade icke fråga.

Då   knackade   det   i väggen.    Jag  låtsades   om
ingenting, men tog emot varningen.

Det knackade igen!

--  Vad var det? sa han.

-  Hja, jag vet inte.

Då berättade han en historia som nyss tilldragit
sig hos honom. Hans barn hade en kväll kommit
nedspringande från flygelbyggnaden, emedan det
bultat i väggarna, fastän »ingen var där».

Då bekände jag kort!

--  Det   är   varningar   av   våra   goda,   osynliga
hjälpare.

--  Hur går det till då?

--  Antingen är det ett rent underverk, eller äger
det en reel grund.    Kan man konstatera att en
människa bultat på andra sidan väggen, så får man
betrakta det som  en  tillskyndelse,  i så måtto, att den
bultande  fått  en   maning  att  i visst  praktiskt
ändamål slå in en spik just då.

I mina flesta fall har ingen människa bultat,
men stundom har det varit en människa. Jag själv
har på en afton fått maning att flytta en tavla, och
fastän jag ogärna stör grannar, övervann jag
betänkligheten. Men efteråt kom det för mig, att det skedde
på tillskyndelse, och att jag kanske uppträdde som
varnare i någon farlig situation som jag icke kände,
och aldrig fick känna!
</chapter>

<chapter name="Demaskeringen">
<h3>DEMASKERINGEN.</h3>

Vid mina 55 år råkade jag en man på gatan
som hälsade mig mycket bekant vid förnamn. Han
hade vitt skägg och hår, men det skiftade ännu i
något rävrött. Jag letade i minnet, men återfann
honom icke, icke ens i blickarne, men rösten väckte
dunkla minnen. Då sade han sitt namn! Och jag
mindes för trettio år sedan en affärsman, som
ansågs likna en högt uppsatt person. Han var en
vacker karl med sitt stora svarta skägg, han förde
sig på ett sätt, som dock icke passade hans
medelstånd; han föreföll beskedlig i vårt korta tillfälliga
umgänge, och jag tyckte hans inre obetydliga icke
svarade mot hans pretentiösa yttre. Även fann jag
att ögonen icke hörde till huvudet, eller till masken.
Han såg nämligen ut att vara maskerad.

Dagen efter råkade jag en frände och berättade
örn mötet.

--  Visste  du  inte   att  X.  bar  färgat skägg och
hår?

--  Nej, det har jag aldrig vetat, men nu tycker
jag  mig alltid  ha  vetat  det.    Men vilken  var  hans
naturliga färg?

--  Han var röd!

I  ett ögonblick  hade  jag maskerat om mannen
i mitt sinne.

--  Mask  hela  sitt liv!    Han   blev väl glad  när
håren    vitnade    och    han   fick    kasta    masken   och
flaskorna!
</chapter>

<chapter name="Olycklig kärlek">
<h3>OLYCKLIG   KÄRLEK.</h3>

Den vanligaste orsaken till sinnets sjukdomar
uppges vara krossade illusioner, eller med andra ord:
gäckade förhoppningar, inbegripen olycklig kärlek.

Själen har sträckt sig utom kroppen och börjat
ympa på en annan själ; denna går sin väg och tar
den olyckliges själ med sig, så att denne blir
bortkommen, har förlorat sig själv, gått sönder.

Men det finns ett sätt för den tomme att fylla sig
med ny själ; och det är att söka det gudomliga i
bönen. Då födes en ny själ i honom och han är
pånyttfödd, räddad.

Den som vid en bruten kärleksförbindelse längtar
efter den trolöse som gått, längtar egentligen efter att
återfå sin själ, längtar efter sig själv; ty om den
bortlupne kommer igen, skänker den ingen tillfredsställelse
eller lycka; det var också en illusion. Men vid det
obehagliga återseendet kan genom ett stormigt
utbyte av ord och tankar, den övergivne återtaga sin
prana, utskilja sina tillhörigheter och avskilja den
andres fientliga beståndsdelar, samt gå botad ifrån
mötet.

Det är en verklig avvittring eller boskillnad.

Men   ibland  räcker  denna  kris  hela  livet.

En man gick trolöst ifrån en kvinna och hon föll
sönder. Men det värsta hon led var förnimmelsen,
att han gick med en annan kvinna och orenade hennes
själ, som han bar med sig. För att avbryta den
farliga kontakten plågade hon sin kropp med vakor,
fasta, törst och iskallt vatten. Somliga lyckas därmed,
men hon icke! Därför återstod henne blott att;
beröva sig livet, och det gjorde hon.

Men han, den trolöse, måtte ha deponerat något
av sin själ i hennes, ty när hon dog, blev han
tungsint och tvinade, så att hans nya kvinna övergav
honom.

-- Hon  älskade honom  i döden!  sade folket.

-- Det gjorde hon icke; hon hatade honom, men
hon måste ha igen sin själ, och denna längtan kallade
hon älska.
</chapter>

<chapter name="Reflexer">
<h3>REFLEXER.</h3>

En mörk, tungsint kvinna i övergångsåldern gifte
sig med en äldre gladlynt, lättsinnig man, som under
förlovningstiden lyckades med fester och presenter
sätta henne i humör. Hon tillhörde den kategorien,
som själva tunga, söka män för att bli muntrade.
Efter vigseln blev hon svårmodig, då det icke kunde
vara fest varje afton. Hennes svårmod tryckte
mannen, så att han blev förnaglad. Och ju mer hon
förebrådde honom hans tungsinne, dess mera förstenades
han, och slutligen blev han stum i hennes närvaro.
Han tog felet på sig, men kunde inte fatta fenomenet,
att han alltid blev ystert glad i alla andra människors
sällskap.

Dock, han tog felet på sig, kände som om han
tryckte henne, och på begäran gav han henne
friheten.

Nu skulle hon gå ut och söka glädjen i friheten.
Hon sökte sällskaper, fick umgänge och ett hov. Men
hon ledsnade efter tre dagar på en människa. De
voro så tungsinta! Och hon körde ut dem, blev
ensam och fick självmordsmani.

Då råkade hon en man som var mycket yngre
än hon, en vilde med ett övergivet glatt humör,
som älskade livet och dyrkade livsglädjen.

Det var hennes affär, och hon tog honom till
fästman.

Efter åtta dar fann hon sig förlovad med en
»sorgsen, tungsint man, av vilkens samliv hon icke
väntade någon glädje eller lycka».

Hon  hade  smittat  honom!

Nu borde hon ju ha upptäckt hemligheten,
nämligen att hon var en bottenlös förtvivlad människa,
emedan hon icke sökte lyckan i arbete, hem och
plikter, utan på orätt ställe.

Hon kände nog ibland ihåligheten i nöjena,
skådade igenom människorna, fick ingen illusion av den
tomma glädjen.

Sålunda tillställdes en lysande fest för att
förströ henne efter skilsmässan. Hon fick de yngsta,
finaste och mest spirituella kavaljerer; men de kunde
icke säga henne ett ord. Hon förstod inte vad de sade.
Den eviga tystnaden och'försteningen rådde vid hennes
lysande bordsplats.

Efter supén dansades. Hon blev trött genast och
satte sig att se på. Och när hon såg skeptisk och
högfärdig ut, blev hon ful. Därför fick hon sitta.

Då öppnades hennes ögon, och i favoritdansen
Cake-walk såg hon ormar figurera mot apor. När
en Boston dansades tyckte hon sig se en
sjukgymnastik.

Då sprang hon ut från alltihop, åkte hem till sitt
barn, och där fann hon det sökta: glädjen, den solida,
varaktiga.

Hennes tomhet gjorde alla människor tungsinta
utom barnet. Den lilla var oemottaglig för modrens
svårmod; ty han stod ännu i förbindelse med
stjärnevärlden; och han ensam kunde lysa upp i denna själ
av dunkel, tills en dag den missledda modren vände
ryggen åt världens tarvliga nöjen, och sökte bättre.

Då började hon sprida ljus själv, och slutligen
kom hon så långt, att hon kunde skänka tröst och
hugsvalelse åt de bedrövade och tungsinta.
</chapter>

<chapter name="Om självmord">
<h3>OM  SJÄLVMORD.</h3>

Självmord är i allmänhet ansett som dödssynd,
och är nog det. Ett vanärande straff drabbar den
döde, och når honom på andra sidan graven. Denna
hämnd skulle människor icke taga ut på en olycklig,
vars sista stunder de icke kunna känna.

I de flesta fall följer den osälle en obetvinglig
maning och begår handlingen för att undvika ett
större ont.

Dante råkar Cato den äldre och Lucretia, icke
bland självmördarne, utan på en särskild plats, där
de åtnjuta allmän aktning. Och skalden urskuldar
deras handling med den förklaringen att Lucretia hellre
dog än levde kränkt. Och att Cato gick ut ur syndens
värld för att icke sjunka djupare ned.

Den som skriver detta har sedan sitt nionde år
varit frestad självmant gå ut ur eländet, många gånger.
Även som religiös människa har han varit manad; och
han har bett Gud om lov att få göra det. Ja, han har
slutligen känt det som en lovvärd handling, vilken
Gud fordrade som ett bevis på förtroende! Att han,
längtande till ett högre, renare liv i Gud, skyndade
till mötet, med full tillförsikt att Gud kallat på honom
och vore färdig mottaga sitt barn med förlåtande och
öppen famn.

Men jag vill icke försvara självmord, ehuru jag
är nog förmäten tro, att de lyckade självmorden varit
tillåtna, och de misslyckade icke.

Är maningen oemotståndlig, ja, då förfaller allt
tal om självval eller icke självval. Det var en ofri
handling och den olycklige således moraliskt oansvarig.

Därför borde allt tanklöst tal om det är modigare
leva än söka döden, inställas. Frågan om mod rör sig
icke på det planet, hör icke till ämnet; det är bara
så eller så; men varken modigt eller icke modigt,
utan något helt annat. Kalla icke självmördaren för
något annat än en olycklig, så gör du rätt; och
därmed är allt sagt!
</chapter>

<chapter name="Scener från helvetet (forts.)">
<h3>SCENER FRÅN HELVETET.

(FORTS.)</h3>

Det återstår bara tio dagar tills hans hustru skall
gifta om sig med hans värsta fiende. Och denna
fiende skall bli styvfar till hans älskade lilla sexåriga
dotter.

Fästmannen är en rå underklass, som redan slagit
modern, och som således kan antagas bli lika
omänsklig mot dottern.

Den förre mannen har ingen skuld i detta. <sp>Hon</sp>
gick för att söka ombyte och få en kavaljer på kaféer
och krogar.

Nu måste den frånskilde mannen gå ut tidigt på
morgonen för att icke riskera möta dem. Eljes måste
han hålla sig inne hela dagen. Men när han går ut på
morgonen medförer han en laddad revolver i fickan.

Och han spejar, om han ändock skall se dem
komma. De tre, och han, uslingen, släpande <sp>hans</sp>
lilla älskade barn vid handen, med moderns arm
under sin.

Ibland tror han sig se dem, och då tar han åt
fickan.

Revolvern är avsedd att befria honom själv från
synen, icke för att hämnas eller hindra sitt öde, ty det
kan han icke, det vet han förut!
</chapter>

<chapter name="Starkare än vi (Plus fort que nous)">
<h3>STARKARE ÄN VI.

(PLUS   FORT   QUE   NOUS.)</h3>

De hatade varandra med ord och tankar; han
slog henne, brände upp hennes porträtt, förtalade
henne offentligt; hon hämnades så grundligt hon
kunde, slog igen, förtalade igen, lät honom frysa och
svälta, tog barnet ifrån honom.

Men affiniteten, föreningsbegäret, överlevde
fiendskapen; de drogos ihop mot sin vilja; det var som
om de burit två självständiga väsen innanför huden,
och dessa väsen älskade på egen hand, trots de båda
fiendernas hat; och dessa hemlighetsfulla väsen
meddelade ett slags kärlek åt antagonisterna, som
verkligen råkades i eros och för några stunder skänkte
varandra lyckan.

Det är väl därför kärleken är oberoende av
resonnemang, antipati, och kan överleva skilsmässan
till och med.

Teosoferna säga med tanken på reinkarnationen,
att barnen välja sina föräldrar.

Det är väl därför »man» icke väljer i kärleksvalet,
utan man väljes, oemotståndligt; och det är också
därför kärlek existerar självständigt mitt i hatet och
parallellt med antipatien.

Det går över vårt förstånd och vår vilja!
</chapter>
<chapter name="Tillräckliga grunden">
<h3>TILLRÄCKLIGA GRUNDEN.</h3>

Rent ut sagt: Jag tillskriver all min otur, alla mina
olyckor den enda orsaken att jag varit gudlös.

En människa som avbrutit förbindelsen med det
gudomliga kan ju icke mottaga någon välsignelse;
och alla ord om sin egen lyckas smed, selvmade man,
egna kraften, äro strö!

»Om Herren icke bygger huset, så arbeta de
fåfängt som därpå bygga.» Det är hela sanningen!

Att även en troende människa kan drabbas av
olyckor, det veta vi, men de kännas på ett annat sätt,
och de äro prövningar, som mottagas, gå över, och
lämna efter sig en stilla frid och lycka.

Men systematisk otur, en flitig människas
fåfänga strävan att nära sig, det röjer strax att orsaken
är gudlöshet: Där är ingen välsignelse med det! Och
förbannelsen vilar över allt han tar i.

Inflyta verkligen pängar, så gå de som de kommit,
ryckas ur handen. Och ingenting stannar, ingenting
trivs hos den gudlöse.

Jag kunde nog till min ursäkt namnge min
ungdoms otrogna lärare: Helveteslärans förnekare,
Julianus' försvarare, Jesus-biografen, »Avskedet ur
kyrkan», och flera. Men jag skall ta skulden själv, så får
jag någon som hjälper bära den!
</chapter>
<chapter name="Blåsyrans filosofi och symbolik">
<h3>BLÅSYRANS  FILOSOFI   OCH   SYMBOLIK.</h3>

Om man sprutar en hund i svalget med blåsyra,
så faller han ner stendöd, som träffad av en bösskula
i hjärtat.

Det kan ju icke vara vanlig kvävning, ty den
fordrar sin tid som man vet genom drunknades långa
dödsprocess.

Förgiftning kan det icke heller vara, ty absorption
måste också ta sin tid.

Man har gissat på katalys eller okänd
kontaktverkan.

Med ett ord livets värsta fiende cyanen,
cyanvätet och cyanföreningarne döda, utan att man känner
orsaken!

I medicinen har jag ingenting fått veta, men i
djurmedicinen har jag lärt att cyanvätet är ett dödligt
nervgift. [Fröhner: Toxikologie für Thierärzte,
Berlin 1901.]

Var i naturens laboratorium finns då detta giftet?

Jo, i många fruktträds kärnor (frön), vilka
därigenom skyddas för undergång; mandel, persika,
plommon, o. s. v.

»Av trädens fruktkött fån I äta, men örn I äten
av livsens frö, så skolen I dö.»

I djurriket förekommer blåsyra, men som glykosid,
alltså bunden, i tusenfötters körtelsekret, hos
paddor, tritoner, salamandrar. [Professor Fröhner 1. c.]

Men även människans saliv har nu i 40 år
uppgivits hålla rhodankalium (svavel-cyankalium), vilket
väl så får tolkas, att vår saliv kan under inflytande av
vissa reagentier, genom kommutation lösgöra K C N S.

Hur framställes nu cyan på laboratorierna.

Som bekant: av blod och järn! hälst, men eljes
och vanligast, av alla djuriska beståndsdelar, som
glödgas med pottaska och järnspånor. Därvid bildas
gult blodlutsalt, kallat omväxlande kaliumjärncyanur,
blåsyrat järnoxidulkali och mycket annat. Men på
40 år har jag sett dess konstitutionsformler växla, så
att jag numera icke tror på någon.

Berzelius tecknade den såsom 2 cyankalium + 2
cyanjärn, med vatten.

Gult blodlutsalt är ju cyan ännu i oskuldens
tillstånd. Det ser ut som kristalliserad honung, smakar
sött med lite bitter eftersmak.

Vid elementaranalys, som är en mycket utvecklad
syntes-serie, lämnar gult blodlutsalt denna procentiska
formel:

<table>
<td>37,93 kalium
<td>17,04 kol                   <td v2>cyan = 36,93
<td>19,89 kväve
<td>13,25 järn
<td>12,79 vatten.
</table>

Det märkvärdigaste med denna och andra järnets
cyanföreningar är det, att järnet icke kan upptäckas
med vanliga reaktionsmedel. Järnet måste således vara
dekomponerat i sina beståndsdelar, kol och väte.

Här vill jag inskjuta en anmärkning ur Cleves
Lärobok, som i åratal gått förbi mitt öga, antingen
som en lapsus eller ett tryckfel, fastän den döljer en
stor upptäckt.

Cleve säger (sid. 327) att gult blodlutsalt med
ozon ger bland annat klor eller klorkalium.

Om uppgiften är riktig så interpellerar jag
härmed Kemiska Föreningen i Stockholm och frågar
direkt: Är uppgiften om klorens uppträdande riktig,
varifrån kommer den? Gult blodlutsalt håller ingen
klor, lösningsvattnet får icke hålla klor, ozon är bara
syre. Frågas första, andra, tredje gången: Varifrån
kommer kloren?

Den måste väl bildas eller uppstå ur cyanen,
med vilken den såsom haloid är släkt, eller ur
ozonens 3 syre.

Återvända vi till blåsyran, som ännu slumrar
oskyldig i det gula blodlutsaltet, så gå vi ett steg
vidare och förvandla blodlutsaltet till det giftiga
cyankalium.

Av gult blodlutsalt, som gjorts vattenfritt vid 100°,
och nu är vitt, blandas 8 delar med 3 pottaska och
glödgas i järndigel med lock.

Det övre av smältan avhälles, och är Liebigs
cyankalium (blandat med cyanet).

Detta cyankalium, om det får ligga öppet i luft,
förvandlar sig självt till pottaska, eller kolsyrat kali.

Kolsyran anses komma ur luften, och är nog
gripen ur luften också, ty rimligare är väl att cyanen
transmuterat till kolsyra. Jag vill bara erinra om att
koloxid CO = med molekularvikt (ekvivalent) är 14,
och egentlig vikt 0,96978, samt kvävet N = (ekvivalent)
14 med samma egentliga vikt som koloxid eller 0,96978,
där alla fem decimalerna stämma.

Ekvivalent koloxid (karbonyl) kan då vara kväve
(ekvivalent då atomen = 28 = 14 x 2). Och då kan
kolsyra mycket väl bildas av cyan och tvärtom.

Nu är cyankalium framme på omvägar ur blod
och järn och pottaska.

Sväljer jag cyankalium, fast eller i lösning, så
anses cyanväte frigöras genom magens syra
(klorväte eller annan), och jag dör genom 1:o kvävning,
2:o genom inverkan på de vasomotoriska nervcentra
så att hjärtat stannar, 3:o genom narkos av stora
hjärnan (coma).

En hund dödas av <sup>1</sup>/<sub>2</sub> gram cyankalium, en häst av
5 gram. En tioöring väger ju 1,45 gram. Alltså,
uppväg en tredjedels tioöring med cyankalium, och det är
dödsdos för en hund.

Destillerar jag återigen cyankalium <sp>försiktigt</sp>
med utspädd svavelsyra, så får jag cyanväte eller
blåsyra. Men om jag kokar en lösning av cyankalium
så får jag myrsyrat kali och amoniak.

Myrsyran tecknas CO<sub>2</sub>H<sub>2</sub> där kolsyran
(anhydriden) visar sig igen i CO<sub>2</sub>.

Blod  och  järn  och  pottaska,  och  eld  därtill!

Blod är djurlivets källa, järn är bergets
nervsubstans, pottaska är alla landväxters salt!

Liv och död ha blandat sina krafter (pranas), men
i elden har livet blivit död, blodet har blivit giftigt
exkrement, järnet urin, och pottaskan är växtens
aska.

Det är blåsyrans symbolik!
</chapter>

<chapter name="Kisel blir kol">
<h3>KISEL  BLIR  KOL.</h3>

En växt består huvudsakligen av vedämne
cellulosa, som är kol, väte, syre. Kolet anses icke komma
ur marken, utan tros absorberas ur luftens kolsyra,
kuriöst nog genom växternas gälar, som äro bladen,
och vilka ju äro andningsorganen

Nu står en granskog och växer på alpens
berggrund. Myllan är minimal, luften är kolsyrefri,
varifrån kommer då kolet? Det kan härledas ur
vattnet, som kan förvandlas i allting, men det är mera
sannolikt att kolet tas med rötterna ur bergets
kiselsyra.

F. Fittica, professor i kemi vid universitetet i
Marburg, har i dessa dagar (Deutsche Revue, maj
1908) bevisat, att kiselsyra avger kol.

Vi måste ju tro att en universitetsprofessor kan
så mycket kemi, att han är mäktig en enkel kvalitativ
analys, som varje apotekargosse rår med.

Så här förfar professorn: Han fäller kiselsyra
med ett alkali, som icke är kolsyrat. Denna
kiselsyra torkas, rives till pulver och glödgas med zink.
Löser man ut metallen med syra, så erhåller man
kol. (Användes järn i stället för zink, så
förvandlas en del av kiselsyran i lerjord.)

Nu vill jag tillägga att professorn utom kol i
första fallet även får kväve, vilket stämmer med mina
äldre beräkningar att silicium = 28 är ett
bikondenserat kväve = 14. Och järnet är ett kvadrikondenserat
kväve = 56 eller ett bikondenserat silicium.

Därmed kan diamantens uppkomst ur kisel
förklaras. Diamant ansågs alltid vara ett slags
bergkristall, ända tills man förbrände den och fick
kolsyra. Men man förbisåg att diamantens aska gav
ett kiselskelett med något järn. Grafiten i urberget
kan icke härledas ur organiskt ämne, utan måste
uppstå ur transmuterad kiselsyra som blir kolsyra först,
sedan kol. Grafiten är alltid järnhaltig, och grafiten
är kisels övergång till järn.

Östra mellansverige ligger i grafitgneiss, västra
Sverige i järngneiss, varav man skulle kunna tro att
det östra var före i tiden det västra, men det behöver
icke vara så.

De kolväten man finner inneslutna i järnets
gångart, t. ex. bergstjäran i Dannemora, äro uppkomna
ur kiselsyran genom transmutation, men kunna även
deriveras ur kalken, som därstädes dock icke håller
kolsyra.

Erdmann säger, och har rättighet bli trodd, att
bergkristaller ofta innesluta en droppe vatten eller
<sp>nafta</sp> (kolväte).

Denna nafta mitt i urberget, den talar
åtminstone mot vulkanisterna, som tro att gråbergen
uppstått ur eld, ty kolvätet skulle ha brunnit upp.
</chapter>

<chapter name="Imitation eller inkarnation">
<h3>IMITATION  ELLER  INKARNATION.</h3>

Jag läste för fyrtio år sedan i Erdmanns
Filosofiska miniatyrer om Hemliga Ideal. Det var
människor, som i sin ungdom försett sig på någon
person de beundrade, så att de bildade både sitt inre
och yttre efter förebilden.

Jag minns, omkring 1880, en man jag umgicks
med på lediga stunder, mest därför att han sjöng
för mig.

Han var en ytlig människa och därför behaglig
efter mitt ansträngande tankearbete. Men han hade
ett antaget sätt av stortalare och bramarbas; var av
naturen en brutal frispråkare, med vilda seder,
dryckeshjälte, men egentligen oförarglig. Var vänfast och
lät sig hundsfotteras av den han tyckte om, men
liknade jätten som lät en rycka i skägget, dock bara
litet. Han vurmade för Carl XII och påstod sig likna
honom; var slagskämpe och gick klädd på ett
särskilt sätt, ridderlig mot damerna, tyckte om djur.

Samtidigt med honom skymtade en annan, yngre
man förbi mig då och då; han var timid och lyrisk,
fin karl, motsatsen mot den stortalige bramarbasen.

Jag blev borta i tio år. När jag kom igen hade
den stortalige avlidit för länge sen, och nu gjorde jag
riktig bekantskap med den lyriske.

Vid första mötet märkte jag att han ofta talade
om bramarbasen, citerade honom.

Jag frågade om han känt honom. -- Ja, då, de
hade varit vänner i flera år.

Nu fick jag upp ögonen, och öronen.

Jag såg att han liknade den döde, vilket han
icke gjort förut. Han klädde sig också på samma
sätt; drack och stortalade, rökte snugga och
begagnade coup de poing, som den avlidne; ja, jag hörde
tonfall i rösten som var den avlidnes att jag slutligen
fick illusionen att det var bramarbasen själv. Han
sjöng också, och till sist -- han vurmade för Carl
XII; var även vorden lik denne.

Det som gjorde parallellen än mera påfallande
var det, att han ärvt den dödes vänner, dennes
sympatier och antipatier. Och han hade även, ifrån att
varit renlivsman slagit sig på kvinnojakt, mera av
oförklarlig nyck än böjelse, ty han var en
ungkarlsnatur liksom bramarbas.

Men i allt detta, så fanns hans förra jag kvar.
Och ibland, när han druckit, rörde han ihop sina
karaktärsroller. I samma drag skröt han med sitt
renliv till trettio år, och sina nuvarande debaucher;
talade lyriska svärmerier med bramarbas' råa stämma;
uttalade sin vörnad för Gud, konung och
fädernesland, och under de rysligaste svordomar farande ut
mot samhället; berättade naivt hur falsk han nyligen
varit mot mig.

-- »Han förtalade dig alldeles skamlöst... Jag
höll med naturligtvis!»

Det fann jag helt naturligt, och log bifall.

Han varken tyckte om mig eller hatade mig;
vi drevos ihop av ett intresse, och voro opersonliga
i umgänget. Vi åto, drucko och älskade musik, det
var allt!

Men slutligen, denne man var svag av naturen,
även i kroppen, därför tror jag han beundrat den
ovanligt starke; för att reagera mot sin försagdhet älskade
han bravader; trädde en dag upp och höll föredrag
mot huvudstadens utvidgning.

Med ett ord, han ville icke vara sig själv utan
en annan, som han dock icke kunde bli. Denna
ansträngning måtte ha medfört den sömnsjuka han led
av. Ty han somnade vid bordet, mitt i sällskap.

När han då vaknade, hade han glömt bort sin
bramarbasrol för en stund, och blev lyrikern. En
afton såg jag honom i en familj som tillhörde hans
umgänge, från hans renlivs tid.

Då var han den fine mannen, lyrikern, svärmarn
hela kvällen, talade om sitt glädjelösa liv utan
kärlek och hem...

Jag har frågat mig sedan som ockultist: var han
besatt av den döde? Underhöll den döde någon
rapport med min lyriker?   Levde han från andra sidan
hans liv, ännu bunden vid jorden?

Teosoferna anse det möjligt, och förklara saken
i   kapitlet   om   Kama-Loka,   begärens   lägre   värld.
</chapter>

<chapter name="Bakslag">
<h3>BAKSLAG.</h3>

Man ser ibland hur en människas vrede slår ut
åt sidan och riktar sig på orätt person. Den gifte
mannen får erfara dessa sekundära urladdningar titt
och ofta, för att icke säga alltid.

De skola gå ut och spatsera; frun har klätt sig
för tunnt, och hon börjar frysa.

-- Att du inte sade  mig hur kallt det var!

Och så får han! Men eget är, att om han sagt
åt henne förut hur kallt det var, så hade han fått
ännu mer. Och detta därför att han hade rätt.

Om frun går in i butik och handlar, så väntar
mannen hälst utanför. Ty följer han med in, och
handelsmannen icke är tillmötesgående, så går det
icke löst över honom den skyldige, utan över den
oskyldige maken.

Ve den man som har en otrogen hustru! Om
älskarn slår henne, så hämnas hon på mannen. Det
var hans fel!

Man kan i sällskap se, hur den stuckne icke blir
ond på den stickande, utan på en helt annan, som
med en blick eller ett leende givit sitt bifall
tillkänna. Detta kan dock vara resonligt, ty det lömska
leendet kan såra mer än ett frankt ord.

Det påminner om bakslag vid urladdning av
åskmoln.
</chapter>
<chapter name="Daggbildning">
<h3>DAGGBILDNING.</h3>

I min ungdom ändrades uppfattningen av
daggbildning så, att droppen på grässtrået ansågs bero på
utdunstning av gräsets lymfa och icke på fällning ur
luftens fuktighet. Det har förvånat mig många gånger
att i ett torrt uppeldat rum, ett glas ögonblickligt
besattes med fuktighet utanpå, när det fylles med
iskallt vatten, och i sådan myckenhet att det rinner
av glasets sidor. Även om det fanns något vattenångor
i rummets luft, som är uttorkad av en hettad
järnkamin, så kan det icke finnas tillräckligt mycket i
luftlagret omkring glaset; och när det är lungt i rummet
kan ju icke ny med vattenånga mättad luft i hast
träda till.

Jag finner det oförklarligt, och börjar luta åt
teorin om daggdroppens utsöndring från grässtrået.
Jag tror att glaset, som är poröst liksom allt glas,
utsvettas vattnet. Det är visserligen sant, att kroppar
sammandragas av köld, och att glaset därför borde
bli tätare, men genom ojämn sammandragning kan
ju porer öppna sig. För övrigt, luft kan pressas genom
järn, och kvicksilver genom vattentätt läder. Jag har
även försökt tänka mig, att glaset genom den stora
temperaturskillnaden innan och utan kunde avge
kiselsyrans och kalkens hydravatten, liksom jag tror att
berget ger sitt eget hydroxylvatten vid
diamantborrning.

Att man vid uppgifter om luftens sammansättning
kan så noga ange syre och väte, och särskilt bestämma
den ringa kolsyrehalten (<sup>4</sup>/<sub>10000</sub>), under det man
numera knappt nämner vattengasens mängd, är ju en
omständighet som borde mana till revision av teorierna.

Berzelius angiver dock efter Verver, att luften i
det fria innehöll <sup>8</sup>/<sub>1000</sub> vattengas i medeltal. Vi skulle
således i ett av järnkamin uttorkat rum kunna med
goda skäl sätta vattengasens mängd till hälften eller
<sup>4</sup>/<sub>1000</sub>, vilket är för litet att genast få glasets utsida
att rinna.

Här är platsen antyda, att luften själv, eller det
ämne vi kalla luft, vid eudiometriska försök, kan
delvis transmuteras både i kolsyra och i vattengas, vilket
ger ett nytt uppslag i daggfrågan.

Berzelius relaterar utan att resonera bort saken
följande godkända experiment av Saussure och andra.
Saussure befriade (ren) luft från kolsyra, tillsatte (ren)
vätgas och slog elektriska gnistor igenom. »Därvid
bildades 4,7 delar kolsyra på 10,000 luft.»

Det står där tryckt och jävas icke, att: ren luft
och rent väte gåvo <sp>kolsyra</sp>, och i lika mängd som
luftens vanliga halt av kolsyra.

Detta är ju full bevisning för att kolsyra kan
uppstå utan kol!

Berzelius berättar vidare att Boussingault drog
<sp>torkad</sp> och <sp>kolsyrefri</sp> luft över glödande <sp>ren</sp>
kopparspån, varvid han erhöll både vatten och
kolsyra. Vattnet motsvarade en halt av 5 till 13
volymdelar pä 100,000 delar luft.

Alltså synes bekräftad Aristoteles' och de gamles
mening att luft kan bli vatten, att moln och regn äro
kemiska produkter av luften och icke beroende av
fysiska procedurer.

Och därmed öppnas nya utsikter att kunna
förklara daggbildning, liksom även klippans vatten vid
diamantborrning får andra förklaringsgrunder.
</chapter>
<chapter name="Självbedrägerier">
<h3>SJÄLVBEDRÄGERIER.</h3>

Hon är en mycket osympatisk kvinna, man kan
gott säga avskyvärd, men hon tolereras för sin
älskvärda mans skull. För att få en krets tigger hon
sig på bemärkt folk, går långa vägar efter dem, och
när man av medlidande med henne och mannen
ansluter sig till umgänget, så sprides det ut, att man
ligger för hennes fötter. Hon tror det själv!

Men, över 50 år, bär hon signatura rerum på sin
fasansfulla person, ett monster, som på ruinens och
gravens rand koketterar ännu, tilltroende sig äga
charme över unga män.                              '

*

Partichefen anses i övre lagren vara fruktansvärd,
rnen själv vet han sig vara oskadlig, ty partiet är
söndrat, och han är den lydande, lydige.

Endast i de ögonblick, då överklassen fruktar
honom, får han en flyktig illusion att vara någon.

En annan partichef visste aldrig hur stor han var;
trodde sig föraktad, levde i missmod och
förödmjukelse, under det han var fruktad och beundrad.

*

Det stod en ung vacker flicka utanför björnarnes
bur. Hon var van vid att alla voro hennes skönhet
underdåniga, och därför tyckte hon att människor
och allt annat skapat var idel godhet.

Hon ville nu visa hur oemotståndlig hon var för
även de vilda djuren, och inför åskådarna stack hon in
sin lilla hand, troligen för att bli kysst!

-- Akta er, han bits! varnade en åskådare.

--  Å! han är så snäll! svarade den
oemotståndliga.

Och i ett nafs hade björnen tagit fast den lilla
handen i sitt gap.

En minut är 60 hjärtslag, men nu blev det nog
120.

Björnen höll fast, under det han såg henne i ögat;
kanske han sade något med blicken, eller frågade
något; ty han släppte taget, när han i det vackra
ansiktet sett det han ville!

*

Hon var ful, men kunde ge illusion att vara
vacker. Hon kallades den sköna; fick veta det, trodde
det; uppträdde som sådan, och med pretentioner som
sådan. Jag hörde henne en gång säga:

--  Fröken X. är nog söt, men icke som jag ändå!

Såsom skön blev hon grym, och missbrukade sin
makt, med vanlig påföljd.

En tidskrift innehöll bilder av de 12 skönaste
damer i staden. <sp>Hon</sp> var icke med.

Då blev hon ond, och när hon blev ond, blev
hon ful. I detsamma förlorade hon förmågan att
förvända synen, och alla sågo nu, att hon egentligen var
ful. Man började tala om hennes fulhet, så att det
nådde hennes öron. Och när hon slutligen vaknade
ur sin förblindelse, var ungdomens tid förbi.
</chapter>

<chapter name="Intelligenta samtal">
<h3>INTELLIGENTA SAMTAL.</h3>

--  Nåå,   X-berg  som  ligger  i lunginflammation!

--  Jag såg honom på gatan i dag.

--  Si så!   Då är han väl frisk igen... Ingenting
är sant mer än en halv dag nu för tiden.

--  Har du hört att Y-berg skall bo på Gottland i
sommar?

--  Hans fästmö sa att de hyrt i Skåne.

--  Fästmö?   Är han förlovad ännu?

--  Vet du inte det?

--  Men det är ju uppslaget!

--  Det var, ja, men det är reparerat igen.

--  Hon har pängar, säger man.

--  Hon har haft, men fadren gjorde konkurs
nyligen.

--  Levde hennes far?  Jag hörde att han var död
för 20 år sedan.

--  Men hon är ju bara 18 år.

--  Då var det lögn det också; men jag har skrivit
i notisen att hon var 27 år, och att hennes mor var av
adliga ätten von Zeta.

--  Den ätten är utdöd och finns inte mer.

--  Finns den inte! Nu har jag suttit här och ljugit
hela tiden, så nu tror jag vi slutar.  Man borde aldrig
tala, bara teckna det nödvändigaste till livets behov.
Och   när   man   kom   tillsammans,   skulle   man  höra
musik.   Swedenborg säger  att  änglarne   aldrig  tala,
utan bara se på varann, på ögon och mun.
</chapter>

<chapter name="Naturliga förklaringar eller närmare och fjärmare orsaken">
<h3>NATURLIGA  FÖRKLARINGAR

ELLER

NÄRMARE OCH FJÄRMARE ORSAKEN.</h3>

Det är nästan omöjligt för vardagsmänniskan att
fatta huru en verkan kan äga två orsaker: en närmare
och en fjärmare. Jag har dock i det föregående 
berättat en händelse som belyser frågan mycket bra;
och jag skall berätta den en gång till.

Jag gick på ena stranden av en vik, och hörde
mattpiskning från den andra stranden. När jag såg
ditut, låg en segelbåt och slog med seglen; jag tyckte
dock ljudet var för starkt för mattpiskning, och jag
lät blicken glida längre bort. I en backe bakom
segelbåten piskades verkligen mattor.

Ljudet ägde således två orsaker, en närmare, en
fjärmare.

Väl! nu berättar jag en annan historia i samma
syfte. En fattig student, utan hem och föräldrar måste
stanna över julen i universitetsstaden. Han ägde inga
pängar att köpa ved för, ingen kamrat fanns i staden.
Han frös på sin vindskammare, och i sin stora nöd
bad han med hög röst till Gud att han måtte hjälpa
honom att få ved. Därpå gick han ut att gå sig varm.

När han kom tillbaka på kammaren, stod en skön
brasa i kakelugnen och brann. Han föll på knä och
tackade Gud för bönhörelsen, troende på ett
underverk.

Men så kom en enfaldig grinare, som fått reda på
sammanhanget, och ville grina bort bönhörelsen och
underverket. Han visste nämligen berätta, att två
tjänsteflickor genom dörren hört den fattige
studentens bön och medan han var ute skaffat ihop brasan.
Därmed skulle Guds existens och bönens kraft vara
bortresonerade.

Men  studenten förstod bättre  än  så.

Herren hade hört hans bön och begagnat de två
välvilliga tjänarne som mellanhand eller redskap.

Det är min mening också, bekräftad av oändligt
många erfarenheter i samma riktning.

Jag skulle dock numera vilja utbyta ordet Gud
mot Hjälparen, Skyddsängeln, åt vilken den allerhögste
överlämnat människornas små öden att ordna.
Evangelierna tala ju om himmelens härskaror, troner,
furstadömen och väldigheter, om överänglar och änglar.

Det är vår Hjälpare, som närmast höra våra små
barnsliga böner.
</chapter>

<chapter name="Försynens redskap">
<h3>FÖRSYNENS  REDSKAP.</h3>

Det finns människor som haft inflytande på mitt
öde utan att de vetat det och kanske aldrig få veta't.

Det kom en man in i mitt hus genom en
oförklarlig tillskyndelse. Han var mig icke sympatisk, men
vid första inträdet medförde han en god och viktig
nyhet. Eget är att jag utan att veta det, räddade honom
ur en fara, till tack för hans goda nyhet.

En andra gång medförde han en bok, som han
köpt i en lumpbod, och i vilken bok jag fick
ovärderliga upplysningar i mitt ämne, som dock var honom
vilt främmande.

En annan gång, just som jag satt fast i ett
pågående drama, kom han och berättade en historia om
en okänd människa. Denna historia begagnade jag
genast i lösningen av dramats knut, och jag fick det
intrycket att han givit mig föreningen.

Ibland misstänkte jag att han ville röra vid mitt
öde, och jag stängde dörren; men fick snart öppna
den, och blev viss att han inga medvetna avsikter
hyste på mig. Han tyckte egentligen inte om mig, och
när han kom, föreföll det som om han gick i sömnen,
eller inte visste varför han kom.

Denne man hade dock en oförklarlig förmåga att
intala mig mod och tillförsikt under en tid, då alla
sökte beröva mig självkänslan. Han var stark och
tvärsäker, bar på opinioner, uttalade varningar; och
han hatade mina fiender, utan att känna dem. Han
hatade min värsta fiende, men nämnde aldrig hans
namn. Kom ibland lägligt och avbröt dennes besök;
och jag kände hur min »gårdvar» bevakade mig, och
fick ut fiender bara med sin närvaro.

Jag ägde en falsk farlig vän, som han tog sig
friheten en gång uttala sin avsky för. Det sårade
mig, men han hade rätt.

Så kom jag in i nya förhållanden, och min
väktare blev borta en lång tid.

När jag åter blev ensam, så kom han; och när
han fann huset rent, såg han tillfredsställd ut, som
om han rensat huset, men vågade icke säga något.

Då jag nu levde absolut ensam, och han
däremot genom sin sysselsättning kom in i alla kretsar,
även de högsta, dock genom mina planeringar, så
underhöll jag förbindelsen, genom honom, med alla
samhällets spetsar. Han gav interiörer och
karaktäristiker, hela scener; och genom honom levde jag
ett rikt liv i indirekt umgänge med människor jag
aldrig råkat, och aldrig skulle få råka, ty de voro
mina fiender.

Jag har även anledning tro, att han talade väl
om mig ute i kretsarna, vederlade falska rykten, med
ett ord neutraliserade omotiverat hat.

Men jag fick även öva mig i oändligt tålamod,
ty han var långsam i rörelserna, envis och svår ha
att göra med. Ibland blev jag otålig, och förgick
mig, men fick strax efter en maning att försonas.

-- Inte  för  inte!   tycktes  någon  säga  mig!

Men vi kunde aldrig bli intima!

Han var tacksam och påstod att jag räddat
honom och hans familj, ehuru jag inte visste det.
Men han hade ingen lycka i sina företag; det gick
skralt, alltid skralt, även när det gick bra.

Jag har anledning tro att denne man inverkat
mycket gynnsamt på mitt öde, utan att han vet det.
Och om en stor fortune en gång tillfaller mig, så
tror jag att han, den fattige mannen, har varit
orsaken; utan att jag begagnat honom till ändamålet,
och utan att han vetat eller velat det.
</chapter>

<chapter name="Den egocentriske">
<h3>DEN   EGOCENTRISKE.</h3>

Den mest egocentriska varelse jag känner är en
liten skenbart obetydlig man, som jag varit
studentkamrat med. Som sådan var han hänsynslös, stod
på sina rättigheter, utan att tänka på att det fanns
andra mänskliga rättigheter stiftade såsom gudomliga
lagar av den eviga kärleken.

För att kunna arbeta på dagen lade jag mig
klockan 10; gjorde aftonbön, i vilken jag bad Gud
om sömnens välsignade gåva. När jag sovit den
första heliga sömnen en timme eller så, väcktes jag
av rumskamraten. Han var icke drucken, men han
knuffade på min rankiga tältsäng så att den
gnisslade i gångjärnen och kom mig att skälva,
sömndrucken som jag var! Jag bad vackert att han skulle
skona mig från tortyren.

-- Det rör mig inte! svarade han och gick på,
ehuru det icke var nödvändigt knuffa min säng.

Vi voro fattiga och fingo endast två handdukar,
av vilka den ene knöts med en knut för att angiva att
den hörde till ansiktet.

Men det »rörde honom inte» han tog den och den
andra med till alla kroppsdelar, fötterna
inberäknade.

Jag  måste  torka  mitt  ansikte  på  lakanet!

Därpå tände han ljuset mitt i ögonen på mig
och lade sig att läsa. Jag bad honom ställa ljuset
så att jag kunde få sova.

-- Det rör mig inte.

Då fick jag stiga upp och skugga för ljuset.

Varje natt torterade han mig på detta sätt, utan
en tanke på de lidanden han förorsakade.

När jag steg upp om morgonen sov han. Jag
gjorde så litet buller som möjligt, och undvek snudda
vid hans säng. Jag hade rätt att stiga upp, och det
var min plikt. Men då kallade han mig despot! Jag
visste inte om han var tokig eller dum, eller bara
lögnaktig. Han var sluten och dolsk, lat som ett
snäckdjur, njutningslysten, så att han fruktade
konflikt med överordnade, och för att undvika ett
obehag, spelade han fånig. Om kamrater ansatte honom,
så låtsades han inte förstå. Om någon bad honom
om en liten tjänst, såsom att maka åt sig för att ge
plats, fattade han det som ett tyranni. Och han
själv tyrann hatade tyranni, som alla tyranner.

Människorna togo icke hans ödmjuka sätt för
kontant, utan på känsla bemötte de honom med
förakt; behandlade den lille figuren, som själv tog sig
så allvarligt, såsom en komisk person. Detta
retade honom, och han förklarade att han inte tålde
skämt; men det var osant, ty när han druckit ett
par glas, så började han tala sanning. I en blandning
av sitt välluktande smicker, kunde han på ett
konstnärligt sätt infläta satirer som voro rent dämoniska,
men oåtkomliga, emedan smickret genast följde.
Därvid fick han ett nytt öga, runt som en fågels, med
en vesslas blick, och verklig, solid kvickhet gnistrade
av den eljes enfaldig förekommande mannen. Man
fick då det intrycket att han spelat dum.

Så avbröt han studierna och valde en annan bana.
Trög, dolsk, lat, irritabel, väckte han aldrig
förtroende och kom inte fram. Klagade alltid på förmän,
uppträdde som martyr, då han miste platsen. Då
rasade han i hämnd, gick omkring för att väcka
medlidande, förtalade husbonden, men framkallade intet
deltagande, emedan alla visste orsaken till hans
avsked, utom han själv, ty i sin självförblindelse hade
han diktat en annan orsak än den verkliga. Han kom
nämligen för sent om morgnarna; var uppstudsig och
envis, och hade en gång vid en fest i dryckjom
offentligt skymfat sin chef! Av misskund ville ingen
säga honom detta mitt i ansiktet, och därför gick
han med sin legend i trettio år. Jag hörde honom
häromdagen radotera sin visa om den skamliga
behandlingen vid ett bord; vi alla närvarande kände
verkliga förhållandet, men kunde icke förmå oss riva
hans lögntorn, ty då hade han blivit ihjälslagen.

Han gifte sig också! Därvid tog han av lättja
en ovanligt usel kvinna från ett värdshus. Om det
funnits kärlek, så hade förhållandet varit respektabelt;
men där var bara fulhet, elakhet och liderlighet.
Hon, underklasskvinnan, hatade hans systrar och hans
goda familj; klöste, förgiftade runt omkring sig.
Därför blev hon utesluten, och icke därför att hon var
av ringa stånd. Men nu uppträdde han som
hämnaren; bröt sig in där han var utestängd, kröp in
där han icke fick vara. Och han skrev brev till
främmande till och med, lovsjungande sin hustru, och
fordrade av alla andra att de skulle värdera hans
rysliga skatt.

Hon var den bästa maka, fastän bibeln togs fram
emellanåt för att hon skulle svära på sin trohet; hon
hade vårdat honom då han var sjuk (tacka för det!
och vad angick det oss!); hon var en stor kvinna (som
lät honom frysa och svälta).

Denne Nebukadnezar fordrade att mänskligheten
skulle dyrka hans smutsgud! Och om de icke ville,
så förföljde han dem med förtal, till och med
handgripligheter.

När systrarne någon gång fattades av medlidande
och öppnade sina dörrar för de biltoge, så fingo de
straxt   ångra  det.    De  blevo  bitna,   och  deras   ära
mördad.

En dag kom han till mig i högsta raseri, som
om han ville döda!

--  Kan   du   tänka  dig!    Kan  du   tänka   dig!...
De d-e säger att Fina super!   Jag ska skjuta dem.

Nu var saken den, att han och jag visste att
Fina tog ett glas både i köket och i sällskap. Han
visste det! men det måste vara lögn!

När han hållit på en halvtimme, blev jag trött på
lögnvisan; men med en rest av barmhärtighet, som
han icke förtjänade, gav jag nytt ljus på saken:

--  Nå,  om  Fina verkligen, som står vid spisen
och skurar trapporna, tar sig en sup till maten, så
är det ju oskyldigt eller likgiltigt.   Och om de andra
talar <sp>om</sp> det, utan att <sp>tala</sp> på't, så är det ju också
oskyldigt.

Det hade han inte tänkt på! Och han reflekterade
ett ögonblick huruvida han skulle mottaga och
kvittera. Men i nästa sekund, då han märkte sig
förlora sitt patos och sin hämnd förkastade han den
goda vägen och tog den onda igen.

--  Jag   ska...   utrota   dem   från   jorden,    <sp>Min</sp>
hustru (min!) få de inte röra ostraffat!

Min!    Det var hela saken!

*

Efter tjugufem års äktenskap dog hustrun.

När hon kände det var döden, som vågade nalkas
henne, blev hon ond; bara ond, något annat kunde
hon inte bli!

--  Se så!  var  allt vad hon  sade  när hon
slutligen råkat sin överman.   Och så dog hon.

Han gick omkring en tid och uppbar eller krävde
rökelse; och eftersom bildade, hyggliga människor
gärna trösta en sörjande, och säga gott om den döde,
så fick han håven full!

Men efter en månad hade han glömt henne, och
alltefter som hennes hydda föll sönder i graven, föllo
även fjällen från hans ögon. Även därigenom att
hennes skräckregering upphört, vågade han
småningom tänka och tala om henne sådan hon varit!

Bland annat bekände han för mig på ett kafé:

--  Ja, eget är det, <sp>i  alla fall</sp>, att jag kunnat
leva 25 år med Fina (här såg han sig skrämd omkring
efter någon lyssnare) utan att vi egentligen kände
varann.   Ja, för ett år sen måste jag säga: »jag förstår
inte ett ord vad du säger, och du begriper inte vad
jag  menar  med  mina  ord!   Vi  tala ju  icke  samma
språk!» (Här ångrade han sig, och blev rädd för
hennes skugga.) Men, <sp>i alla fall</sp>, hon var <sp>mig</sp>
(vad angick det oss?) en <sp>god</sp> och trogen hustru, som
man måste värdera.

Vi nödgades värdera den rysliga och till och med
dricka ett glas på hennes minne. Annars hade han
dödat oss!

Men hon ägde även en annan stor förtjänst, som
vi måste värdera.

Hon hade nämligen uppfostrat en dotter så
tokigt, att denna dog i sin ungdom av
överansträngning. Detta visste vi, emedan han berättat det själv
och med ogillande. Men nu kolorerades illgärningen
om, och blev en merit till, den allrastörsta.

-- Och hon var en <sp>moder</sp>; som ingen! Hon
uppfostrade sin dotter (men det skulle ju en mor
göra, fastän med mera ömhet!), gav henne den
uppfostran hon själv, saknade... hon offrade sig för sitt
barn! Offrade sig!... Fina förebrådde sig
visserligen... (Här slog det back i maskinen, när han
skulle tala om att Fina verkligen förebrått sig, <sp>efter</sp>
dotterns död dock, att hon tvingat henne läsa latin,
och kört upp henne kl. 5 om morgnarne fastän hon
var sjuk.) Han sväljde resten med glasets innehåll,
men vi kunde resten utantill, och tyckte synd om
honom. Men det förstod han inte, utan trodde, att han
lurat oss!

*

Denne man ägde en liten talang som gjorde
honom eftersökt: han kunde spela whist.

Därvid kom hans inbundenhet och dolskhet honom
väl till pass. Han spelade icke högt, utan mycket
lågt, för spelets skull; dess förställning och försåt 
förstod han tämligen väl. Och när han söktes som fjärde
man, fann han sig vara något betydande.

Därför mottog han inbjudningen som vore han
oumbärlig; ehuru de andra tre voro mera
oumbärliga. Han bjöd på sin värda person, och lät de andra
förstå att han skötte spelet, under det de bara voro
medspelande.

När min dotter blev sjuk, inställdes vårt parti.
Han beklagade ju min olycka, men kunde icke dölja
sin missräkning över ett uteblivet nöje. Det kom
slutligen en otålig telefon: Är hon inte frisk än?

Hon blev icke frisk, utan dog. Hans sätt att
trösta var ganska likt honom:

-- Du ska inte grubbla! Slå bort det där! Annars
blir du sjuk!

Jag ville ju tala om den döda för att lindra
sorgen, liksom han fått tala om sin sorg efter Fina.
Men nu var det annat! Han blev distrait, hörde orätt,
förstörde samtalet, spelade döv och dum, och var
framför allt plågad av ett så ledsamt ämne, tittade
åt spelbordet, fick ett ärende, och måste gå.

Han tycktes dock äga deltagande för människor,
ty han uppträdde i olyckans stund; men föreföll mera
nyfiken än deltagande. Hörde gärna om olyckor, men
icke detaljerna.

Alla äreröriga handlingar höll han strängt ifrån
sig, ty han var rädd att få vittna och att bli inblandad.

En gång var jag orättvist anklagad; han hade
bevittnat den absolut oskyldiga handlingen. Men han
teg! Såg hur jag blev straffad! Men teg! Jag trodde
han hatade mig i hemlighet, och gärna såg att jag led.

Han visste även att jag var oskyldig inför en hel
hop anklagelser; men när jag ville försvara mig, så teg
han på det obehagliga sättet, som om han menade
jag satt och ljög.

När jag ville förklara mig, så låtsades han
missförstå vad jag sade. Även när han senare fick full
bevisning på min oskuld, så kunde jag icke utrota hans
första orättvisa tanke. Han blev ond, kallade mig
långsint, småaktig, hämndgirig, allt möjligt, bara därför
att han haft orätt!

Han hade lärt en mängd människovänliga ord,
som han begagnade vid allvarliga tillfällen och vilka
gåvo honom anseende som deltagande människovän.
Men jag tyckte de voro illa placerade, verkade som
lösryckta ur skåltal och gravtal.

Likaså kunde han icke sköta sitt ansikte, utan
detta röjde ibland på egen hand hans verkliga känslor
dem han ämnade dölja.

Sålunda hade jag en gång lidit en stor offentlig
skymf och höll mig undan, icke mottagande någon i
mitt hem.

Så kom han en afton, och som han för tillfället
var »min enda vän», så öppnade jag dörren.

Han räckte mig sin hand deltagande, och skakade
min som om handen sade: stackars vän; men
samtidigt gapskrattade hans ansikte, på ett onaturligt
vidrigt sätt, som om grimeringen svikit. Jag blev rädd
för honom. Men straxt därpå kommo de deltagande
orden i massor, och en indignation över de orättvisor
jag led. Därvid glömde han ej citera de värsta
skymfarne, dem jag icke kände; och när han gick hade han
smugglat in i mitt fridlysta hem all den dynga som
jag hållit ifrån mig genom att icke läsa tidningar och
icke höra på skvallerbyttor!

Min enda vän! som jag tröstat i hans sorgedagar,
vars legender jag åhört i långa år, och icke velat
riva sönder, för att icke göra honom förtvivlad!

Han hade gjort mig tjänster dem jag betalat med
återtjänster; men mina återtjänster strök han ut, så att
jag alltid var skuldsatt i hans sinne. Och han erinrade
ofta om sina tjänster, men aldrig om mina återtjänster,
kallande mig otacksam.

Varför han egentligen hatat mig? Jag gissar
ibland att mitt ansikte mig ovetande skvallrat om,
att jag icke trott på hans martyrskap, icke heller
på hans legender; och ett är jag viss på: att han vetat
det jag icke beundrade hans hustru. Och det förlät
han aldrig!

*

Min enda, sista vän!

Vad livet är förlögnat! Och hur tungt det är
att leva!!!
</chapter>

<chapter name="En kort historia, men komplicerad">
<h3>EN  KORT  HISTORIA,  MEN  KOMPLICERAD.</h3>

I all sin korthet: En hustru följde sin i lungsot
dödsdömde man till en badort. Mannen kom sig;
men frun återvände sjuk i lungsot och dog. Mannen
gifte om sig. Efter några år uppstod ovilja mellan
honom och frun, så att han till sista sommaren reste
ensam med en bror till badort.

Återkommen därifrån, dock ej fullt frisk, skulle
han en söndag gå i kyrkan, men föll utanför en
restaurang, där han bars in och dog.

Vad innebär den historien? Jag känner inga
omständigheter, ehuru jag kände mannen och första
hustrun; men deras samliv och andra giftet vet jag
ingenting om, och det vore väl huvudsaken.

Här funnes nog tillfälle spekulera. Den ena var
sjuk och blev frisk, under det den andra var frisk,
blev sjuk och dog.

Krogen istället för kyrkan är ju allegoriskt. Den
första frun hade väl önskat livet ur honom, det tar
jag för givet.

Hur han hade det med den andra vet jag inte!
</chapter>

<chapter name="Häxor">
<h3>HÄXOR.</h3>

Swedenborg tror på häxor, eftersom han sett
dem, och så gör jag också; ty jag har känt sådana.

Med häxa menas en kvinna som kan utsända sin
kroppssjäl genom en stark viljeakt. Hon kan skicka
denna om natten till sovande ynglingar och män, och
ge dem illusion (full verklighet) av en omfamning.
Detta var medeltidens Succubus eller Incubus, som
förekommer i Goethes Faust, 1:a delen, och vilket
författaren till Medeltidens Magi aldrig kunde
begripa emedan han levde i köttet.

Jag har för många år sedan känt en häxa i
utlandet utan att förstå vem jag hade för mig. Hon
kunde förvända min syn, så att jag såg det som icke
fanns; hon kunde besöka mig när hon ville; när hon
var ond på mig förmådde hon ingiva mig
självmordsmani; hon ägde kraft att bibringa mig alla slags
känslor och hon låg och önskade sig gåvor och pängar,
så att jag fick ingivelser inifrån att uppfylla hennes
outtalade önskningar.

Swedenborg  talar  om  lastbara  kvinnor som  bli
trollkonor. »De ingiva andra dem de hata, att de
må bringa dem om livet, ty de veta sig icke kunna
dö; sedan anklaga de dem som mördare och
utsprida det.»

»I helvetet består deras livs högsta nöje i att
pina; ja, medelst <sp>i världen okända konster</sp>,
genom vilka de förstå att <sp>bibringa de finaste
känslor</sp>, alldeles som om de voro i kroppen.»

För att läsaren icke må tro att detta är fantasier
eller inbillningar skall jag skvallra om vad en häxa
berättat mig, ty jag har känt flera häxor.

Jag frågade en gång, när vinet öppnat hennes
tunga: hur bär ni er åt? -- Jo, jag ligger och tänker
mig...

Jag gick med en häxa på gatan, och på långt
håll sågo vi ett fruntimmer förgäves söka komma upp
på sin cykel

--  Nej,   du   kommer  icke   upp  förr  än  jag vill,
mumlade min häxa.

Damen  på cykeln stretade  en stund.

--  Upp med dig då! sade häxan, och vände bort
huvudet.     I   detsamma  var   damen   i sadeln.

Hon hade alltså onda ögat, var jettatore (-trice),
bragte otur och förbannelse med sig, var
naturligtvis grym och vällustig, vilket följer med!

Hon var rysligt ful, men kunde förvända synen så
att hon föreföll skön, dock icke för alla och icke
alltid. Vid 43 år kunde hon vid tillfällen ge
fullständig illusion av 17 år.

Nu vill jag erkänna, att de flesta kvinnor äga
denna förmågan, och detta kallas deras <sp>charme</sp>,
eller tjusningsförmåga, som kan beröva en man
förståndet slutligen.

Många flickor, som upptäckt denna farliga gåva,
missbruka den av oförstånd; men många handla på
befallning, med tvång, och äro skyddade i sitt
rysliga ämbete: att straffa gudlösa män.

Därför är den ogudaktige värnlös mot furien;
och det har givit enfaldige män anledning tala och
skriva om kvinnomakt. Hon har endast makt över
den gudlöse.

-- Du hade ingen makt över mig, vore hon dig
icke given ovanifrån!

Mot häxan finns endast en hjälpare. Herren,
levande Gud!

Under häxprocesserna förekommo ofta fall, att
kvinnor angåvo sig själva och begärde brännas. Dessa
hade antagligen handlat av nyfikenhet eller oförstånd,
och när de framkallat det onda väsendet och fått det
i kroppen, kände de att bålet var enda befrielsen.

Ännu för 7 år sen läste jag i en tidning om
häxor i Lima, vilka begärde få bli brända.

Alltså, unga kvinnor, bruka er makt som Gud
givit er, men till det goda; men om ni missbrukar
den till härsklystnad, och ondska eller vällust, så
han I vansinnet eller döden att vänta!

*

En man hade satt bort sin själ i en ond kvinna.
Han hatade henne, men eftersom hon bar omkring
hans själ, så saknade han den. Och denna längtan
förnam han såsom kärlek. De skildes. Och varje
gång häxan överflyttade sina känslor på en annan
blev han befriad.

När hon sista gången märkte att han blev befriad,
så fattades hon av raseri. Hon ville äga sin älskare,
men också pina den förre. Nu råkade hon i en 
dubbelsnara. Mannen ville hon icke släppa, och
därför kastade hon sina känslor på honom, telepatiskt,
ty hon var ju häxa. Men i samma stund fanns ingen
plats för älskarn, och hon kunde icke »äga» honom,
ty han blev neutraliserad.

Då uppfinner hon den sataniska intrigen att
genom sin kroppssjäl sammanföra de två männen i
olovlig förening. Detta kände den frånskillde
mannen på sig, och för att undgå synden, så sköt han sig!

Nu frågas: förtjänade icke en sådan kvinna bålet?

Och hade icke mannen rättighet att döda sig,
då han icke på annat sätt kunde bli fri synden, som
han avskydde?
</chapter>

<chapter name="Latituder">
<h3>LATITUDER.</h3>

Livets lagar äro icke så enkla eller generella
som vi vilja tro. Vi ha ju sett hur den ena, mera
framstående och rättrådige fått tjäna en slyngel och
med saktmod burit sitt öde, halvt medveten om att
det skulle så vara.

Det som är tillåtet för den ene synes icke vara
tillåtet för den andra. Somliga få grassera hela sitt
liv utan att straffas; det går dem väl. Stora brott
upptäckas stundom aldrig. Och ibland när brott
upptäckas jämte brottslingen, tystas saken ner, och
den förvunne åtnjuter samma anseende som förut.

Vi ha sett ett olovligt förhållande i äktenskapet,
som existerat i långa år, utan att de brottslige
straffats; förhållandet respekterades tvärtom, omgavs med
en viss hälgd; alla visste det, men ingen talade om
det, eller ogillade det. Om någon fick skulden, så
var det den förfördelade; den hackade alla på. Själv
tycktes han vara ovetande om sin skam!

Detta är människors domar; om Herren Gud
dömer annorlunda det må vi spörja, ty vi veta intet
om livets gåtor.

»Den som hatar den rättfärdige han skall
brottslig varda.» Det är en förklaring.

En annan vore teosofernas: att just häri låge
straff, då den ena får straffa den andra, genom att
göra honom orätt!
</chapter>

<chapter name="Skötes-vännen">
<h3>SKÖTES-VÄNNEN.</h3>

Swedenborg varnar för ene-vännen, åt vilken man
får en vana att förtro allt. Ett sådant umgänge är
farligt av många skäl.

Du är ensam, men han är icke ensam;
följaktligen kommer du i händerna på honom; han ger dig
sina synpunkter på värld och människor; berättar
endast de fakta som passa hans intressen, de andra
utelämnar han. Och ägare av dina hemligheter får
han övertaget, ty han ger dig icke tillbaks av sina.
Han har slutligen ditt öde i sin hand.

Men det följer en annan olägenhet. Du får en
vana att avlossa din själ; aldrig behålla något för
dig själv; du objektiverar de intimaste förhållanden,
råkar därigenom att annullera ditt material, sätta bort
din sorg, antecipera dina planer; och livet pratas bort,
i stället för att handlas.

Swedenborg menar också, att skötesvännen
hindrar människan leva intimt med Gud, som skall vara
den Ende Bäste!

Därför är det i kloster nästan förbjudet att tala;
och  alldeles förbjudet att äga  en vän.
</chapter>

<chapter name="Lära och leverne">
<h3>LÄRA  OCH   LEVERNE.</h3>

Jag har nyss läst i en bok jag icke minns, att det
kan vara farligt syssla med onda tankar, även om man
reagerar mot dem. Man får dem över sig! Jag har
i flera omgångar praktiserat nykterhet, upptäckt dess
välsignelse, och då gått omkring att förkunna
alkoholismens förbannelse. Jag predikade nykterhet för
vännerna, de följde med. Och så en vacker dag
återfaller jag! Då fann jag vinet välgörande; det gav
hjärtat mod att bära sorg, det skänkte sömnens heliga
gåva, och skyddade därför mot onda »drömmar». Det
gav även en oerhört uppdriven arbetskraft dagen efter.

Och så predikade jag vinet igen! Vad sade då
vännerna?

-- Han är en hycklare!

Jag måste erkänna det, och råkade i de rysligaste
disharmonier.

När jag härnäst tyckte mig lida av vinet, så
predikade jag nykterhet åt mig själv; bad Gud i
åratal om nykterhetens gåva, utan att få den.

Vad skall jag tro? Jag dricker, men predikar.
Det är ju beklagansvärt, men jag kan icke kalla det
hyckleri, ty jag önskar uppriktigt vara absolutist, men
äger icke kraft att bli det.

Ibland tror jag så här: du får lov att njuta vinet,
men måttligt! Ibland lite omåttligt!

Kanske det är så!

Jag hörde om en bemärkt man, som miste plats
och familj, därför att han söp. Han var ingen dålig
man, och ingen gudlös; ty han låg på sina knän i
bön till Gud att bli befriad från sin last. Men han
blev icke. Då gissade jag att han till straff för något
okänt var dömd att supa.

Hans ansikte blev slutligen så rysligt, att han
måste gömma sig på landet. När han efter femtio
år dog, och låg som lik, förvandlades hans vanställda
förbrända ansikte till en ynglings; vit och skär blev
hyn, och ung igen!

Det kan säga mycket!

En far som ligger under för dryckenskapslasten
kan mycket väl med uppriktigt hjärta predika
nykterhet för sin son. Fadren känner förbannelsen, och att
han icke kan bli fri; är det icke vackert då att han
önskar sina barn ett bättre öde?

Han tyckte icke det var rätt, när <sp>han</sp> söp, han
tyckte det vara orätt; men han ville sin son väl bara.

*

Om man själv är pratsjuk och frispråkig, vet det,
lider av det, så kan man likafullt ogilla detta hos andra,
efter som man ogillar det hos sig själv. Och ofta kan
man korrigera sig själv något genom att se och
anmärka sina fel hos andra.
</chapter>

<chapter name="Att ljuga på sig själv">
<h3>ATT LJUGA PÅ SIG SJÄLV.</h3>

Att ljuga på sig själv är icke så ovanligt, men
mången har fått ångra det.

I den skeptiska tiden, då det onda var gott, gick
en hop unga män och skröto med fingerade brott.
Om de lärt av Byron, som falskeligen låter påskina
sitt incesteri i Manfred, det vet jag inte.

Jag hörde en bildad ung man berätta att han en
natt på biljarden gjort bekantskap med en rånare, och
att han mottagit bjudning av honom samt även lånat
pängar. Jag trodde det och blev rädd. Men det lär
ha varit lögn.

Det satt två hyggliga män och skulle grunda ett
företag, därtill sökande det oundgängliga kapitalet.
De sökte och sökte i tankarna, vid glaset
naturligtvis. Och slutligen blevo de leda och trötta på saken
och på varandra.

Det var  i växelförfalskningarnas  tid.

I ett anfall av leda och lynne, säger den ene:

--  Kan du inte göra en falsk växel då?

Detta utbrott av galghumor fick han ångra hela
sitt liv. Ty de två blevo osams, och den andra
missbrukade det fallna ordet.                                         .

Man kan även i god mening pådyvla sig en
svaghet för att trösta en annan.

--  Det skall du inte vara ledsen för, ty det har
jag också varit med om!   Många gånger!

Men det finns folk som med berått mod pådikta
sig ett fel för att narra en annan erkänna sitt.
Sådant får man ofta erfara av sina detektiva vänner.

Detektiva äro sådana vänner som äro allas
vänner, och följaktligen icke din. Dessa mottaga
uppdrag, gå ärenden, snoka och rapportera. Äro därför
intressanta i sällskap, ty de ha så mycket att
berätta. Men det är en smutsig typ, som jag icke vill
dröja vid.
</chapter>
<chapter name="Pilen i levern">
<h3>PILEN I LEVERN.</h3>

När en ung man dras in i en familj, så skall han
ju vara artig mot värdinnan. Men han skall icke säga
henne artigheter om hennes yttre, icke ens om hennes
toalett; han skall icke sjunka i hennes ögon eller
lägga an på henne; icke upptäcka gemensamma
sympatier, med ett ord icke röra vid henne. Ty om han
det gör, så kan han få plikta för det med ett helt
långt liv i outsägliga kval. Hon kan nämligen av
obetänksamhet kasta sin charme på honom, och då
kan han antingen dö av obesvarad kärlek, eller kunna
de två bindas för livet i ett helvete utan namn. Den
kränkta mannens berättigade hat är så starkt, att det
kan följa som en förbannelse genom hela livet.

Ordspråksboken har mycket att säga om denna
saken, men överallt är det den gifta kvinnan som
förför, men den unge mannen får bära följderna:

»Han följer efter henne med hast lik oxen som går
för att slaktas, och lik fången, som föres bort till
straffet för sin dårskap; ja, han följer till dess pilen
genomborrar hans lever, lik fågeln som skyndar till
snaran utan att förstå, att det gäller dess liv.»
</chapter>

<chapter name="Utstrukna poster">
<h3>UTSTRUKNA POSTER.</h3>

Som författare har jag ju haft rätt att
intressera mig för människors öden. När jag råkar en
ungdomsvän efter längre skilsmässa, så brukar jag fråga
hur det gått för gemensamma bekanta sedan sist.
Det är ju lovligt, att man vill veta hur ett 
människoöde utvecklar sig. Men att forska i öden, det
är farliga saker, och det dröjde länge innan jag
förstod att det var otillåtligt. Vid 50 år kom dock
förståndet, och jag blev rädd att ge anledning till ett
förtroendes meddelande, till och med.

Vid den tidpunkten satt jag en afton i ett
musikkafé med en ungdomsvän, då han tog till ämne en
bekant familj, vars bjärta öde i tjugo år retat min
nyfikenhet. Han talade, jag lyssnade med spetsade öron;
men vågade icke fråga om hemligheten. Jag kände
dock på mig att den snart måste komma, lutade mig
fram för att höra. Så kom den!

Men i samma ögonblick ökade musiken i styrka,
hemligheten gick ut ur vännens mun, men jag var
döv!

Jag satt med öppen mun, öppna öron, och sökte
läsa av hans ansikte, men jag fick ingenting veta. Och
jag vågade icke fråga om. Men mitt ansikte måtte
ha uttryckt tillfredsställelse med resultatet, ty
vännens blickar sade något såsom: ja, så gick <sp>det</sp> med
dem!

Och <sp>det</sp> fick jag aldrig veta! Familjen var
skyddad för min nyfikenhet, så tolkade jag det.

*

Jag kände en man i trettio år. Hans sätt att
vara antydde oro, och jag hade hört bestämt
uppgivas att han blivit relegerad från skolan i sin
ungdom. De första tio åren var han mig sympatisk och
jag skämdes fråga efter orsaken till hans ungdoms
olycka; jag önskade även tro att det var rätt
oskyldigt. Men på elfte året begick mannen ett
nidingsdåd mot mig, och jag fattades av ett sunt hat mot hans
ondska.

Då frågade jag en skolkamrat till honom om
hans hemlighet. Denne svarade så avvisande och en
bagatelle att jag icke frågade om.

Efter tjugo år hade mitt hat ökats genom
mannens troslöshet, och nu frågade jag en kväll en hans
lärare som <sp>måste</sp> veta om saken. Läraren var en
frispråkare utan hänsyn, och han hyste inga sympatier
för sin forne elev.

Jag frågade direkt; han svarade i ett långt
detaljerat anförande, av vilket jag inte mindes ett ord.
Jag gick hem, och på vägen i nattens tystnad tänkte
jag över vad jag hört, men jag mindes ingenting,
eller förstod ingenting.

Sedan dess har jag aldrig vågat fråga. Och efter
28 års bekantskap vet jag ingenting om hans
ungdomsöde. Jag tror nu, att han genom lidanden
försonat sin faute, och fått den utstruken ur den stora
boken. Jag är så viss på det, att jag aldrig vågat
fråga mer.

*

Om den mannen vore en uppriktig själ, vilken år
1898 företog en resa för att snoka i ett rådstuarkiv
om en annans affärer; om han ville skildra den resan
med alla dess äventyr och obehag, så skulle världen
få veta hur det kan gå, när man vill rota i en
försonad historia. Jag kan tillägga att historien var rätt
oskyldig, men förvandlades av hatet till en
rövarhistoria om en påfågel-stöld och en våldtäkt.

*

Hur det gått till att få poster utstrukna, utan
att man raderar i böckerna?

Jo, efter ånger, lidande och bättring, blir 
missgärningen utplånad ur människors minne, och detta
på ett sätt, som vi icke kunna fatta. Att ett forte i
musiken räddade en familjs hemlighet var ingen
slump, det var en intrig av våra osynliga ledare, som
alltid äro i vår närhet, och ofta hindra oss begå
illgärningar.
</chapter>

<chapter name="Förräderi">
<h3>FÖRRÄDERI.</h3>

Om en människa i ett utbrott av naiv
uppriktighet ger sin eller annans hemlighet till pris, så har
jag slutligen lärt mig att gömma den, och glömma det
sagda ordet. Ordet föll, därför att den godtrogne i
ett ögonblick föreställde sig att han var omgiven av
godtrogna, pålitliga människor, som icke ville den
andra något ont. Skall man då belöna ett gränslöst
förtroende med ett grymt förräderi?

Jag måste erkänna, att jag förr och i vrede
(berättigad reaktion mot det onda) förrått den barnsliga
själens omedelbara ingivelse att blottställa sig. Men
jag har ångrat det så bittert; oaktat den naive sedan
såsom åter blivande dolsk, med mask för ansiktet
mördat mig. Jag kände det som att förråda ett barn.

Som författare däremot, har jag ofta brutit
fridlysningen, men tagit det som en tung plikt. Och har
därvid naivt nog litat på deras heder, som hava det
egendomliga uppdraget att låta trycka sina tillfälliga
meningar om en bok. Om de ha svikit förtroendet,
så är felet ej mitt. Jag anförtrodde det åt det tysta
tryckta ordet på det vita papperet. Det var ett
konfidentiellt meddelande; och den som förrådde det
var en förrädare.

Våra böcker äro gjorda att läsas tyst, att viskas
i örat; men tidningen, den talar alltid högt, den skriker
ut hemligheterna, och därför har den skulden.
</chapter>

<chapter name="Min värsta ovän">
<h3>MIN VÄRSTA OVÄN.</h3>

Inmariga, intriganta och inbundna människor gå
och tro att alla andra äro på samma sätt.

Min värsta motståndare, den jag icke känner, bara
sett på gatan fem gånger i mitt liv, har troget
förföljt mig i trettio år. Denne man kan icke gå en
rak väg; han lider således av en psykisk ataxie;
hans liv är bara ränker, intriger, långa omvägar.
Tidigt överskattad med en liten vacker talang, blev
han utnämnd till den första, på en tid då ingen fanns
att tävla med.

Under de trettio år han systematiskt anförde
skallgången efter mig läste jag aldrig hans utgjutelser,
och kände honom icke bittert, fastän han tog brödet
från mig, och till och med gjorde sig besvär att
skaffa mina få vänner från deras platser.

Jag hatade honom icke, emedan jag kanske inom
mig erkände att hans ståndpunkt var högre än min
dåvarande, och jag anade kanske att jag bara
ökenvandrade.

Jag hämnades aldrig på hans volymer av
smädelser; jag har bara slängt ett par glåpord efter
honom.

Han gick på rätta vägen, men gick inte rakt;
Herrens hand var med honom, men han försyndade sig
då och då, och blev genast ertappad och straffad.
Han måtte även ha varit orättvis mot mig, ty 
stundom fick jag rättvisa, trots hans intriger. När jag
då i framgångens ögonblick kände hur han led under
opinionens tryck, fattades jag av medlidande med
honom och led bokstavligen av hans lidande.
Emellertid hade han och hans icke så rena samvete skapat
en monsterbild av min person.

För tjugo år sedan var jag nödgad söka honom
som ämbetsman. Men jag gjorde först visit hos en
underordnad för att preparera audiensen.

--  Gå inte dit! varnade den underordnade.   Du
blir inte mottagen, han tror du går med en  kniv i
fickan och vill mörda honom.

--  Vad har han då gjort mig allt för ont, som
jag inte vet?

Jag gick inte dit.

Därpå följde min stora Damaskusresa, då jag fick
upp ögonen efter en tids blindhet, och nu var jag
på hans, ovännens vägar!

Enligt vanlig mänsklig logik skulle detta ha glatt
honom att få ett förlorat får över på sin sida. Men
det grämde honom bara, och nu förvandlade han mig
till en religiös skojare, inbillade sig och andra att jag
tillhörde den obefintliga jesuiterorden. Nu vet jag
inte vad jesuit är; Francisque Sarcey, född fransman,
hade aldrig sett en jesuit, trodde inte att sådana
funnos till.

Men ovännen gick på med sin jesuit; gjorde sig
besvär att resa ända till Rom för att ta reda på mina
förbindelser med påvliga <sp>curian</sp>. Han trodde
nämligen eller önskade att jag var katolik, men det var
jag inte, lika litet som jag var anarkist, när han
trodde jag ville mörda honom.

Från   Rom  fick   jag  verkligen   ett  par  konstiga
brev från en påvlig kammarherre, vilken åt min ovän
spelade  agent provocateur,

Vad som sedan hände ovännen i Rom det vet han
bäst själv; jag vet bara att han föll i tyfus.

Sedan dess har jag i tolv år bekämpat mig själv,
min forna ståndpunkt, mina forna s. k. vänner, alltså
stritt på hans sida <sp>för</sp> hans sak.

Men han bekämpar mig fortfarande, så att jag
slutligen tror att han aldrig stridit för en sak, utan
för sin lilla person.

Jag har så mycket undrat över denna man. Själv
religiös sedan tolv år, kan jag inte förstå hans hat,
även om det vore personligt. Han har ingått
kompromiss med svarta hedningar för att bekämpa mig; och
det bevisar inte kristligt sinne. Han uppträder gärna
som Kristi tjänare, korsdragare, martyr; men han
har fikat efter all världens goda, makt först, guld
sedan, yttre utmärkelser mest, så att han har bröstet
fullt med kors och stjärnor. Hans kristendom är så
lös, och hans tro så svag, att han lånade ut sin
person två gånger för att hylla Satan.

Ena gången gick han på en fest för Den Store
Svartmagiern, icke av begär att försona, utan
emedan han icke vågade utebli.

Den andra gången skrev han en förklaring
(bortförklaring) och ett försvar för Hymnen till Satan.
Kristus talade <sp>för</sp> Antikrist.

Då upphörde jag tro på honom, och tog tillbaka
allt vackert jag försökt tänka om honom.

Sedan fick han olyckor och förföljdes, varunder
mina tankar erforo som om de söktes av hans; och
jag började förnimma honom vänligt på avstånd.

Genom en tillfällighet, som jag var med om att
framkalla, fick jag ett gott porträtt av honom i mina
händer. Nu fanns han i mitt rum, på mitt bord.
Jag såg nu ostört in i detta ansikte av denne man,
som i trettio år sysslat med mitt öde.

Jag skall bekänna att det lyste av dragen;
lidandet hade givit sin fosforescens; ögat var icke gott,
men brann ännu av något som icke var härnerifrån;
han tycktes lida av sina disharmonier, förräderier
mot Kristus, och sina djupa fall; sju resor.

Jag fattades av ett stort medlidande, och i
ensamheten när ingen såg oss, lade jag handen på hans
bekymrade panna, och bad Gud hjälpa honom ur
hans tvedräkt, välsigna honom och giva honom frid!

Men jag vill inte råka honom; jag önskar
ingenting av honom; och jag kan för övrigt ingenting
mottaga av hans ära, makt och guld, ty jag har lovat
Gud i dödsnöd att aldrig mottaga utmärkelser. Och
sedan jag skrivit ned detta, kan jag ännu mindre träda
i förbindelse med honom, emedan då min tysta bön
icke längre vore uppriktig, oegennyttig, utan
intresserad, och skulle giva lastarenom rum!
</chapter>

<chapter name="Trådlös kallelse">
<h3>TRÅDLÖS   KALLELSE.</h3>

En dag för några år sedan uppstod hos mig en
hastig och omotiverad längtan till Sachsiska Schweiz.
Jag hade visserligen farit igenom landet ett par gånger,
men dess egendomliga natur hade dock icke lockat
mig till närmare besök.

Nu kom emellertid en längtan och jag tog fram
reseböcker och kartor, samt planerade både resan
dit och vistelsen där.

Men jag var lite villrådig om orten och hotellet,
och förstod egentligen inte vad jag skulle göra där
mitt i vintern.

Några dagar senare läste jag i tidningen att en
vän avlidit på sanatoriet *** i Sachsiska Schweiz.
Då förstod jag att det var han, som ensam och
övergiven i främmande land hade ropat på mig, längtat
efter mig, kanske bett mig om förlåtelse för att han
gjort mig orätt.

Ett år förut hade nämligen följande tilldragit sig
mellan honom och mig:

Jag bodde på en badort, och han, vännen, bodde
i en småstad bredvid.

Genom en utgiven bok hade jag som vanligt
råkat såra hans vänner, men icke honom personligen.
Han gjorde dock gemensam sak med vännerna, och
kom resande exprès till min vistelseort för att anföra
bojkotten.

Om aftonen sitter han på hotellet och pokulerar
ymnigt alltunder det krigsråd hölls mot mig.

När han skulle gå till tåget om natten, så
snavade han på en skena och måste föras hem till
staden. Där låg han rätt länge till sängs; men när
han icke höll diet, så anfölls han av neurasteni. Jag
hade nyss förut lidit av samma »sjukdom», vilken
av ovännerna förvandlades till delirium tremens.

Slutligen måste han resa från hustru och hem,
till sanatoriet i Sachsiska Schweiz.

Nu var det icke något sanatorium utan ett
alkoholisthem; och där dog han utan vård, övergiven
av skötarne till och med.

Detta var en hemsk historia, och jag skulle icke
ha vågat berätta den, om jag icke förut berättat
liknande  om  mig själv,  och visat hur  det gick  mig
illa, när jag gjorde illa.

Men att jag hörde honom kalla mig från
Stockholm  till Sachsiska Schweiz är också intressant!
</chapter>

<chapter name="Stjärnparallaxers opålitlighet">
<h3>STJÄRNPARALLAXERS  OPÅLITLIGHET.</h3>

Parallax betyder ju »den skenbara förflyttning
som en himmelskropp synes erhålla därigenom att
iakttagaren ändrar ståndpunkt».

Men för att kunna mäta denna parallax måste
iakttagaren befinna sig på en fast mark, ty om
marken rör sig, så uppstår ju variabler utan någon
konstant.

Medan jag nu skall uppmäta en stjärnas
parallax, så gör jorden tolv rörelser, står det i Annuarie
Astronomique 1908. Först roterar han kring axeln,
sedan rusar han i banan tre mil i sekunden, därpå
lider den av dagjämningspunkternas precession;
dessutom rör sig jorden omkring månen-jordens
gemensamma tyngdpunkt, och är jorden underkastad
nutationen föranledd av månens attraktion (18 års period);
för det 6:e ingår som faktor den sekulära variationen
av jordbanans excentricitet; för det 7:e varierar
ekliptikans lutning (sekulärt); 8:e ändras absidlinjerna på
21,000 år; 9:e inverka planeternas attraktion så att
rubbningar uppstå i jordens beräknade rörelse; 10:e
ändras hela systemets tyngdpunkt; 11:e systemets
rörelse mot konstellationen Herkules; 12:e jordpolens
nutation som kommer latituderna att variera något
litet.

Kan   någon   astronom   med   dessa   tolv variabler
räkna ut en konstant stjärnparallax, då kan han också
sätta sig på en kanonkula och räkna ut avståndet
mellan två örlogsfartyg ute på havet.
</chapter>

<chapter name="Stjärnvacklingar">
<h3>STJÄRNVACKLINGAR.</h3>

Humboldt såg år 1799 den 22 juni från Pik
Teneriffa, strax före soluppgången, huru djupt stående
stjärnor utförde en gungande rörelse. Han såg det
både med blotta ögat och med kikaren. Fenomenet
varade 7 till 8 minuter.

År 1842, den 9 augusti, observerade prins
Adalbert av Preussen liknande fenomen före soluppgången,
och hans sällskap konstaterade. I kikaren syntes en
stjärna bli två, som sammanbundos med en knuten
svans.

År 1851, den 20 januari, sågo flera namngivna
personer mellan 7 och 8 på aftonen huru Sirius rörde
sig, ibland upp och ner, ibland åt sidorna, ibland i
en krets. Fenomenet varade en halv timme.

Man har icke förnekat faktum, men astronomen
Schweizer har förklarat det vara ett subjektivt
fenomen. Han såg det när som hälst om ögat fixerade
en stjärna och samtidigt ett föremål på jorden; men
i kikare försvann det, vilket strider emot Humboldts
och prins Adalberts iakttagelser, varföre fenomenet
kan anses oförklarat.

Jag vill sluta med den upplysningen att jag sett
solen gunga, ett par gånger, när den nyss gått upp.
</chapter>
<chapter name="Masugnens kemi">
<h3>MASUGNENS   KEMI.</h3>

Vid beskickningens nedsmältning i masugnen äga
de olika kemiska processerna rum vid olika höjd och
temperatur i schaktet. Man kan till och med läsa på
temperaturen de uppkomna föreningarnas eller
reduktionernas ekvivalentvikt om man flyttar in ett
decimalkomma.

Genom masugnspipan nedsläppes först kol; sedan
beskickas med malm och kol omväxlande. Malmen
består ju av en järnförening, jämte gångarten: kalk,
kisel, lerjord, magnesium, kalium, natrium; luft
inblåses, alltså 79 % kväve och 21 % syre; svavel och
fosfor finnas alltid med i någon form; för att inte

<img>Masugns-schaktet.</img>
tala om manganen som kommer och går, liksom
titanen.

Om man nu läser på siffrorna nerifrån och
eliminerar nollor, så ser man i <sp>förbränningszonen</sp>
talet 28 nederst. Detta kan vara koloxiden (= CO 28)
som ju är själva reduktionsgasen. Talet 26 är väl
cyanen (CN = 26) som bildas av luftens kväve och
kolet, samt verkar reducerande, varförutom cyankalium
bildas konstant, så att Bunsen vid en hytta beräknade
dagliga produktionen av CyK till 225 skålpund. Överst
står 18[00°]; detta 18 är vatten som alltid bildas i
förbränningszonen.

I <sp>smältningszonen</sp> synas talen 17 och 16°.
Talet 17 är ammoniak och 16 är syre.

I <sp>kolbildningszonen</sp> anger 14° kväve och
12° ger kol, som ju kolbinder.

I <sp>reduktionszonen</sp> bliva talen enklare. Från
11 = bor, till 7 som är kvävets ekvivalent ned till 4
som är enväldigt kols enklaste ekvivalent. [3-värdigt
= 12.]

Men om man återvänder till de nedersta
regionerna, så kan 28 även vara silicium, 26 aluminium,
24 magnesium och 20 kalcium (ekv.). Och det nu
erhållna råa tackjärnet är verkligen en legering av järn,
kol, silicium, aluminium, svavel, fosfor och kväve.

Järnet är således en legering av alla reducerade
metaller, fastän det kallas järn.

Varför fosfor och svavel icke brunnit vid 2,800°
det är oförklarligt, och varifrån de kommit, när man
begagnat svavelfria malmer och svavelfritt träkol, det
vet man inte. Ty så länge man tror på obefintliga
föroreningar kommer man ingen vart. Tänkte man
sig dem som konstituerade, så komme man långt.
</chapter>
<chapter name="Att resa">
<h3>ATT  RESA.</h3>

Människor och värld äro sig lika överallt, så att
man egentligen aldrig behövde resa. Jag har rest
mycket, och vet hur lönlöst det är.

Kant var aldrig utom Königsberg, och han har
ändå genomforskat himmelens, jordens och
människosjälens alla djup.

Begäret att resa kan härledas dels av nyfikenhet
eller lust till ombyte, men mest av högfärd och
skadeglädje. Det är oftast för att ha sett lika mycket eller
mer än de andra, som folk besvärar sig med resor.
När de kommer hem så behöver de inte tiga i en
salong när någon talar om Paris eller Neapel. Och
när de själva tala om Sixtinska Madonnan eller
British Museum, så är det för att känna sig över och
krossa fattiga släktingar, som ingenting sett av världen.

Resande ljuga också. När de levat i Neapels
ohyra och atmosfär av onaturliga laster, legat i
smittade sängkläder köpta på stärbhusauktioner, ätit rutten
mat och löst sitt huvud hos hotellägaren, så förtiga
de detta.

--  Har du varit i Neapel?

--  Nej...

--  Å!   Å!...   Det skulle  du!...

Hade du varit där, så hade ohyran och Sodom
icke förnekats, men nu... Å! Se Neapel och dö!

Jag har alltid fasat för resor, ty jag förlorar mina
rötter. Mina tankar och stora fonder av upplevelser,
mitt vetande, mina känslor skakas om, och råka i
oordning, så att jag kommer fram tom och förtvivlad.
Jag förlorar mig och blir flack.

Vad jag vunnit brukar inskränka sig till en
domkyrka eller en oljefärgstavla vilka voro tämligen lika
alla andra.

Förlusten var mycket större än vinsten!

Att resa bort en sorg, det kan man inte. Den
sitter bakpå godsvagnen, och blir bara sotig och
solkad av den osnygga resan. Den näres liksom av de
nya fonderna, blir förfalskad också av ändrade miljöer
och kännes dubbelt bitter vid hemkomsten, där den
sitter och väntar.

Är man tvingad att lämna sitt land, då flyttar
man med sitt tjäll och sitt arbete. Det är annat än
att resa!
</chapter>

<chapter name="Icke svära på magistrarnes ord">
<h3>ICKE  SVÄRA  PÅ  MAGISTRARNES ORD.</h3>

När jag skulle tentera italienska för professorn
i ämnet, lät han mig översätta 3:e sången i Dantes
Inferno. Jag läste först upp den mångciterade texten.

<tab>»Lasciate ogni speranza voi ch'entrate.»

Jag hade läst för en examinerad kandidat och
han hade lärt mig (vad jag kunde förut) att lasciare
uttalades laschare utan att i hördes.

Professorn rättade mitt laschate till laschiate. Jag
teg naturligtvis, men gjorde nog en min som tolkades
till min nackdel. Efter förhöret rusade jag till min
privatlärare och frågade honom om lasciate.
Resultatet: professorn hade orätt! Jag fick lägre betyg än
jag åsyftat, men jag vill inte påstå det var för lasciate.

I min.nyss köpta italienska grammatika står
uttryckligen angivet att i icke uttalas efter sc följt
av vokal, och mitt fatala lasciate står som exempel.

Vid en högskola skulle professorn i kemi (en
vittberömd man av facket) visa hur en ferriförening
reagerade för rhodankalium.

--  Mina herrar, detta är ett ferrisalt i lösning och
det igenkännes medelst rhodankalium, som färgar
blodrött.

Professorn lät ett par droppar löst rhodankalium
falla i provröret. Vätskan färgades först svagt violett.

--  Ja,  blodrött  är  det  inte,   precis,  man  kunde
säga svag purpur, ehuruväl -- jag ska ta lite till! --
(Nu blev det blått!    Donner Wetter!)

Eget med den professorn, att han hade ett fint
och skarpt förstånd, men en oskicklig hand, så att alla
experiment misslyckades. Detta kunde dock ha berott
på, att intet är osäkrare än kemiska experiment. Non
bis in idem! heter det också; det är uttytt, intet
upprepar sig konstant! Den som gjort analyser, vet vad
man förlorar på vägen, och hur mycket som passerar
filtrum, utan att ha lov till det.

*

En annan professor i astronomi och fysik skulle
visa hur bilden uppstod i linser.

--  Mina herrar, denna bikonvexa lins skall på
avståndet x ifrån föremålet y, giva en rättvänd förstorad
bild.

Ein, zwei, drei! Bilden visade sig, men upp och
ner!

Även denna vetenskapens ljus hade otur med sina
experiment så att de alltid klickade!

Nu kunde jag tala mycket om linser och deras
dämoniska spel.

Jag frågade nämligen de största auktoriteter om
man icke kunde fotografera det mänskliga ansiktet
direkt i naturlig storlek. Det svarades nej, det kan
man inte.

Jag frågade orsaken; fick ett svar som icke var
något! Då lät jag göra mig en kamera och började
med linser. Hur dessa krånglade, orkar jag icke
beskriva. Men ibland, vid en hårfin förskjutning fick jag
en förminskad bild där den måste ha varit förstorad;
och ibland fick jag en övernaturligt stor bild där jag
väntat mig annat.

(Se för övrigt mitt kapitel »Optiska underverk» i
denna bok.)
</chapter>

<chapter name="Fysik">
<h3>FYSIK.</h3>

A föreställer solen och B jorden, som vid
månförmörkelse döljer månen i kärnskuggan. Men hur
halvskuggan uppstår och varifrån linjerna <sp>ad</sp> och
<sp>ab</sp> komma, det begriper jag inte.

<img>Fig. 1.</img>

En ljus utsändande sfär skulle väl skicka ut
strålarne så här, såsom utdragna radier, då ingen
halvskugga uppstår.

Eller också skulle strålarne utgå rätlinjigt
parallella, som det ju uppgives i fysiken. Därvid bildas
icke heller någon halvskugga.
<img>Fig.  2.</img>

Figuren 1 är obegriplig och strider mot fysikens
läror; fig. 2 och 3 äro begripliga men stå icke i
fysiken.

<img>Fig. 3.</img>
</chapter>

<chapter name="Elektricitet">
<h3>ELEKTRICITET.</h3>

Friktionselektricitetens fundamentalexperiment är
alldeles obegripligt, när det skall visa skillnaden på
glaselektricitet (+) och hartselektricitet (-).

Det äldsta experiment var så här: Man gnider
en lackstång, så attraherar den en flädermärgskula.

Man gnider en glasstång, så attraherar den en
annan flädermärgskula.

Vad är skillnaden då? Jag kan inte se någon
skillnad. Jämför man elektriska kraften med den
magnetiska så äro de icke lika. Paramagnetiska
(magnetiska) kroppar såsom järn, nickel, kobolt
attraheras av magneten; diamagnetiska (omagnetiska)
kroppar såsom wismuth, tenn, antimon, zink, repelleras
av magneten.

Men både glas- och hartselektricitet attrahera
alla kroppar.

Franklin förklarade också att elektriciteten var en
enda utan kvalitativ åtskillnad; differensen var en
endast kvantitativ. En oelektrisk kropp höll normala
mängden elektricitet; en positiv (glas-) höll en större
mängd; en negativ höll en mindre mängd elektricitet.

Om vi nu återvända till fundamentalexperimentet,
så brukar detta tilltrasslas genom en blunder. Man
begagnar nämligen samma flädermärgskula; denna
laddas först med glasstången, och attraheras därvid;
beröres hon nu med glasstången, så repelleras kulan.
Det betyder att hon är mättad och vill icke ha mera.
Beröres återigen den av glaset laddade kulan med en
gniden lackstång, så attraheras hon. Om kulan först
laddats med lackstången blir förhållandet motsatt.

Så skildrades fenomenet år 1881   (av L. A.  F.).

Men 1876 framställdes fenomenet sålunda i ett
populärt arbete (av Schödler, dock med förord av
Liebig).

Närmar man en gniden lackstång till en
upphängd korkkula, så attraheras denna, till dess hon
berör lackstången, då hon bortstötes. Beröres hon
återigen med lackstången så flyr hon.

»Härav synes att de med hartselektricitet
laddade kroppar bortstöta varandra.»

(Ja,  men  detsamma skedde ju  med glaset!)

»Tager man ett gnidet glasrör och närmar till
korkkulan, så drages denna till glaset.»

Där är ju felslutet! Ty närmar jag glasröret till
en <sp>annan</sp> korkkula, så attraheras denna också
liksom av lackstången. Och repelleras nu också liksom
av glasstången.

Det är ju samma förhållande då, och det finnes
ingen skillnad mellan lack och glas.

När jag vid 14 års ålder gjorde min första
elektrofor med hartskaka, så blev jag sedan förvånad, då
jag fick se att man kunde ladda leydnerflaskan lika
bra med en glasstav som gneds. Det var ju samma
sak således, harts och glas, minus och plus.

Vad som skedde med hartskakan, när locket
lades på, och kakan berördes med fingret, kunde
jag aldrig förstå. Jag tyckte det var dumt, men
lärde det utantill.

Numera erkännes verkligen att det icke gives
någon absolut positivt eller negativt elektrisk kropp.
Och det erkännes även att ingen kropp är oelektrisk.

Metallerna bli även elektriska genom gnidning,
ehuru de förut såsom ledare ansågos vara
omöjliga att elektriceras.

Alla kvalitativa bestämningar ha bortfallit och
endast de kvantitativa återstå.

Elektriciteten kan anses på giltiga skäl vara
oförklarad, liksom magnetismen.

Jag vill sluta med ett fenomen som skulle kunna
ge uppslag vid förklarandet av magnetismen.

Zink är omagnetisk, som bekant. Men om jag
filar zink, så blir den magnetisk.

Vi utstryka genast den barnsliga förklaringen att
den hårda stålfilen avgivit järn till den mjuka zinken.

Vad händer då med zinken när den filas? Den
uppvärmes, liksom lack- och glasstången när de
gnidas. Magnetismen i detta fall är kanske en
sekundär verkan av värmen, liksom elektriciteten vid
gnidningen.

Härför   talar   den   omständigheten   att   
metallernas ledningsförmåga för elektricitet minskas vid
uppvärmning, under det isolatorernas ledningsförmåga
ökas vid högre temperatur.

»Den elektricitet som liksom förloras genom en
ledares motstånd, undergår en omvandling till värme,
varför de dåliga ledarne vid elektricitetens
genomgång uppvärmas betydligt starkare än de goda.» (L.
A. F.)

*

Som bevis på att de två elektriciteterna + och
- äro kvalitativt differentierade anförer man att när
+ utströmmar över ett fuktigt lackmuspapper färgas
detta rött eller antyder syra, och -- återger blåa
färgen eller indicerar alkali.

Den som opererat med lackmuspapper, han vet
nog hur svårt det är att bestämma ögonblicket när
man kan svära på rött eller blått. Papperet är ju
alltid rödblått eller blårött. Och det finnes
amfotera ämnen som färga papperet både rött och blått.
Ett sådant är mjölk.

Och för övrigt, Berzelius strök ut begreppen syra
och alkali, sedan han funnit att syran höll bas, och
alkalit höll syre. Därmed var ju den kvalitativa
skillnaden mellan syra och alkali förvandlad till en
kvantitativ, och sannolikt bli de båda elektriciteterna en
gång reducerade till samma sak, vilket vore i
konsekvens med läran om materiens enhet, som nu är
antagen i alla läger.
</chapter>
<chapter name="Ton-Blommor">
<h3>TON-BLOMMOR.</h3>

Chladnis   klangfigurer   känna  vi   till.     De   likna
diagram av blommor något så när.

<img>Fig.  1.</img>

Nu har Van der Naillen i sin Balthazar The Magus
visat en apparat, varmed man kan göra Ton-Blommor.

<img>Fig.  2.</img>

Det är helt enkelt ett bägarlikt kärl, över vilket
en kautschukmembran är spänd; genom röret A
inledes ljudet då membranen är beströdd omväxlande
med lätt pulver (nicht),  tungt pulver (sand  eller en
färgad klibbig vätska  (pasta i vatten).

<img>Fig. 3.</img>

Den som är kunnig i matematik, musik och
harmonilära, må noga observera denna tavla med toner
i två olika oktaver och lägga märke till intervaller
och oktaveringar.

Den är framställd med sand. Begagnar man nicht
i stället för sand så får man samma E-moll-skala
avbildad som fig. 4 på en platta 4<sup>7</sup>/<sub>8</sub> tum (inches).

<img>Fig. 4.</img>

Om man i samma apparat lägger på membranen
en kula av våt färgpasta så får man
Krysanthemum-former, först.

Dessa former bli alltmer fullkomliga alltefter som
crescendos och rinforzandos följa på varandra.

Den högsta ton som frambragt en Krysantemum
är B i ostrukna oktaven.

Lägger man färgpastan i vatten på membranen,
så bildas blommor, men alltid på tretal och multipler.

<img></img>

Författaren uppräknar ros, geranium, Primula,
ehuru ingen av dem går på talet tre, vilket kan vara
en blunder. Men blommor likna de, och olikheter
i formen uppstå genom pasta-kulans mer eller mindre
grova konsistens.

<img></img>

Vad innebär nu detta och vad vill författaren
säga?

Han säger ingenting direkt, men han sätter ett
motto över kapitlet.

»I begynnelsen var ordet.» Det är ordet som
skapat allt! Och Gud sade orden: Varde ljus! och
ljus vart.

Här har man sjungit blommor, menar han, och
det är kanske så i naturen också.

Blommor, barn och musik!

Den som icke äger en tavla över de dövas
labial-alfabet, han bör skaffa sig den, och se om de
bilder munnens vackra kronblad giva, om de visa
någon motsvarighet med tonernas blombildning.

Snöblommorna kunde då vara, vad? Stormens
orgeltoner, som råkat en molnmembran med utfällt
vattenpulver (dagg är pulveriserat vatten) och så
vibrerat ihop dessa oändligt sköna hexandrister, som
kallas snöblommor, men äro liljeväxter!
</chapter>

<chapter name="Växternas transmutationer">
<h3>VÄXTERNAS TRANSMUTATIONER.</h3>

På annat ställe i denna bok har jag framkastat
en förmodan att växterna kunna stå och variera för
sig själva i allsköns tysthet. Efter nyare
observationer och studier har jag undrat om de kunna övergå
från en art till en annan.

Jag erinrar nämligen att vid ett källdrag jag såg
guldpudran ymnigt ena året. Det andra året fanns
hon inte, fastän hon är mångårig. Det tredje året
fanns hon igen. Saken fordrar undersökning.

Linné anmärkte i Skåneresan att Xanthium
strumarium på 20 år avtagit.

Elias Fries (i Bot. Utfl.) säger att Dipsacus pilosus
växer just på de ställen vid Lund och Ystad, där
Xanthium förr vuxit. Är det samma växt då, som
transmuterar?

Det finnes något som kallas ruderatväxter; de
förekomma på avskrädeshögar, brända tomter, i
ruiner. Nu säger man så; fröen till dessa växter driva
omkring och finnas överallt; men de gro endast på
rudera.

Detta är icke sant; ty på öde skär gro de också
och trivas (Fries). Öde skär äro särskilt rena; havets
salta vatten, blåst, regn och snö hålla dem fria från
smuts. Det synes alltså som ruderatväxten älskade
ensamheten, det övergivna, och icke smutsen.

Därmed börjar växt-psykologien, och fysiologien
upphör.

Fries säger även: »Där lövskog svedjas och
marken sedan begagnas till bete, så uppväxer granskog.
Men, inhägnas denna betesmark, så uppväxer ånyo
lövskog.»

Vad medför då inhägnaden? Man inhägnar ju
hagar till betesmark; och betesmark blir det i båda
fallen. Det är alltså intet skydd för kreaturen som
avgör om granskog eller lövskog skall komma.

Vad gör inhägnaden då? Icke sky lövbrytare i
midsommartid en hägnad; de taga löv var det finnes.

Inhägnad ger en känsla av trygghet utan att
trygga dock, då det finnes grindar och kreatur. Är
det denna känsla bara som gör att lövträden trivas i
hägnad mark?

Fries ger flera exempel på inhägnadens inflytande
på floran utan att hägnet bildar skydd. Samme
författare säger rent ut att havren kommer från vilda
avena-arter och rågen från Secale fragile.

Liljeblad uppgiver i sin Flora (1816) att Bromus
vitiosus, sådd i trädgårdar, blir till Bromus secalinus.
Samme L. talar om en Alnus laciniata som han år 1797
såg vid sjön Yngen i Värmland; den liknade alen,
men löven voro så flikiga att de mer liknade ek.
Han upptager även i sin Flora en Alnus pinnata eller
rönne-al, en al med rönnens blad. »Tros ha
tillkommit av Betula incana ([hona]) och Sorbus aucuparia [hane].»
»Habitus mest av Betula ancana och hagtorn.»
</chapter>
<chapter name="Kinesernas anatomi och fysiologi">
<h3>KINESERNAS   ANATOMI   OCH   FYSIOLOGI.</h3>

Jag skall för ro skull anföra något av kinesiska
medicinen för att utröna om det finns något förnuft i
den också, fastän det kan se galet ut i början.

Alla ting innesluta två principer: Yang =
primordialvärmet och Yn = radikalfukten.

Människan kan sägas innefatta:

Himlen = från huvudet till magen; inneslutande
lungor och hjärta = molnen.

Människan = mage, lever, mjälte = regnet.

Jorden = njurar, tarmar, blåsa.

Yang = värmet, strävar uppåt.

Yn  =  fukten  strävar  nedåt.

Värmet = Yang = inälvor, galla,  blåsa,  mage.

Fukten = Yn = hjärta, lever, njurar, lungor, mjälte.

Småtarmarna (tunntarmen) står i förbindelse med
hjärtat, grovtarmen (colon) står i förbindelse med
lungorna.

[Genom peritoneum och mesenterium med deras
kärl äro ju tarmarna i viss förbindelse med både
hjärta och lungor; hur pass indirekt, borde
undersökas nogare.]

Hjärtat är den fullkomligaste inälvan. Dess
moder är levern; dess son är magen eller mjälten.

Detta låter ju orimligt, men embryologien lärer
verkligen att levern utvecklas tidigare än hjärtat; och
att hjärtat ursprungligen är en Verdickung der
Faserwand des Vorderdarmes, vilken upptager två venæ
omphalo-mesentericæ. Levern åter växer fram ur
duodenums främre vägg, och omfattar snart, alldeles som
hjärtat, vena omphalo-mesenterica. Det var icke så
tokigt att kalla hjärtat leverns son. Men svårare blir
att få mjälten till hjärtats son.

Emellertid skall jag nu tala om allt det lilla jag
vet om mjälten, så få vi se!

Mjälten är en reservoar; vid injektion av blod i
en ven, sväller han, alldeles som vid malaria (frossor),
leukemi etc. Vid åderlåtning sjunker han ihop.
[Består nästan bara av radicules veneuses liksom
corpora cavernosa, och är därför erectile, liksom
membrum virile och bröstvårtorna.]

Exstirpationen minskar de röda blodkropparna,
och mjältarteren är ovanligt grov, i lumen 1
centimeter (fransk auktoritet). Exstirpationen utan
skadligt inflytande men lymfganglierna öka volym [kanske
övertaga mjältens arbete]. En annan följd av
exstirpationen är den att pancreas avsöndrar en overksam saft,
som saknar trypsin; [synes alltså bereda
pancreas-saften på köpet].

*

Fortsätter nu  kinesiska medicinen!

Hjärtats fiende äro njurarne, dess vän är levern.

Regeras   av   elden.

Behärskar pannan, blodet, tungan, det inre av
handen [kalla händer, varmt hjärta; ett gott hjärtas
goda handtag]. Tungan lär dess rörelser [därav
hjärtat fullt är därav talar tungan].

Hjärtats färg är tuppkammens; dess smak är
bitter; luktar bränt; dess röst är skrattets; dess vätska
är svett. Hjärtat hatar hetta och överdrivet
tankearbete.

Liknar   nénufars   outslagna   blomma.

Är genomborrat  av 7 hål och 3 springor.

Dess   förbindelsekanal   med   de   andra   inälvorna
går från mitten av hjärtat ut i lillfingren, där den
förenas med intestin grêle (tunntarmen?).

Hjärtat mottager chylus och omarbetar till blod.
[Det är annat än när bröstgången tömmes i
jugular-venen, och därefter i lungorna blir rött blod.]

Jag vill bara tillägga något om lungan.

Kinesen säger att lungan behärskar huden,
porerna, håren och näsborrarna; samt att den håller
mycket luft och föga blod.

När man i anatomien läser om lungornas
kapacitet, så menas hur mycket luft de rymma; om blodet
talas icke. Således säger en medicine professor, att
lungorna rymma 6,000 kub.-centimeter eller 6 liter,
men att man endast förnyar 500 eller <sup>1</sup>/<sub>2</sub> liter ungefär.
Men när 6 liter är hela rymden var är plats för
blodet då?

Plato säger i Timaios (troligen efter
Hippokrates) att när utandning sker, så bildas tomrum; detta
tomrum åstadkommer en sugning, som drager in luft
i hela kroppen genom hudens porer och hela det
porösa köttet. Andningen vore således en utvädring
eller luftning av kroppen, och skulle icke ha något
med blodberedningen att göra, eller att som nu antages
lymfa blir rött blod. De fattiga blodkärl, kapillärer
mest, som följa lungblåsorna kunde då endast tjäna
till lungans nutrition och till att hålla henne fuktig.

Fråga en slaktare om lungan håller blod? Han
vet att blodet inte hinner rinna av så hastigt att den
urtagna lungan kan hängas upp blodlös. Ty de lungor
som hänga i butiken äro nästan blodlösa!

Kinesen tyckes dela Hippokrates' mening, då han
talar om lungans sammanhang med huden, och
påstår att hon håller föga blod, men mycket luft.

Observeras bör att lungan kan under vissa
sjukdomar få leverns konsistens, och i andra mjältens.
</chapter>

<chapter name="Hjärnans vindlingar">
<h3>HJÄRNANS  VINDLINGAR.</h3>

Hjärnan förmedlar ju sinnesförnimmelserna att de
bliva intryck, om man ock icke kan tillerkänna ett
materiellt verktyg några andliga förmögenheter.

<img>Hjärna.</img>

Att den är okänslig, så att man kan utan
olägenhet skära i den, talar ju för att den icke är ett
sensorium.

I graven behåller sig hjärnan längst av alla mjuka
delar, torkar, och ligger slutligen som en klump av
krukmakarlera i skålen.

Plato förlägger själens bästa egenskaper i hjärtat,
men siargåvan i levern. Hjärnan kallar han märgen
eller den gudomliga säden, och huvudet är borgen,
emedan detta genom sinnena kunskapar och utdelar
befallningar.

Emellertid, när denna hjärnmassa, som liknar
småtarmarna, börjar förlora vatten, så visar den ett kaos
av de härligaste linjer, som dock alla återgiva
människokroppens konturer; men i en oändlig väv, där den
ena torson går över i den andra.

Samma kaos av mänskliga fragment erbjuder ett
lavafält, vad det sedan må innebära.

<img>Vesuvlava med  flytvalkar (efter fotografi).</img>
</chapter>
<chapter name="Kryptogamen alpviolen">
<h3>KRYPTOGAMEN ALPVIOLEN.</h3>

Cyclamen eller alpviolen räknades av Linné till
Pentandria monogynia; och numera föres den till
Primulacæ.

Den äger habitus av en orchidé, liknar en
Aristolochia, men även en Viola varför han kallas alpviol.
Tournefort hänförde den till infundibuliformes
(symphytum) och Jussieu till Lysimachiæ.

Nu skulle Cyclamen dock enligt alla dessa
auktoriteter först höra till växter med hjärtblad, och sedan
till dikotyledonerna, eller gro med två hjärtblad, efter
som han är en primula. Men Cyclamen gror icke alls
med hjärtblad. Ty om jag skär ett diagram av fröet,
så liknar fröets snitt fullkomligt Cyclamens rotskivor
i genomsnitt.

Detta frö gror icke med hjärtblad, utan skjuter
genast ett örtblad.

Fröet spelar rollen av rotskiva, och rotskivan
uppträder som ett prothallium.

Denna Primula, som kallas Cyclamen, är således
en kryptogam i sin genesis, men blir sedan fanerogam.

Där strandade systemet återigen!
</chapter>

<chapter name="Systemen ramla">
<h3>SYSTEMEN   RAMLA.</h3>

I skolan förvånades vi nog över att på hela jorden
endast funnos två växter, som hörde till klassen
heptandria eller ägde 7 ståndare. Den ena var ett stort
träd, hästkastanjen, den andra en liten skogsört,
duvkullan (Trientalis europea). Längre fram i livet fingo
vi veta, att det inte var så helt med æsculus' 7
ståndare. Den äger nämligen stundom 8 ståndare och
kunde sålunda vara en oktandrist, eller stå i släkt
med Tropoeolum, (Oenothera, Erica. Hästkastanjens
blomma liknar verkligen ytligt Tropoeolums och
Oenotheras. Men i Æsculus' blomma finnas andra tal än
7 och 8; fodret är nämligen 5-tandat och kronan
5-bladig; fröhuset trerummigt. Här synas talen 3
och 5; nästa term i serien vore då 7 och Æsculus
kunde ha kommit nerifrån Pentandria.

Men med 8 kan den även komma uppifrån 10
eller Decandria, och blomställningen liknar en pyrolas
som äger 8 <sp>eller</sp> 10 ståndare. Men till Decandria
höra geranierna; och Pelargonium tricolors blomma
är mycket lik Æsculus och äger också 7 ståndare.

Æsculus kan således höra hemma på många håll.
Den lilla Trientalis tyckes hålla envist på sitt 7-tal.
Foder och krona äro 7-taliga i svenska floror och
tyska; men i franska floran låter det annat (duvkullan
växer nämligen i Vogeserna). Här räknas han till
Primulacæ och skulle gå på 5-talet; men det gör han icke;
ty franska floran säger att både foder och krona äro
6- eller 7-delade; och likaså, att ståndarne äro 6 eller
7, liksom även kapseln är 6- eller 7-rummig. [Engelska
och italienska skolflororna sakna den.]

Talet 6 skulle ju tyda på en lilja, men lök och
habitus saknas. Om vi skulle söka 7-talet från ett
nedstigande 9 så komma vi till Enneandria, och där
finns verkligen Butomus med 6 ståndare, och vars
blomma även liknar Trientalis.

Men nu säger tyska floran att Trientalis' örtblad
sitta i en krans av 5 till 7 stycken; franska floran
säger 7 till 9.

Nog hör han till Primulacæ enligt boken, men
någon Primulas habitus äger han inte.

Jag vet inte vart han skall föras; men någon
Heptandria har naturen icke reserverat som klass,
för dessa två utbördingar.

Liljeblad slog också ihop Heptandria, Octandria,
Enneandria med Decandria, emedan ståndarnes antal
varierade.
</chapter>

<chapter name="Likställigheten">
<h3>LIKSTÄLLIGHETEN.</h3>

Likställigheten, den lagliga, mellan man och
kvinna, kan aldrig genomföras; och om den
genomfördes, skulle kvinnan förlora, ty mannen måste då
söka göra sig så rå som saken fordrade.

Denna känsla för sin kvinna som naturen nedlagt
hos mannen, finnes i alla samhällsklasser så utpräglad,
att om en paria gifter sig, så respekterar han sin hustru
mer än sig själv.

Man svarar: att i de lägre klasserna alltid, och
i de högre stundom, mannen slår sin hustru. Därpå
har jag svarat förut många gånger: Innan en man bär
hand på den kvinna han älskat, så skall hon ha
upprepade gånger förnedrat sig själv så djupt, att den
sista förnedringen endast var en formalitet, som kom
av sig själv.

Men den man, som tvungits av oreflekterad helig
vrede att slå ifrån, han grips efteråt av en sådan fasa,
och en sådan leda vid livet, att han vill döda sig.

Där finns garantier alltså för att kvinnan blir
behandlad bättre än hon förtjänar. Och i hemmet efter
en scen, där mannen sagt hårda, men väl förtjänta
ord, är det han som lider mest. Lider så, att han ber
om förlåtelse »för att hon hade orätt».

En far förlåter ju sitt barn i oändlighet; hur
mycket mer då sin kvinna! Hon ljuger, hon stjäl, hon
bedrar; och lika fullt, han anklagar henne aldrig.
Förlåter och går vidare! Hedrar henne, som förut, bär
hennes skuld.

Om mannen uppförde sig på samma sätt, och
hans brott summerades upp och åtalades, så skulle
han sitta i fängelse hela sitt liv.

Jag vet en bildad man, som fick en halssjukdom.
Hans bildade hustru förklarade, att hon icke gift sig
för att vara sjuksköterska, och om han ämnade ligga
åtta dar till och därmed »döma henne till celibat», så
skulle hon »gå ut på gatan».

Han blev strax frisk, och när han vid hennes
genast inträffade period blev dömd till åtta dagars
celibat, så sade han naturligtvis inte ett ord, utan
fann det helt naturligt. 

Vid nästa grossess måste han i två månader leva
i celibat, och sade inte ett ord, utan hyste bara
deltagande för hennes tillstånd.

Jag vet en man som gifte sig med en kvinna i
stor kärlek. Han råkade vid första mötet en prolaps
och en inversion. Men i stället för att klaga, så
tröstade han henne, beklagade henne.

Vad gjorde hon till tack? Hon hämnades på
honom, mördade honom; och han dog, utan att röja
hennes hemlighet.

Hon mördade honom, med ord förstås, och
kastade skuld på honom, som icke begagnat ordet
skuld om hennes lyte. Men bara det, att han
upptäckt ett »fel» hos henne, var nog för att han måste
dö! Sedan förnekade hon faktum, och fick ett fingerat
faktum över på honom.

Hur många män ha icke gått i graven med hennes
hemlighet, för hennes hemlighets skull?

Sagan om Tobias kunde berättas om igen, och
dödsorsaken detaljeras, såvida det icke vore i lag
förbjudet. Dygden är i högsta instans sin egen lön, men
i jordlivet kan den medföra de största vådor för
mannen. Om han t. ex. gifter sig med en älskad kvinna
och önskar barn, men hon inga vill ha; och om
mannen av renlighetskänsla icke vill förnedra henne och
sig, så kan det kosta honom hela hans livs lycka.

*

En idiot, som i sin församling anses vara ett stort
kvickhuvud, har nyligen förfäktat likställighet i
äktenskapsbrottet. Nu är det brottet urbota för båda
parterna; men likställighet kan ändå icke äga rum, då
naturen så fogar att kvinnans brott kan införa ett falskt
barn på prästbetyget, vilket mannens snedsprång icke
gör. Detta, om saken betraktas från zoologisk
synpunkt. .
</chapter>

<chapter name="Om nerverna">
<h3>OM  NERVERNA.</h3>

Om man sticker sig med en nål, var som hälst
på huden, så erfar man smärta. Huden själv är
okänslig, muskelfibern är okänslig, kärl, bindväv, senor
äro okänsliga, vilket organ är det då som erfar
smärtan? -- Känselnerverna svarar man. Detta har jag
trott alltsedan 1868, men nu läser jag i en tysk
medicine professors-bok att känselnerverna äro okänsliga
i sig själva, men överföra och meddela känselintryck.
Känselnerven erfar således icke smärtan, men meddelar
den åt hjärnan såsom förnimmande, säga somliga,
andra förneka.

Hjärnan är okänslig, så att man kan skära i den
utan att smärta förnimmes.

Ryggmärgen är omtvistad. Magendie, stor
auktoritet, påstår att ryggmärgen är ytterligt känslig på
baksidan, mindre på framsidan, och alldeles
okänslig inuti.

Lilla hjärnan är okänslig (Magendie).

Förlängda märgen däremot är så känslig, att man
dör, om den skadas, och dör så hastigt, att det icke
hinner utrönas om smärta uppstår.

Nervus vagus och hela sympaticus äro okänsliga
själva; men avskär man en stam, så tvinar och
förlamas de organ till vilka ledningen går.

Nu är det med nerverna så, att de avbildas på så
många sätt, att man inte blir slug på dem.
Berzelius tyckte att en stor del av nerverna liknade
lymfkärl.

Professor Reclam finner deras byggnad identisk
med muskelfiberns.

»Nervrören likna muskelrören till sin anatomiska
byggnad.»

»Nervsubstansens kemiska förhållanden i vilo- och
verksamhetstillstånd överensstämma med
muskelsubstansens kemiska förhållande.»

»Nervvävnaden i vila, t. ex. hjärnan, äger, såsom
Hanke visat, alldeles som muskelvävnaden en
vävnadsandhämtning.»

»I nervernas verksamhetstillstånd stegras
ämnesomsättningen, och liksom muskeln erhåller även den
i vila svagt alkaliskt reagerande nervvävnaden genom
stark verksamhet sur reaktion.»

Vari består då skillnaden mellan nerv- och
muskelfiber? Det kan man icke angiva!

Magendie frågar rent ut om sympaticus är en
nerv. Sympaticus följer som bekant blodkärlen, går
till hjärta och mage etc., men anses numera icke vara
isolerad utan stå i förbindelse med
cerebrospinal-systemet.

Magendie uppger sålunda orsakerna till sitt tvivel
om sympaticus är en nerv.

Ganglierna och trådarne som utgå från
sympaticus likna alls icke nerver (Berzelius fann dem likna
lymfkärl). Magendie skar och karvade i dem utan
att försöksdjuret syntes reagera. Han tog bort
halsganglierna och första toraxganglierna utan att några
funktioner stördes.

Han avslutar sina samtidas diskussion om
sympaticus med det ultimatum: att man ingenting vet!

Och därmed sluta vi också!
</chapter>

<chapter name="Atomvikt och egentlig vikt">
<h3>ATOMVIKT OCH EGENTLIG VIKT.</h3>

Newton anade och förutsade, att den kemiska
affiniteten var enahanda med gravitationen med den
skillnad att affiniteten tilltog i större förhållande vid
avståndets minskande.

Gasens täthet eller egentliga vikt är ju lika med
dess atomvikt.

Fasta eller flytande grundämnen äro 10 x egentliga
vikten, men föreningarnas äro 100 x egentliga vikten
gånger 2 eller dividerad med 2.

Aluminiums egentliga vikt är 2,6 och atomen 26.
[Se Blå Boken på annat ställe.]

Men de egentliga vikterna äro mycket svävande.
Sålunda är koppartråd 8,9 men gjuten koppar kan gå
ned till 6,4. Denna lägre 6,4 som ger atomen 64
synes vara kopparns egentliga vikt. Järnet sättes
vanligen till 7,6 som ger 76, vilket är för högt, då
järnets atom är 56.

Nu säger Berzelius, att det enda gedigna järn
man funnit i Nordamerika ägde egentliga vikten
minimum 5,9. Reducerat järn (i vätgas) är ett lätt pulver,
som man kunde ha rätt att sätta ner till 5,6 så fick
man 56.

Järnklorur = FeCl<sub>2</sub> + 4 aq. = eg. vikt 1,99,
molekularvikt 199. Där synes ju egentliga vikten x 100
utgöra molekularvikten.

Men vattenfri järnklorur har egentliga vikten 2,52
och molekularvikt 126, vilket är <sup>252</sup>/<sub>2</sub>.

Järnvitriol = FeSO<sub>4</sub> + 7 aq = eg. vikt 2,78;
mol.-vikt = 278.

Svaveljärn = FeS eg. vikt 4,4; mol.-vikt 88 =
44 x 2.

Järnoxid-oxidul = Fe<sub>3</sub>O<sub>4</sub> eg. vikt 1,16; mol.-vikt
232 = 116 x 2.

Att utröna orsaken varför i ena och andra fallet
man finner halva eller dubbla värdet utgör ett vackert
problem för sig.

Det finns  andra  anomalier i dessa talrörelser.

Silverklorid, AgCl, har eg. vikt från 4,4 till 5,5.
AgCl med eg. vikt 4,4 och mol.-vikt 143, blir
ungefär 44 x 3 (nogare 48 x 3).

Men sätter jag AgCl eg. vikt till 5,4 så blir detta
x 2 = 108, som är Ag.

Guld :   eg.  vikt = 19,6,   atom = 196.

Bor: eg. vikt = 1,1, atom = 11.

Fluorbor: eg. vikt = 1,36; mol.-vikt 68. Men <sup>136</sup>/<sub>2</sub>
= 68.

Borbromid: eg. vikt = 2,51; mol.-vikt = 251.

Borsyra: eg. vikt = 1,40; mol.-vikt = 70 = <sup>140</sup>/<sub>2</sub>.

Brom: eg. vikt = 3,20; atom = 80; <sup>320</sup>/<sub>4</sub>.

Bromsvavel:   eg.  vikt = 2,24;   mol.-vikt = 224.

Calcium:   eg.  vikt = 1,60;  mol.-vikt = 40 = <sup>160</sup>/<sub>4</sub>.

Jag har i föregående påpekat att elektrokemiska
ekvivalenten x 100 x valensen utgjorde atomvikten.

Sålunda är svavels elektrokemiska ekvivalent =
0,16. Men 2 x 0,16 = 0,32 som x 100 är 2-värdigt svavel.

Detta x 100 återfanns ju i mina egentliga vikters
förvandlingar till atomvikter; men vad det innebär,
det vet jag inte!
</chapter>

<chapter name="Lida utan att ångra">
<h3>LIDA   UTAN   ATT  ÅNGRA.</h3>

Det gives handlingar man måste begå, icke har
rätt att önska ogjorda, men av vilka man lider och
får lida för. Om man väcker en försoffad, bortljugen
människa, med en skildring av dess förvridna
karaktär, så har jag ju gjort denna människa en
ovärderlig tjänst. Men jag har även tillfogat honom ett
lidande, och som mitt motiv kunnat vara blandat med
orent, såsom skadeglädje, så får jag lida mitt mått.

Detta förväxlas ofta med samvetskval eller ånger,
men är icke det. Och de tro att man ångrar och tar
tillbaka, därför att man lider de lidanden man
tillfogat en annan.

Men man kan pinas genom det medlidande man
får med offret, det vill säga lida med honom, man
tillfogat lidande.

En far, som måste straffa sitt barn, lider
säkerligen mer än barnet.

Man har sagt att Gud lider, då han måste göra oss
ont. Vad skall han icke då lida, när han ser
uselheten och lögnen härnere bland människorna, som
utgöra ett enda stort karrikatyralbum på hans
avbilder.
</chapter>

<chapter name="Ljudbilder">
<h3>LJUDBILDER.</h3>

»Die Erzeugung des Wortes ist ein schöpferischer
Akt des Geistes und nichts weniger als eine
Schallnachahmung.» (Ernst Meier: Hebräisches
Wurzelbuch.)

Ordbildningen synes verkligen vara en
ljudmålning.

<sp>Reptil</sp> ger ju en bild av djuret; e kryper ner
till i, och l'et slinker efter som svansen. Krypa och
repo visa hur handlingen sker.

<sp>Nål</sp> är något långt smalt smygande nå-l. Även
här slänger l'et efter som tråden.

<sp>Ljust</sp> är ljust; lyst  (norska)  lyser ändå mera.

<sp>Mörker</sp> är mörkt.

<sp>Gult</sp> är ljust; <sp>rött</sp> är mörkare gult.

<sp>Vitt</sp> är tunt, <sp>svart</sp> är tjockt.

<sp>Kvinna</sp>  är  fint,   lätt;  <sp>man</sp>   är  tätare,  tyngre.

<sp>Flicka</sp> är finare, kortare än kvinna.

<sp>R</sp> är manligt: vir, puer.

<sp>L</sp>  är  kvinnligt:  puella,  femina.

<sp>Fader</sp>  är  allvar;   <sp>moder</sp>  är  djupare.

<sp>Ärtan</sp> är rund och trillar.

<sp>Dagen</sp> är lång; natten är kortare (i vanliga
fall.)

<sp>Bi</sp> sticks; <sp>humlan</sp> surrar; <sp>myran</sp> kryper; <sp>bos</sp>
bölar; <sp>taurus</sp> (taureau) råmar; <sp>catus</sp> jamar.

<sp>Gå</sp> är trögare än <sp>springa</sp>; men <sp>dansa</sp> är
släpigare; <sp>hoppa</sp> är kort.

<sp>Slå</sp> slår med s'et som skaft och l'et som snärt.

<sp>Fisk</sp> kilar eller skär sig genom vattnet med
F'et före, i't i mitten; och sk är stjärtens rörelse.

<sp>Frid!</sp>  ger frid,  och  <sp>ro</sp> ger  ro.

<sp>Smärtan</sp> snärtar en på de ömma ställena; men
<sp>dolor</sp> borrar i hjärtat; <sp>Schmerz</sp> är ett knivstygn;
<sp>algein</sp> är lidandet; <sp>lyp</sp> är gift, <sp>odynä</sp> nästan
tandvärk.

<sp>Oinos</sp> är en uppmaning att dricka; <sp>vin</sp> är en
njutning; <sp>Wein</sp> öppnar strupen (men weinen är
gråta).

<sp>Måla</sp> är penselns smygande gång.

<sp>Skulptera</sp> är hammarns slag på  mäjseln.
</chapter>

<chapter name="Tveeggade historier">
<h3>TVEEGGADE HISTORIER.</h3>

Många historier kan berättas på två sätt, dock
icke alla.

Det bodde två familjer i samma hus, den ena
över den andra. Jag kände båda!

En dag kom han som bodde en trappa upp och
utgöt sig i de rysligaste klagomål över nedra bottens
herrskap.

--  Vad gör  de  då?

--  Kan   du   tänka  dig!    De   bultar  i taket  mitt
i natten och slår på kakelugnsluckor.

--  Det var ett fasligt sällskap!

Två dar efter kommer nedra bottens och beklagar
sig för mig över grannens ovanpå.

--  Kan du tänka dig!    De kommer hem klockan
ett med sällskap; börjar spela, sjunga och dansa, så
att kronorna gunga härnere och barnen väckas!

--  Vi  bulta i taket,  men  det hjälper inte.

--  Det var ett fasligt sällskap!

*

En ganska betydande offentlig person gjorde sig
skyldig skriva ett anonymt brevkort i mindre
passande ordalag till en bekant storman.

Det revs en storm, man hörde icke för bara skrik;
och han föll för faktum: anonymt brevkort.

När stormen bedarrat vände sig kniven, och
befanns ha två eggar. Och så här berättades nu
historien, som blev mindre hedrande för »offret».

Brevkortskrivaren var gammal vän med
mottagaren och förutsatte att denne kände igen hans
stil. Därför utelämnade han namnet. Vidare: kortets
innehåll var icke opassande vänner emellan, men lite
skämtsamt bara.

Där voro biomständigheterna huvudsak. Och det
var ohederligt av mottagaren att förvandla en oskyldig
handling till ett rysligt brott, som störtade den andre.

*

Det var en bror som icke blev bjuden på sin
systers bröllop fastän han bodde i samma stad. Det
var ju rysligt! Då gick han omkring och beskärmade
sig, rev opp gammalt och nytt, tog heder och ära
av dem allihop.

Men så kom orsaken till den rysliga skymfen fram
i dagen.

Den objudne hade strax förut trängt in i en
offentlig lokal och i personalens närvaro dragit sin
vuxna syster i håret! Det var ju motiv!

Men nu frågar någon ytterligare: Varför drog han
henne i håret?

--  Jo,  svarades,  därför att  hon  sagt något om
den objudnes hustru.

--  Var  det sant  det  hon  sagt?

--  Ja,   det  var  sant,   men   det  kanske  inte  var
nödvändigt tala om det.

Nu kunde historien varit slut, men det var den
icke, ty det utröntes, att den objudnes hustru talat
illa om systern förut. Detta förnekades av
vederbörande, så att hela härvan hasplades opp baklänges,
varje dag ett helt år.

Så där är det med människors mellanhavande.
Och oftast upptäcker man ett ratio sufficiens eller
tillräcklig grund för en handling. Men prima causa får
man leta baklänges till paradiset, där man råkar på
syndafallet.

*

Jag kom hem efter tio års bortovaro och fick höra
bland annat att en »vän» talade rysligt illa om mig.
Han påstod att jag stulit 700 kronor av honom. Det
hade jag icke gjort, men saken var lite oklar genom
en tredje persons inblandning.

För att göra processen kort, så skickade jag 700
kronor assurerade till vännen. Han erkände icke
mottagandet. Jag skrev ett brev till och bad om kvitto.
Fick intet svar! En tid efteråt råkade jag en mäktig
man, släkting till vännen och ungdomskamrat till mig.
Han såg grå ut och jag förstod sammanhanget.

--  Det var orätt av dig, började han.

-- Vilket var orätt! Du menar de 700 kronor,
som jag fick av honom, och vilka jag betalat igen
likafullt.

--  Har du betalat?

--  Ja, det har jag!

--  Och det har han inte talt om för oss.

Då fann jag mig föranlåten tala om historien.

För tio år sedan befann jag mig i misère. Vännen
A. hade däremot tagit ett arv, som han ville spoliera.
Då erbjöd han mig i skänk 700 kronor; jag tackade,
men gåvan förvandlades i en växel. Så reste jag.
Antingen måtte han ha glömt att det var en gåva, eller
hade den strax därpå inträffade nöden narrat honom
göra mig till syndabock, det vet jag inte!

--  Men i tio år har han framställt dig som tjuv
nästan!   Och ännu, fastän betalad, spelar han fattig
för att få mer hjälp av oss!

--  Kan jag nånsin rentvås från denna skam?

Intet svar!

--  Men även om det var ett lån, på obestämd tid,
så bruka icke kamrater kalla den tjuv som av
fattigdom urståndsättes betala.   Men när han nu har fått
betalt skulle han väl gottgöra och stryka ut min skuld!

Han brukar emellertid berätta sin historia så, som
om jag skulle avnarrat honom löftet. Men det var ju
ett anbud, som jag trodde, av gott hjärta!

--  Nu stryker vi den historien!
</chapter>

<chapter name="Det hemligaste">
<h3>DET   HEMLIGASTE.</h3>

För några år sen kom en ung man och frågade
mig om råd i det sexuella. Mitt svar blev och är
ännu:

-- Det vet jag ingenting om. Erfarenheten har
givit mig så många motsatta svar, att jag icke kan
äga någon mening i den saken. Men i kärleken vet
jag något, och kardinalpunkterna äro: Lek ej med
kärleken! Se icke på en annans kvinna! Var trogen
din maka!

I äktenskapet är det mycket kvistigt. Ibland skall
det vara så, ibland så! Ibland får man sota för sin
dygd, ibland för sitt överdåd.

Swedenborg är icke så rigorös, som man skulle
vänta. Jag vill icke citera honom, för att icke giva
stöd åt lösaktigheten. Men han finner både naturligt
och riktigt, att en man är förenad med en kvinna; men
bara en i sänder.

Jag har levat gift och levat celibatär. Efteråt
tyckte jag det var lika bra båda delarne; men medan
det pågick voro båda delarne lika svåra. Äktenskapet
band vid jorden, så att det kändes som om jag aldrig
komme loss; celibatet gav en frihet, som jag icke
kunde begagna, och som utmynnade i en
självmordsmani, vilken jag trodde vara skaparedriftens baksida.

Men för vardagsmänniskor är äktenskapet
nödvändigt. Det ger intresse vid livet, håller en uppe, gör
det varmt omkring en, och korrigerar självkärleken.
Det är en hård skola, som efteråt lämnar vackra
minnen, även om det var mycket fult.

*

Människor skulle icke forska och döma varandra
i det hemliga eroslivet. Den ena är född med stort
alstringsbegär, den andra med mindre; där finns ingen
skala. Och naturen korrigerar sig bäst själv.
</chapter>
<chapter name="Goethes ockultism">
<h3>GOETHES OCKULTISM.</h3>

Goethe var som bekant både en siare, en
fjärrskådare och en stark hypnotisör. När han inträtt i
eros med en kvinna, kunde han på avstånd med sin
längtan kalla henne till sig, stämma möte med henne
och umgås med hennes kroppssjäl (Eckermann).

Han ägde något av Swedenborgs förmåga att
fjärrförnimma. En gång ringde han mitt i natten på
sin kammartjänare. (Det var i Weimar, och han hade
skjutit sin järnsäng till fönstret för att betrakta
himmeln.)

--  Såg du  ingenting på himmeln? frågade han
kammartjänaren.

Då denne nekade, skickade Goethe honom ner
till högvakten för att fråga posten.

Denne hade intet sett.

Följande dag berättade Goethe sin iakttagelse
vid hovet, varvid en dam yttrade: »Goethe svärmar!»

Men G. hade förut fällt dessa ord:

--  Vi befinna oss i ett avgörande ögonblick;
antingen hava vi en jordbävning i denna stund eller få
vi en.

En tid efter kom underrättelsen, att i samma natt
en del av Messina blivit förstörd av jordbävning.

Att tänka sig det en jordbävning i Messina skulle
varit synlig på molnen i Weimar är absolut omöjligt,
ty jordbävningar åtföljas icke av ljusfenomen, såvida
de icke stå i sammanhang med vulkaniska utbrott.
Men Ætna ligger 7 mil från Messina och hade intet
utbrott detta år (1787).

I Aus meinem Leben berättar Goethe sin kända
vision, däri han såg sig själv (sin dubbelgångare i
astralkropp), och vilken kan berättas om igen för bättre
minnes skull.

Han hade just tagit avsked av Friederike under
tårar och skyndade gångvägen fram mot Drusenheim,
då han fick denna vision att se.

»Jag såg nämligen, icke med kroppens ögon, utan
med andens, mig själv till häst komma mig till mötes;
men i en dräkt som jag aldrig burit. Den var
gäddgrå (hechtgrau) med något guld besatt. Så snart jag
ryckte mig ur denna dröm, var bilden försvunnen.
Underbart är, att jag åtta år senare befann mig på
samma väg för att besöka Friederike, och just i den
sedda dräkten, som jag dock icke hade valt, utan
bar av en ren tillfällighet.»

»Wir wandeln alle in Geheimnissen. Wir sind von
einer Art Atmosphäre umgeben von der wir noch gar
nicht wissen, was sich alles in ihr regt und wie es mit
unserm Geiste in Verbindung steht.»

»Unter Liebenden ist diese magnetische Kraft
besonders stark und wirkt, sogar in die Ferne.»

»Ich glaubte schon damals fest an eine
gegenseitige Einwirkung und dass ich durch ein mächtiges
Verlangen, Sie herbei ziehen könne.»

»Auch glaubte ich mich unsichtbar von höheren
Wesen (andar!) umgeben, die ich anflehte, ihre Schritte
zu mir, oder die meinigen zu ihr zu lenken.»

*

Goethe hade många år efter slaget vid Jena fått
höra, att det spökade på fältet.

Han begav sig dit med geheimerådet K.

Där gick verkligen en av Napoleons grenadjärer
och postade. Efter anrop och sådant mer, som blev
obesvarat, lossade G. ett pistolskott, och bilden
försvann. Undersökning verkställdes, men där syntes
inga fotspår i sanden. Och det var således ett fenomen
(ett spöke), som båda hade sett!

*

En annan gång gick Goethe med samma
geheimeråd K. att spatsera utanför staden. Plötsligen blev
G. stående förstenad.

Han (men icke geheimerådet) hade sett en
Friedrich Wolf komma gående i Goethes nattrock och
tofflor och därpå försvinna.

Goethe uttalade då den meningen att det var en
vision, som betydde att Wolf var död.

Hemkommen till sin bostad fann Goethe vännen
Wolf sitta och sova vid skrivbordet. Han hade
nämligen kommit på besök och blivit genomblöt av ett
slagregn, så att han måst låna Goethes nattrock och
tofflor. Därpå hade han somnat, och därunder drömt
att han råkat Goethe och geheimrådet precis på det
stället av vägen där G. hade sett honom; och han
hade ordagrant hört Goethes utrop av häpnad.

Allt detta och mycket mer kan läsas i Goethe und
der Okkultismus av Max Seiling [Lpzg, O. Mutze. Mk
1,20].

Författaren tillägger: »Ich bezweifle es, dass
Goethe sich vielen Menschen über unser mysteriöses
Erlebniss anvertraut hat; er sprach auch mit mir (K.)
wenig darüber und ermahnte mich, nicht solche ernste
Gespräche am Biertisch zu entweihen.»

»Die Welt ist leichtfertig im Urtheil,» sagte er,
»ich habe es zu viel erlebt, dass man ehrenwerthe
Leute durch Spott und Zweifel kränkte.»
</chapter>
<chapter name="Valensen som faktor">
<h3>VALENSEN  SOM   FAKTOR.</h3>

Elektrokemisk ekvivalent är ju den viktmängd,
som ur en förening utfälles av ett ämne med galvanisk
ström per 1 ampère sek. mg.

Denna elektrokemiska ekvivalent förvandlar sig
till kemisk ekvivalent, om den multipliceras först med
100 och sedan med ämnets valenssiffra.

Aluminiums elektrokemiska ekvivalent är 0,09.
Detta gånger 100 blir 9. Denna 9:a gånger
3-värdigheten blir 27 som är aluminiums atom (= 26). Kan
man då icke få nya uppslag till definierandet av
atom?

Förenklom problemet med att taga ett
en-värdigt ämne. Natriums elektrokemiska ekvivalent är
0,23. Som envärdigt blir natriums atom 23, vilket
stämmer. Skulle då atomvikten vara den mängd av
ett ämne, som utfälles av 1 amp. sek. mg. x 100. Och
betyder det att en atom fälles av 100 amp. sek. mg.?

Redan Berzelius kände ju Faradays lag att lika
mängd ström fällde ut efter ekvivalenter, och icke
lika mängder.

Det är alltså intet nytt; men valensens
uppträdande som faktor är värd uppmärksamhet.
</chapter>

<chapter name="Arsenik blir svavel och tvärtom">
<h3>ARSENIK  BLIR  SVAVEL  OCH  TVÄRTOM.</h3>

Lord Ramsay (Nobel) har förklarat att de kemiska
grundämnena kunna övergå i varandra, sedan det visat
sig att radium blivit helium.

Detta   enkla  faktum   borde   man  ha  vetat  i alla
tider, om man sett hur naturen tillvägagår särskilt i
mineralogien, där föreningarna äro konstanta, och
endast kunna förklaras genom det ena ämnets
övergång i det andra.

Ett exempel! Realgar, eller orangefärgad
svavelarsenik, består av 69 % As och 31 % S.
Molekylarvikt 214, eg. vikt 3,54. Monoklin. Kristallvinkel 74° 30'.

Om denna röda svavelarsenik får ligga i solen,
så förvandlas den till gul svavelarsenik. [Klockmann:
Mineralogie, Stuttgart 1903.]

Denna, kallad auripigment, har icke förlorat i
vikt, ty varken svavel eller arsenik avdunsta i solen.

Auripigmentet har  dock förlorat  i egentlig vikt
från 3,54 till 2,76.    Dess molekylarvikt har stigit från
214 till 245, vilket är ett inverterat förhållande.   Dess
procentiska sammansättning har ändrats från:
<table o>
<td>69 % As <td>till 61 % As
<td>31 % S   <td>till 39 % S
</table>
och dess formel har blivit As<sub>2</sub>S<sub>3</sub> från As<sub>2</sub>S<sub>2</sub>.

Det har även ändrat kristallform från monoklin
hendyoeder till rombisk pyramid.

Huvudsaken är dock att 8 % arsenik blivit 8 %
svavel.

Arsenik har blivit svavel, vilket man alltid borde
ha vetat, då <sp>allt</sp> svavel, även destillerat och renat,
håller arsenik.
</chapter>

<chapter name="Kristallvinklar och atomvikter">
<h3>KRISTALLVINKLAR OCH  ATOMVIKTER.</h3>

Mitscherlich hade redan observerat att ämnen
med lika atomformel ägde samma kristallform med den
skillnad dock att kristallvinklarna ändrat sig. Om
han mätte upp vinklarna och differenserna det vet jag
inte; och om någon annan satt vinklarnas storlek i
förhållande till atomvikten (ekvivalenten) det vet jag
inte heller, fastän det är möjligt.

I Typer och prototyper ur mineralkemien (Sthlm
1898) har jag framkastat misstankar om att
sammanhang existerar mellan kristallvinkel och atomvikt,
ehuru det förefaller mig orimligt, då jag icke kunde
förklara orsaken eller sammanhanget Jag vill nu
endast erinra om några fakta.

Svavelarseniken realgar äger kristallvinkeln 74°
30', vilket är arsenikens atom = 74,9 (Meyer och
Seubert).

I antimonsilver Ag<sub>2</sub>Sb är medelkanten: 106°; och
106 är silvrets atom; basiska snittet är 120° som är
antimons atom = 120.

I bournonit av bly, koppar, antimon och svavel
finnas vinklar av: 103° som är blyets ekvivalent; av
96° som kan vara både svavelkoppar = 96 och
3-värdigt svavel = 96, och formeln ger verkligen S<sub>3</sub> (Sb<sub>2</sub>S<sub>3</sub>).

I pyrargit av silver med antimonsvavla finnes
en vinkel på 108° som kan vara silvrets atom = 108.

I svavelsilver synes också vinkeln 108° som är
silvrets.

I allomorfite av svavelsyrad baryt och calcium
visar sig calciums 40 i vinkeln 40°.

I järnmalmen liévrite ser man järnets molekyl
111 i 111° [Fe = 55,8, Meyer och Seubert].

I brochantite som håller tenn och koppar synes
tennets 117,3 i vinkeln 117° och kopparns 63 i
vinkeln 63°.

I braunite av mangan och syre, visar sig
manganens molekyl 110 i vinkeln 109°.

I titansyra, brookite, är vinkeln 100°. Titanens
molekyl 100 [atom = 50, Meyer och Seubert].

I willémite, zinkoxid och kisel är vinkeln 128°
= zinkens molekyl 64 x 2 = 128.

Om man finner en mängd mineral där detta icke
stämmer, så erinras, att även föreningar synas i
vinklarna, och ibland ekvivalent, ibland atom, ibland
molekyl. [Jfr: Typer och prototyper.]

Om sinus för vinklarna representeras av
kristallaxlarna (vilket bör utrönas) så kanske problemet går
framåt mot sin lösning.
</chapter>

<chapter name="Är det så säkert?">
<h3>ÄR DET SÅ SÄKERT?</h3>

Jag har aldrig förr betvivlat astronomiens
fundamentalsatser såsom att solen skenbart vandrar i de
tolv zodiakens tecken. Men i mars månad detta år,
då solen skulle stå i väduren, kom jag att gå ut strax
efter solnedgången. Jag såg oxen och tvillingarna
stå så högt på himlen att jag fann det orimligt det
den nedgångna solen stode i väduren, vilken är svår
att konstatera, emedan han icke äger några större
kända stjärnor. Väduren är även granne till oxen,
och det bågavstånd jag mätte med ögat sade mig att
väduren var uppe. Nu är ju så att genom
dagjämningspunkternas framryckande solen icke mera står
i det gamla tecknet. I 1662 års Bondepraktika
angives solen stå i väduren från 11:e mars till 10
april. Har nu solen på 200 år ryckt fram i oxen,
så skulle oxen icke haft sin höjd och varit synlig
emedan solen då måste varit »uppe».

Jag har frågat en astronom hur man kunde veta
var solen stod, då ju stjärnbilden icke kan ses i
solljuset. Han svarade: att man före eller efter
solnedgången observerade stjärnbilderna i närheten och
sedan beräknade.

Men nu börjar jag tro, att man icke längre
observerar om solen står i sitt hus, utan bara skriver av.
Almanackan har för övrigt strukit solhusen, och
astronomerna tala knappt om dem. Själva Flammarion
svamlar när han kommer till zodiaken.

Ett påstår han bestämt: att
vårdagsjämningspunkten ligger i fiskarna, och det kan jag också se på
min himmelsglob. Men står solen i fiskarna den 21
mars, så skall han den 24 juni stå i oxens horn, vid
aldebaran ungefär, emedan där har ekliptikan sin
högsta deklination. Men solen står icke i oxen vid
midsommar utan i kräftan (vändkretsen), och i oxen
står solen i april.

Detta kan man inte ta i, ty det håller inte!

*

Jag skulle inte ha berättat detta, om icke en
annan observation väckt mina misstankar om hela
astronomiens opålitlighet.

Från ett bestämt fönster i min bostad har jag
pejling på ett torn, som står ungefär i nord-nordväst.

Nåväl, i fjor 1907 gick solen ned den 20 juni
något väster om detta tornet. Men i år 1908, gick
solen ned den 15 juni rätt bakom tornet. Detta
stämmer ju inte; ty solen skall ju alla år vid
sommarsolståndet gå ner på samma punkt.

Solen gick alltså i fjor ner för mycket väst och i
år för mycket ostlig.

Den 16 juni 1908, detta år, gick solen ner bakom
tornet men lite västligare.

Den 17 var mulet.

Den 18 gick solen ner på samma ställe, men kl.
8,40, ehuru den skulle gå ner 9,4, vilket kan bero på
tidsekvationer.

<img>
<table c>
<td>Solen ned den <td><tab>Solen ned den
<td>20 juni 1907,  <td><tab>15 juni 1908,
<td>kl. 9,5.            <td><tab>kl. 9,2.
</table>
</img>

Emellertid, i år 1908 tyckes solståndet ha inträffat
den 15 i stället för den 21, eftersom solen började tåga
baklänges den dagen.

Fortsatta observationer 1908 visade att solen gick
ner på samma fläck från den 15 juni till och med den
24. Detta skulle ju antyda ett stillestånd i systemet.

Tiden för solens upp- och nedgång visar ju också
stillestånd, ty fyra dagar i rad går solen ned kl. 9,5,
nämligen 19-23 och sedan fem dagar i rad den 
24-28.                                                  

Den 21 juni är ju sommarsolståndet då solen gått
så långt i norr hon kan, och vid middagstid nått sin
högsta elevation 23<sup>1</sup>/<sub>2</sub>° norr om himlaekvatorn, som
går igenom Orions bälte.

Och då vänder hon tillbaka (skenbart) på sina
spår.                                                  

Att det finnes anomalier i systemets rörelse, det
har man bevis på, men ingen vill bekräfta det.

Willem Barentz, som förut prövade
nordostpassagen, såg vid Novaja Zembla solen 14 dagar tidigare
än han väntat, och den gick 2° högre än hon skulle.

La Hire, matematikern, ställde en morgon sitt
astronomiska instrument på invalidkupolen. På
aftonen hade icke instrumentet samma riktning. Han
upprepade försöket, och det visade sig att
instrumentet icke rört sig. Han trodde att »kupolen vridit sig
genom solvärmen». Att systemet vridit på sig vågade
han icke tro.

Nu vill jaga bara tillägga, att egypterna
försäkrat Herodotos, att solen gått upp två gånger i
väster, och ner två gånger i öster. Kinesiska
annaler förtälja att solen stod flera dagar i samma
konstellation, och det blev översvämning.

Därmed må vara, jag kan icke bevisa det! Men
nog borde observatorierna begagnas till observationer,
och till de viktigaste som äro de elementära: solens
och månens rörelser, antingen dessa äro skenbara eller
icke.
</chapter>

<chapter name="Magnetism och elektricitet">
<h3>MAGNETISM   OCH   ELEKTRICITET.</h3>

För över hundra år sedan visade Oersted och
Ampère att magnetism och elektricitet voro identiska.
Ampère upphängde en kopparspiral och lät en
elektrisk ström gå igenom. Spiralen uppförde sig som
kompassnålen, och ställde sig i norr och söder.

För ungefär trettio år sedan upptog jag och
utvecklade dessa försök. Men vid den tidpunkten hade
elektricitetsläran blivit omredigerad.

I min ungdom hette det så:  Om oledande ämnen
(glas och harts) gnidas, så bli de elektriska; om ledare
(metaller) gnidas, så bli de icke elektriska. År 1890
omkring visste man annat. Metaller med isolerande
handtag gnedos med kläde, och blevo alla elektriska.

Skillnaden hade bortfallit. Zink och wismut
fingo glasets +-elektricitet, tenn och antimon hartsets
---elektricitet; de övriga växlade. Därför gick jag
oförskräckt på, och har i anteckningar bevarat
minnet av några mina experiment.

Oersted-Ampères försök varierade jag så:

En zinknål och en kopparnål lades på varandra
med läskpapper emellan. De upphängdes med
nålarne i ett kärl, innehållande utspädd svavelsyra,
varigenom nålparet bildade ett Voltaelement. Nålparet
ställde sig i norr och söder.

*

En kopparnål hängdes i kokongtråd under en
glasklocka. En lackstång gneds och hängdes vertikalt
rätt över upphängningspunkten. Kopparnålen ställde
sig i norr och söder. [Obs.! Glaset isolerade icke
för harts-elektriciteten vilket är konstigt! Det liknar
Röntgen-strålar som gå igenom opaka ämnen.]

*

En gniden lackstång upphängdes och ställde sig
i norr och söder.

Och lackstången attraherade flädermärgskulan,
men blott vid sydändan och mitt på, men ej vid
nordändan (som bör observeras).

*

En omagnetisk järnnål upphängdes, och ställde
sig hur som hälst.

Nu gavs den i spetsiga ändan lack eller
---elektricitet, och i den trubbiga glas eller +-elektricitet.

Lackändan -- ställde sig i norr, glasändan +
ställde sig i söder.

Detta skulle således kunna innebära, att
nordpolsmagnetism är ekvivalent med harts- eller
---elektricitet, och sydpolsmagnetism är lika med +- eller
glaselektricitet.

*

Vad är då kompassnålen? Ett torr-element? som
ger konstanta strömmar.

En naturlig magnet, Magnetit, Fe<sub>2</sub>O<sub>3</sub> + FeO är
ju en sammansatt kropp av järn och syre som alltid
är i kemisk verksamhet.

Magnetit uppstår, när vattenångor ledas över
glödande järn.

Magnetkis, ett svaveljärn Fe<sub>2</sub>S<sub>3</sub> blir magnetit
genom rostning varvid svavel avgår.

En rödglödgad järnstav doppad lodrätt i vatten,
blir magnetisk.

Varje järnstång blir magnetisk genom hamring.

Magnetit blir först magnetisk uppkommen ur
gruvan i ljuset.

En synål upphängd i solskenet blir magnetisk.

Ljuset gör flusspat elektriskt.

Kroppar bli elektriska, när de doppas i kvicksilver
av annan temperatur än deras.

[Här begagnar jag tillfället nämna, att kvicksilvret
alltid synes vara elektriskt, men endast i sitt
förhållande till vissa ämnen. Håller man ett guldblad över
kvicksilver, så <sp>rycks</sp> bladet till kvicksilvret, och
förtärs blixtlikt.]

Antimon gör järnet omagnetiskt.

En Heusler har nyligen upptäckt magnetiska
legeringar.

<table>
<td><tab>10 % aluminium,
<td><tab>20 % mangan,
<td><tab>70 % koppar,
</table>
är starkt magnetiskt, men legeringen måste äga
järnets egentliga vikt.

[Jfr   Blå  Boken:  Om  upphängda  nålar.]

Palladium-väte är magnetiskt.

Kan någon nu säga vad magnetism är, eller vad
elektricitet är?

Edison säger sig icke veta vad elektricitet är.
</chapter>

<chapter name="Prismats fokaldistans och spektra">
<h3>PRISMATS FOKALDISTANS OCH SPEKTRA.</h3>

Prismat har fokaldistans, så att först på ett visst
avstånd spektrum visar sig fullständigt; närmast intill
prismat är ljuset vitt.

De första färger som uppträda äro gult och blått.

Gult är dagsljus och blått är mörker.

Gult uppstår naturligtvis vid prismats tunnare,
och blått vid den tjockare ändan. Vid nästa distans
har gult fått ett rött till vänster om sig och blått
ett violett till höger. I Fokus har ett orange skjutit
in mellan rött och gult och ett grönt mellan gult och
blått.

Bortom Fokus blandas och försvagas färgerna
i alla nyanser.

Vad innebär nu detta, och kan man därav
utkonstruera färgernas natur och uppkomst-historia?

Det kan man svårligen emedan färgerna från
prismat icke utgöra någon naturlig serie uppkommen
genom gradvis skeende förtätning.

Ty om man betraktar en sådan, vid t. ex. stålets
anlöpning, där färgerna bildas i naturlig progression,

<img></img>

i proportion till oxidhinnans förtätning, så får man en
annan serie, som säger mera.

<img>Prismats spektrum.</img>

Denna serie ser ut så här:

Ljusgult,

Halmgult,

Havergult,

Guldgult,


Orange,

Brunt = rött + orange,

Purpur = rött + violett,

Ljusblått eller violett,

Mörkblått,

Svartblått.
<img>Anlöpningspektrum.</img>

Här börjar spektrum med gult och slutar med
blått; alltså från ljus till mörker, vilket synes logiskt.

Gult förtätas till orange, där rött inträder och
blandar sig till brunt. När nu det röda närmar sig
blått, så blir genast purpur, som är rött och violett,
mörkblått och svartblått. Grönt saknas, emedan det
är en deciderad blandfärg av gult och blått.

Jag har alltid funnit prismats spektrum
oformligt. Det är ingen skala, utan två skalor eller oktaver
som gripa in i varann. Att skalan skall börja med
lägsta blått eller högsta gult, det är givet.

Börjom med gult, så stå två vägar öppna; att gå
till vänster genom orange till rött, eller åt höger genom
grönt till blått. Efter blått kommer violett, som ju är
blått och rött; och detta röda måste ju då tagas från
andra ändan. Men varför rött kommer utanför gult,
där prismat förtunnats det är oförklarligt.

Anlöpningsspektrum är mera logiskt, och man
borde konstruera en ljusbrytare av sig förtätande
hinnor, så finge man en ny utgångspunkt för den
aldrig färdigblivna färgläran.
</chapter>
<chapter name="Petrografi">
<h3>PETROGRAFI.</h3>

I skolböckerna uppgives urbergets granit och
gneiss bestå av kvarts, glimmer och fältspat. När
man sedan kommer till de andra bergarterna så får
man den föreställningen att dessa äro nya bildningar
och icke ha något med urberget att göra. Men så
är icke förhållandet, utan granit-gneiss är en moderlut
som innehåller alla bergarters urbeståndsdelar.

Granitgneiss (som är samma sak) består
visserligen av kvarts, glimmer och fältspat, men det finns
kali-glimmer (muskovit) och magnesia-glimmer
(biotit), vilken senare kan bli klorit.

Fältspaten kan vara kalifältspat (ortoklas),
natronfältspat (albit), natron-kalk-fältspat (oligoklas),
kalk-natron-f ältspat (labrador) eller kalkfältspat (anortit).

»Men oligoklas och labrador äro egentligen blott
blandningar av albit- och anortitsubstans i olika
förhållanden.»

Men utom dessa ämnen håller graniten
accessoriskt hornblende, apatit, magnetit, augit, turmalin,
titanit, granat, pinit, andalusit, epidot etc.

Graniten är således en moderlut, vars
kvartskisel kan avsöndra sandstenar, och vars oligoklas,
labrador och anortit kunna ge upphov till kalklagren
eller vara i släkt med dem.

Granitens magnesiaglimmer (biotit) blir ju klorit,
men kloriten kan även uppstå efter augit och
hornblende, vilka tillhöra amfibol- och pyroxengruppen,
till vilken senare hypersten räknas. Och olivin är en
polymeriserad hypersten; och serpentin är en
omvandlad olivin. Titanit följer alltid hornblende.

Om granitens glimmer utbytes mot hornblende
eller augit, så har man syeniterna. Om man därpå
nalkas grönstenarne, så har intet nytt ämne
tillkommit sedan graniten, utan diorit, gabbro, trapp,
hyperit och basalt är samma blandning men i olika
proportioner.

Trappen som täcker Kinnekulle består av
plagioklas eller oligoklas och augit, med accessoriskt
magnetit, apatit och titanit, vilka alla funnos i graniten.
Men även tillfälliga bestånsdelar givas i trappen, och
dessa äro olivin, hornblende, glimmer, kvarts och
ortoklas, desamma som granitens.

Man behöver därför icke grubbla över den
skenbart hemlighetsfulla trappen, som ju kan ha fallit ut
ur granitens moderlut, samtidigt, förut eller efteråt.
Och den eruptiva graniten kan vara avsöndrad
sprickfyllnad.

Linné observerade ju att där bergen spruckit
hava spat, kvarts, hornblende eller glimmer dem
hopläkt,

*

Men någon reda i geologien kan icke komma till
stånd förrän transmutationsproblemen äro lösta.

Professor Fittica i Marburg har redan visat hur
kisel blir kol och aluminium. Därmed vore ju
grafitens uppkomst ur kvartsens kisel en naturlig följd (i
grafit-gneiss), och när i syeniterna kvartsen trätt
undan för fältspaten, skulle det betyda, att kisel blivit
lerjord.

Där ligger framtidens geologi, petrografi och
mineralogi.
</chapter>
<chapter name="Halle- och Hunneberg">
<h3>HALLE-  OCH   HUNNEBERG.</h3>

På sidan 395 (o. f.) i denna bok har jag påpekat
egendomliga talförhållanden i Kinnekulles mått. Dess
höjd (utom gneiss och trapp) utgjorde sålunda 146
meter, som är Cheopspyramidens höjd; dess höjd
över havet var 233 meter, som är Cheopspyramidens
bas; o. s. v. Jämför man Kinnekulle med
Halle-och Hunneberg, så finner man följande egendomliga
talförhållanden.

H. och H. äro över havet hälften så höga som
Kullen, alltså K. och H. samma höjd som Cheops'
pyramid 146 meter. Halleberg är en triangel, vars
största sida är 6,500 m. Kullens sandsten är precis
6,500 m. bred.

Hunneberg är en kvadrat av 7,000 meters sida.
Kinnekulles hela bredd är 7,000 m.

Kalk och lerskiffrar saknas i H. och H.
Alunskiffer-lerskiffer i Kullen är 24 m., lika mycket som
alunskiffer-orsten i H. och H. 24 m. varav kunde
tyckas att lerskiffer blivit orsten, eller tvärtom.

Kullen har endast 12 m. trapp, men 48 m.
lerskiffrar (som saknas i H. och H.). I lerskiffrarnes
ställe har H. och H. 60 m. trapp, mot Kullens 12
m. Härav kunde framgå: att Kullens lerskiffrar 48
m. + trapp 12 m. = 60 m. motsvarande H. och H:s
60 meters trapp, varav Kullens lerskiffrar ovan
kalkstenen blivit trapp.

*

Slutligen  för  minnes  skull:

Hallebergs triangel äger sidorna 6,500 m., 5,400
m. och 4,000 m.
<table>
<td>Cheops'  pyramid                  <td r>= <td r>146 <td c>m:s höjd
<td>Kinnekulle                             <td r>= <td r>146         <td c>»
<td 3>(gneiss och trapp oräknade)
<td>Chefrens pyramid                  <td r>= <td r>133         <td c>»
<td>Halleberg                              <td r>= <td r>133         <td c>»
<td>Mycerinus'  pyramid              <td r>= <td r>54           <td c>»
<td>Ålleberg                                <td r>= <td r>54 <td l>x 2   »
<td>Cheops' pyramidbas              <td r>= <td r>232         <td c>»
<td>Kinnekulles höjd över havet   <td r>= <td r>232         <td c>»
<td>Chefrenspyramidens   bas      <td r>= <td r>208         <td c>»
<td>Billingens  höjd                      <td r>= <td r>208         <td c>»
<td c 3>o. s. v.
</table>
</chapter>

<chapter name="Norrsken">
<h3>NORRSKEN.</h3>

I denna bok sidan 586 har jag beskrivit
tillrustningarna till ett norrsken den 12 september 1907.
Strax på eftermiddagen efter en olidligt varm men
helklar dag, började i norr en töckenbank att resa sig
bågformig. Klockan 8 på aftonen syntes
norrskensstrålar skjuta upp i nordost. Följande dag stod bågen
kvar, upptill orent guldröd, nedtill svagt blygrå. Mot
aftonen de välkända askgrå molnen över bågen (men
jag var hindrad avvakta fenomenet som jag väntade).

Emellertid, den 31 maj 1908 var himlen alldeles
klar utan en molnfläck; men i norr stod en båge eller
ett molnsegment såsom före norrsken. På
eftermiddagen mulnade det som till åskväder och därvid
ökades segmentet i norr; varvid de små askgrå molnen
visade sig upptill i bågen.

Klockan 7 e. m. sköt en blixt ut från bågen; men
blixten var ljudlös.

På den grunden börjar jag fråga mig: är
norrskenet ett sig sakta urladdande åskväder? Och släkt
med kornblixtarne ?

Att norrskenet är lokalt synes framgå av det
förut citerade faktum; då Franklin vid Björnsjön såg
ett strålande norrsken, men Kendal, som vakade blott
4<sup>1</sup>/<sub>2</sub> mil därifrån såg ingenting.

Varför norrskenet mest visar sig i norr och om
natten, beror väl helt enkelt därpå, att solen står i
norr om natten, och att det måste vara natt (mörkt) för
att skenet skall synas.

Men norrskenet kan visa sig i alla väderstreck
även söder; det har således ingenting med norr att
göra, och är alltså oberoende av magnetisk pol.

Numera uppgives, att polarskenet är synligt
regelbundet i söder ovanför 60° (ungefär), men söder
om 60° synes det i norr.

Detta kunde ju antyda att fenomenet ägde rum
på 60:e graden, eller vid polcirkeln (ungefär).

Vad är då polcirkeln på 57°? Jo, det är
jordsfärens apex (hjässpunkt) då ju axeln lutar 23<sup>1</sup>/<sub>2</sub>°.
Denna hjässpunkt kan ju sägas vara verkligt norr,
eller terrester-nord. Och på apex ligger också
köldpolerna samt magnetiska polen, där kompassnålen
upphör visa norr, och där även magnetnålens
inklination är 90°.

När nu tillika strålarna konvergera mot
magnetiska zenit (dit inklinationsnålens sydända ställer sig),
så tyckes ju fenomenet även tyda på en lokalisering
kring apex, polcirkeln, magnetiska polen, köldpolerna.

I Buchans meteorologi, uppgives
norrskensfrekvensen sålunda:

<table c>
<td>Vid <td>40° <td>n. br. <td>= <td>10 <td>norrsken <td>per <td>år.
<td>»     <td>42° <td>    »   <td>= <td>20 <td>       »      <td>   » <td>   »
<td>»     <td>45° <td>    »   <td>= <td>40 <td>       »      <td>   » <td>  »
<td>»     <td>50° <td>    »   <td>= <td>80 <td>       »      <td>   » <td>   »
</table>

Mellan 50° och 62°, alltså omkring polcirkeln eller
57° synas norrsken nästan varje dag lika ofta i söder
som norr.

Men norr därom ses skenen vanligen i söder,
och nu avtager frekvensen mot världspolen.

<table c>
<td l>Över <td>62° <td>n. br. <td>= 40 <td>om <td>året
<td l>vid    <td>67° <td>    »    <td>= 20 <td>  »  <td>  »
<td>»        <td>78°  <td>   »    <td>= 10  <td> »   <td>  »
</table>

Bernardin de Saint-Pierre säger i sin Ryska Resa
rörande norrskenet: »L'air est rempli d'une poussière
étincelante que le soleil tient dans un mouvement
continuel: c'est peut-être la cause des aurores boréales.
Ce sont des rayons lumineux qui s'élancent du nord
après le soleil couché, et qui vacillent dans les airs
comme des traînées de poudre qui s'enflammerait par
intervalles.»

*

En korrektion: Vid eftertänkande finner jag att
ett norrsken kan ha sin orsak i norr, men synas i
<sp>söder</sp> om <sp>åskådaren</sp>. En eldsvåda norr om
åskådaren kan kasta sitt sken på molnen söder om
åskådaren.
</chapter>

<chapter name="Japanska ord">
<h3>JAPANSKA  ORD.</h3>

Kir = skära (sv.), Kopto (gr.), Seco (lat.), Karat
(hebr.).

Horn = Beröm;  Homagium  (lat).

Uram = Hata, Ira (lat.), Orgä (gr.).

Mirar = Gesehen werden, Miraré  (lat.).

Kage = Schatten, Skia (gr.).

Itami-Schmerz, Odynä (gr.), Arti (skr.).

Ts'kùe = Tisch, Tabula (lat.), Trapezon (gr.).

Enryo = Bedenken, Ennoein (gr.).

Isshùkan = Woche.

Kiko = Klima.

Háru = Vår (sv.), Ver (lat.), Ear (gr.).

Omoshiru = Amüsant.

Survari = Sich setzen.

Atsuràe = Besteilen,  Katistanai  (gr.),  Curare.

Háji = Schämen, Aiskynä (gr.).

Toké = Schmelzen, Täkein (gr.).

Móttomo = Meist, Multum (lat.), Malista (gr.).

Nédoko = Bett, Klinä (gr.), Koitä (gr.).

Tsumetai = Kalt, Psykros (gr.).

Ikari = Vredgas (sv.), Irascor (lat).

Shukan = Woche.

Yuki = Schnee, Nix (lat.), Kion (gr.).

Arare= Hagel, Grêle (fr.), Grando (lat.), Baarad
(hebr.).

Yorokóbi = Sich freuen, Giocare (it.).

Aita = Leer, Vider (fr.).

Aki = Sich  öffnen,  Hiare  (lat.).

Tomári = Stehen bleiben, Istastai, Stänai (gr.).

Neri = Fara, resa, Nathir (hebr.).

Súmi = Sitta ned, bo, Sum  (hebr.).

Ríppuku = Vred, Orgitsein (gr.).

Nochi = Nachdem.

Shiráse = Wissen  lassen, Scire  (lat).

Oto = Lärm, Torybos (gr.), Tumultus (lat.).

Urvagi = Rock, Yestis (lat,).

Meshiagari = Essen,  Masticare  (lat.).

Sáse = Verursachen, Causam esse (lat.).

Kóe = Stimme, Vox (lat).

Kirei = Hübsch, Karieis (gr.).

Jobu = Gesund, Hygiäs (gr.).

Mijikai = Kurz, Mikrós (gr.).

Kitto = Sicher, Certus  (lat.).

Kai = Haufen.

Na = Name, Nomen (lat).

Hidoi = Schrecklich, hidös,  Hideux (fr.).

Shire = Wissen können, Scire (lat).

Kákkiri = Genau, Accuratus  (lat.), Akribäs  (gr.).

Yáke = Brennen, Kaio (gr.).

Aji = Geschmack,   Geusis   (gr.),   Gustum   (lat.),
Goôt (fr.).

Guai = Gang, Vado (lat.).

Iro = Farbe, Color (lat), Kroma (gr.).

Ochi = Fallen, Cado (lat).

Arai = (Alai), Lavo (lat), Tvätta, Katairein (gr.),
Reinigen.

Hára = Bauch, Gastär (gr.).

Rei = Dank, Karis (gr.).

Takara = Skatt, Tesaurus (lat.).

Hiraki = Öffnen,  Operire.

Ogon = Gold, Aurum (lat).

Yume = Traum, Somnium (lat.).

Kaeri = Kehren,  Katerkestai  (gr.).

Araware = Sichtbar    werden,   Varse   bliva   (sv.),
Aware (eng.).

Kami = Beissen, Daknein (gr.).

Chikara = Kraft,  Kratos  (gr.).

Karada = Kropp,  Corpus  (lat.).

Sora = Himmel, Uranos (gr.).

Fuku = Glück, Tykä.

Uta = Lied, Odä (gr.).

Kuruma = Wagen, Curris (lat.).

Doku = Gift,  toxikon  (gr.).
</chapter>

<chapter name="Kinesiska ord">
<h3>KINESISKA ORD.</h3>

Hiáo = Achtung, Aidos (gr.).

Knei = Adelig,   Eugenäs  (gr.),  Gennaios  (gr.).

Siang = Æhnlich, Similis (lat.).

Zu = Wie, Hos (gr.), Quasi (lat.).

Kieu = Neu, Kainos (gr.).

Pai = Beten, Peto (lat.).

Ei = Ankunft, Häkein (gr.).

Kiu = Nahe, Vicinus (lat.).

Schai = Schuld, Aitia (gr.).

Schao = Morgen, Heos (gr.).

Schao = Suchen, Zätein (gr.), Cito (lat.).

Schi = Wissen, Scire (lat.), Eidenai (gr.).

Schok = Fassen, Aschas  (hebr.), Capio (lat.).

Schok = Tisch, Schulechan (hebr.).

Schu = Herr, Kyrios (gr.).

Schu = Wohnen, Schadan (hebr.).

Schung = Mitte, Centrum  (lat.).

Schang = Gesang, Cantus (lat.).

Schai = Senden, Schalach (hebr.).

Kok = Jeder, Quisque (lat.), Hekastos (gr.).

Ko = Können,  Can  (eng.),  Know  (eng.).

Liok = Wenig, Oligos (gr.).

Lai = Gehen, Vado  (lat.),  Aller (fr.).

Mai = Kaufen, Mercare (lat.), Mechir (hebr.).

Mang = Dank, Thank (engl.).

Muk = Auge, Oculus (lat.).

Schik = Essen,  Akal  (hebr.),  Sitos  (gr.),  Cibus
(lat.).

Tschuen = Schiff, Aniva, (hebr.), Navs  (gr.).

Fan = Mühe, Ponos (gr.),  Fatigo  (lat.).

Zit = Ischa  (hebr.),  Stri  (skr.).

Fu = Reich, Uber (lat.).

Hek = Svart, Choschek  (hebr.).

Hiào = Liebe,  Ahab  (hebr.),  Amo  (lat.).

Hoan = Freude,   Hädonä   (gr.).

Hoang = Gross, Magnus  (lat.).

Hoei = Jord, Gä (gr.).

Huo = Feuer,   Focus   (lat.).

Huot = Leben, Zoä  (gr.),  Chaja  (hebr.).

<table>
<td>I     <td v2>= Wunsch,   Eukä   (gr.),  Wish   (eng.).
<td>I-si
</table>

Kan = Leer, Kenós (gr.).

Kek = Gast,   Xeinos    (gr.), Chabir (hebr.).

Kia = Preis, Axia (gr.).

Kien = Sehen, Video (lät.).

Kiáo = Lehren,  Disko  (lat),   Didaskein  (gr.).
</chapter>

<chapter name="Hebreiska">
<h3>HEBREISKA.</h3>

Då vi kommit så långt bort från det Heliga landet
under vår egyptiska träldom, kan det ju göra en gott
i själen att se huru nära vi svenskar med vårt språk
äro i släkt med Israel, Guds egendomsfolk.

Men jag upprepar vad jag sagt förut, att jag
icke påstår det svenska ordet härledes ifrån det
hebreiska, eller tvärtom, utan endast att de äro 
förvanter, antingen genom ett gemensamt urspråk eller
genom övergångar från det sannolikt äldre hebreiska.

*

Kristus var född i Bethlehem. Detta betyder
brödhus. Beth eller Beit är hus; samma ord som
Bud (isl.) eller Bod i fäbod, på persiska Bud.

Sanskrit  Bavanah,  tyska  Bude.

Lehem = bröd, är svenska Lef (Jula Lev. Ö. G.
etc.). Chleb (pol.), loaf (eng.), hleifr (isl.).

Aschir är svenskt rik, genom  tyskt Reich.

Isch, svenska man, kan vara Eddans första man
Ask, då Embal är Em eller kvinna.

Ra = Rå,  tyska  Rauh.

Masch = Magt, Machen  (ty.),  Megin  (isl.).

Egal = Kalv, vitulus (lat), damalá (gr.). E är
ett prefix som bortfaller och ger gal, som blir kal,
v'et är suffix.

Avarch = Torka; Varch, tarch, tork;
trocknen (ty.).

Ed = Ed, vittne, Testis (lat.), Oath (engl.).

Edar = Hjord,   Hjardar   (isl.),   Grex   (lat).

Avån = Ont (synd), Uebel (ty.).

Åf = Fågel,   avis   (lat.),   vihagar   (skr.).

Etzäw = Smärta,  Arti  (skr.).

Atzem = Anseende, Estimare (lat.), Timastai (gr.).

Esar = Gräs, Herba (lat:).

Eth = Tid,  Zeit  (ty.),  Aion   (gr.),  Aetas  (lat.).

Reviv = Regn,  Regen  (ty.),  imbros  (gr.).

Rada = Råda   över,   Arkein   (gr.),   Suadeo   (lat.).

Raasch = Rusa,  Rauschen  (ty.).

Sasach = Skratta,   Lachen   (ty.),   Hasati   (skr.).

Nagasch = Närma, Nähern (ty.), Enggys (gr.).

Naga = Gnaga,   Plåga,  Nagen   (ty.),   Pläga  (gr.).

Naim = Vän, Huld, Eumenäs (gr.).

Nephal = Falla,   Piptein   (gr.),   Pello   (lat),
Patati (skr.).

Natzab = Stå, Stehen (ty.), Istastai, Sthah (skr.).

Apa = Baka.

Azar = Skatt, Tesaurus (lat.).

Esch = Eld,  (Ässja).

Charatz = Skära,   Cædo   (lat.),   Keiro   (gr.).
</chapter>

<chapter name="Fröjden att pina">
<h3>FRÖJDEN ATT PINA.</h3>

Swedenborg säger, att i helvetet består
vännernas nöje i att plåga varandra; där äro nämligen alla
vänner, det vill säga, att de hålla ihop, hålla styvt på
varann, när det gäller konsortiets intressen. Och de
ha en sådan bestämd fordran på att vännen skall
pinas om den ena får en liten gåva till exempel.

Det är ju som hos oss, kan man säga här liksom
överallt där Swedenborg skildrar ett helvete.

Lais har i dag en vän eller sägom älskare. När
han märker att hon börjar ledsna på honom, så utser
han i hemlighet en efterträdare, som mottages. Men
nu vill Lais se att den övergivne lider, och skickar
efter honom. När hon märker, att han inte pinas,
så faller hon i raseri.

Läraren låg i en farlig sjukdom, och vid
tillfrisknandet fick han mycket blommor. Hustrun gladdes
och unnade honom gärna, först. Men det var hans
mening att hon skulle bli avundsjuk, och därför när
han visat blommorna med en elak blick i ögat, så
blev hon ond och då blev han glad!

En mindre förtjänt konkurrent har haft en 
oförtjänt framgång. Dina vänner komma till dig och
anhålla du skall vara med på en fest att fira den
oförtjänte. Du går dit, håller god min, men blir så
plågad av forskande blickar, som se efter om du pinas,
att du verkligen börjar reagera, och blir förstämd.
Din förstämning röjer spelet, och när man ertappat
dig, så kommer det väntade:

-- Jag  tror  du   är  avundsjuk!

Det var det man ville! att du skulle vara
avundsjuk, fastän du inte var det från början.

Ett vanligt sätt att pina, är att tala väl om ens
fiende. Det är ju som att tala illa om mig!

Men det vanligaste sättet är att ljuga sig lycklig,
för att andra skola känna sig rätt olyckliga.

De hade gjort en riktig inferno-resa till Paris;
misshandlats, plundrats; han hade slagit henne till
och med. Men när de kommo hem, så skildrade de
den »förtjusande resan» för fattiga släktingar och
vänner på ett sådant sårande sätt, att människorna
flydde dem. Livet hade skänkt dem särskilt vad de
andra saknade, vilket kom dessa att känna
bitterheten dubbelt.

*

En kvinna fick agg till en friare, som icke ville
gifta sig med henne. Hon gick, för att hämnas, och
gifte sig med en annan, som hon egentligen hatade
och föraktade. Denne var en komplett usling. Han
hade legat i en dödlig sjukdom året förut; han lät
henne föda sig, ty han saknade inkomster; han lät
henne betala sin älskarinnas presenter, ty han var
henne otrogen; han slog henne till och med. Men
hon fördrog allt bara för att få pina den andra.

Han drog henne på bröllopsresan ner till sin förra
älskarinnas hem, där hon led helvetes kval; men hon
skrev hem om sin unga lycka, bara för att den andra
skulle pinas. Och så blev hon hans sjuksköterska.

Så  ljuvt kan  det vara för somliga  att få pina.

Den hon hämnades på, var dock relativt
oskyldig. Han visste hur trolös hon var och han vågade
därför icke fria! Det var hela hans brott! Han
ville inte gå i en säker olycka!
</chapter>

<chapter name="Den gifta demimonden">
<h3>DEN GIFTA DEMIMONDEN.</h3>

En tokig kvinna reser omkring och predikar fri
kärlek.

--  Vad   menar   du   med   predika?

--  Jo, att förkunna det glada budskapet det fri
kärlek  är  lyckan   och  livsglädjen,  och  att  uppmana
människorna omvända sig från  den  trogna kärleken
till den trolösa.

--  Men det finns ju fri kärlek förut; i våra
kökskammare,   i gränderna   om   natten,   i skogarna   kring
kasärnerna.

--  Javisst!   Därför kallar jag kvinnan tokig; men
även därför att hon har så dålig smak föredraga det
sämre för  det bättre.

--  Men hon menar väl något annat också?

--  Ja,   hon   underförstår  fri  kärlek  för  hustrun
inom   äktenskapet,   icke  för  mannen.

--  Jaså!   Men det är väl därför hon vill införa
prostitutionen i äktenskapet.

--  Ja, det blir väl konsekvensen, att de fria
hustrurna skola besiktigas en gång i veckan.

--  Ja visst blir det!   Men de gå ändå till prästen
och avlägger mened för att komma åt socialt anseende
och slippa besiktningen.

--  Det är den gifta demimonden!

--  Förr skildes fruarna för att bli kokotter, men
nu gå de och viga sig, för att bli kokotter!    Det är
utvecklingen!
</chapter>

<chapter name="Hans ideal">
<h3>HANS IDEAL.</h3>

Jag har i föregående berättat om en bildhuggare,
som ägde en ryslig hustru, tillhörande den gifta
demimonden. Professorskan förde en kokotts konversation,
och ville leva som ogift fastän hon var gift och hade
barn. Mannen piskade på henne ibland, ty han visste
noga vem hon var.

Så dog hon, och han fick hugga en helstaty i
marmor åt -- henne, på en offentlig plats vid ett
bad. Jag trodde först att han sett något vackert hos
kvinnan som vi andra icke kunde se; jag trodde
sedan att han huggit sina vackra tankar och känslor
i marmor, och därvid ville jag stanna för ögonblicket.

Alltihop, modell och staty, var hans verk. När
han började älska denna kvinna, så begynte hans
skapelseverk. Av hennes oordnade själsmaterie gjorde
han med sina sköna känslor och tankar en tankeform,
som kvinnan först beundrade, dyrkade och ville likna.
Men hon orkade inte följa med; hemma ansträngde
hon sig nog att ta in posen och gesten för en stund,
men bara hon kom i sällskap, så slängde hon mask
och kostym och föll ur rollen.

Men mannen arbetade på sin tankeform; led när
han icke fick fason på den, och blev ju förtvivlad
när det motsträviga materialet icke ville böja sig
efter hans vackra avsikter. Led mest, när han såg
hur hon tummades och modellerades av andras
oskickliga händer. Societeten, vars supéer, klänningar och
ekipager hon skildrade i följetonger, hade sin egen
bild av den mondäna kvinnan, och det var den
verkliga. Bildhuggaren bar på sin, som jag slutligen fick
se i marmor. Jag förvånades bara att hans marmor
liknade den verkliga så pass som den gjorde. Där
syntes dock retoucher som jag märkte.
Proportionerna i bröst och bål voro ändrade, armarne voro
pålagda, foten var gjord vacker ehuru den icke var
det, och ansiktets oval var fixerad, ehuru den i
verkligheten var lite hexaktig. Men själva posen var
hans mest av allt: försjunken i meditation över en
bok. Han hade väl sett henne i ett sådant
ögonblick, då hon var som mest själ, och minst jordande,
och bäst motsvarade hans vackra tanke.

*

Diktarens maka är ju något aparte, men också i
samma riktning. Folk reser långa vägar för att se
diktarens sångmö. Är denna självbehärskad så ger
hon rollen för den resande; men ibland tröttnar hon,
och man får se något helt annat.

I allmänhet beundrar hon icke sin diktare, fastän
hon låtsas det. Hans dyrkan av henne förstår hon
inte, fastän hon finner sin fördel vid det. Och hon
är ganska benägen kalla honom humbug därför att
han dyrkar henne. Hon ville säga, att han dyrkar
sig själv i henne, men det gör han icke.

--  Varför ville  du  icke  bli  det vackra  jag ville
göra dig till? frågade han henne.

--  Hurudan  är  du  själv?

--  Jag?    Du skall vara bättre än jag, så att jag
kan se opp till dig. Du skall vara fullkomlig, ty du
är ju mitt ideal

Ideal kallade vi på 1860-talet den älskade
kvinnan. Vi visste nog att Dantes Beatrice gifte sig med
en annan, att Stagnelius' Amanda kanske inte var så
älskvärd, och att Malmströms Angelika icke var någon
Angelos, men vi ägde en förnimmelse att i mannens
subjektiva förnimmelse av kärleken låg en skapande
kraft, som danade först en ideal-kvinna, och sedan
genom henne ett barn. Det är väl det guddomliga
hos den eljes jordbundne mannen, att han kan skapa,
och i värsta fall av nästan intet!

Det stannar nog vid det! Eljest är saken
oförklarlig!
</chapter>

<chapter name="Högre analys">
<h3>HÖGRE ANALYS.</h3>

Dante Alighieri hade en äldre samtida som också
hette Dante och även var från Toskana (Majano).
Denna äldre var också skald och övade poesi på
provencaliskt manér, var vägbrytare i så måtto att han
införde lingua volgare, från Sicilien dock, i poesien.
Han uppges ibland ha varit Dantes vän, men blev
senare ovän och slungade en hånande sonett mot sin
yngre skaldebroder.

Men denna Dante da Majano hade också en
platonisk älskarinna, kallad »Dantes Nina», från
Sicilien, med vilken han stod i poetisk korrespondens.
Nina var dock än mer idealet än Beatrice, ty Dante
da Majano fick aldrig se sin Nina en gång.

Nu kommer upplösningen: Nyare forskare ha
förnekat da Majanos existens, och han har försvunnit
ur vissa litteraturhistorier.

Om icke hela mannen varit en homunkel, så ligger
nära tro att Nina varit förväxlad med Beatrice. Men
det finns kvar av Ninas poesier.

Vad är det då?

Den äldre var skizzen till den yngre!

*

Jean Jacques Rousseau hade också en samtida
dubbelgångare, skalden Jean Baptiste Rousseau. Hans
äventyrliga bana, med landsflykt och irrfärder,
missnöje med det bestående, liknar Jean Jacques'; hans
lynne också. Om de kände varandra, det vet jag
inte, men tror det ej.

Jean Baptiste's poesi var uppburen av samtiden,
men namn och gagn utplånades för naturprofetens.
Han skrev även operatexter och komedier, men utan
framgång.

Om han var släkt med Jean Jacques vet jag icke,
men Jean Baptiste flydde från Paris till Schweiz,
1712, det år Jean Jacques föddes i Gènéve.

*

Madame Staël hade en namne madame Staal,
vilkens mémoires äro mycket berömda. Hennes bana
liknar vår madame Staëls. Hon var salongslejon,
behagsjuk, satt på Bastiljen, gick i landsflykt. Hon
gifte sig med en schweizare och dog långt förrän
Corinne föddes.

I detta fall är ju möjligt att den yngre lockades
till tävlan av den äldres namn, som hon verkligen
lyckades utplåna.

*

Torquato Tasso hade en fader, Bernardo, som
var berömd, emedan han skrivit Amadis de Gaula på
ottave rime i 100 sånger.

Sonen utplånade fadrens dikt och namn
fullständigt.

*

Rafaëls fader var en god målare, Giovanni Santi.
Och denne skrev även en rimkrönika över hertigen
av Montefeltro.

Så försvann Santi med målningar och krönika.

*

Mozarts fader, Leopold, var kompositör.
Breitkopfs katalog av 1762 meddelar början till 18
symfonier av honom, och »måste han räknas till
grundläggarne av den nya stilen».

Och så var han borta!

*

--  Nå, vad gör så det?

--  Ingenting;   men   det  kan  vara  intressant  att
erinra, och ge en anledning tänka på ens eget
förestående öde!   Och de första fallen, om de studerades
närmare, kunde giva uppslag till  en högre analys i
läran om själen: personlighetens klyvning, double
conscience, abwehrpsykologi, psykiska avläggare,
incubus-bastarder, wahlverwandtschaften, gudsivalag,
reinkarnationer, andlig avkomma o. s. v.
</chapter>

<chapter name="Att binda människor, och stjäla">
<h3>ATT   BINDA  MÄNNISKOR,   OCH  STJÄLA.</h3>

Människorna gå omkring med rep i fickan för
att få binda varann. Om jag har ett umgänge utan
pretention, så kallar han sig min vän för att få binda
mig. Begår han en dålig handling eller visar sig
trolös mot mig, och jag talar om det, så kallar han mig
trolös.

Jag hade ett umgänge som kallade sig min vän.
Denna vän behandlade mig mycket: illa. Sedan jag
tegat nog länge, måste jag beklaga mig, och jag
berättade hans illgärningar. Då blev ett skrik (över
mig förstås): tänk så han behandlar sina vänner!

Det var ju han som behandlat mig, och jag hade
bara berättat hur han behandlat mig.

Äro inte människorna tokiga, så säg!

Genom att kalla mig vän tog han löfte av mig
att tiga i fall han skulle behandla mig som fiende. Mitt
brott att icke tiga och lida, det förläts aldrig, men
hans illgärningar strökos ut!

Det finns människor som påtvinga en små
artigheter, för att sedan få återfordra stora tjänster.

Det finns mänskor som stjäla löften. A. yttrar
så här ungefär: Om jag var säker att pängarne
användes rätt, och om jag ägde dem, så skulle jag ge er
100 kronor.

Detta yttrande förvandlas av B. till ett löfte.

B. går till C. och ber att få låna 50 kronor,
emedan A. har »lovat» honom 100 kr.

De båda villkoren strökos ut; och nu går C. till
A., då han icke fick igen sina 50, och säger så här:
Du har ju lovat B. 100 kr.?

--  Ja, men under förutsättning att jag ägde dem
och att de kommo till rätt användning.

--  Vad är det för löften?

--  Det är villkorliga löften. Känner du inte sådana?

*

Fadren lovar gossen att få gå på cirkus, om han
kan sina läxor hela veckan.

--  Men man ska aldrig lova, det man inte tänker
hålla!

--  Men jag tänkte ju hålla mitt löfte, under
förutsättning...

--  Man skall aldrig lova något etc.

*

Det finns människor som stjäla människor.

Han ber först att få göra en visit.

När han fått det, så går han ut i sina kretsar;
begagnar ditt namn som auktoritet; antyder urgammal
vänskap, pådyvlar dig sina åsikter, och gör dig
slutligen så hatad i hans kretsar, att han måste försvara
dig. Men när kretsarne bli honom övermäktiga, så
vänder han.

På detta sätt är din person indragen i cirklar du
icke känner, och du spelar där en roll som du icke
vet. Ifrån din ensamhet är du utstulen, och med din
skråpuk trasslar man nu. Du görs ansvarig för
yttranden, som du aldrig haft, du citeras omväxlande
som auktoritet och bekämpas som motståndare, och
man härjar med din person, ditt öde, vilket du på
avstånd torde erfara som ett stort obehag.
</chapter>

<chapter name="Rov för sina passioner">
<h3>ROV FÖR SINA PASSIONER.</h3>

Härom dagen hörde jag uttrycket begagnas om
en förträfflig människa, som jag värderade för hans
goda och älskvärda egenskaper, men avskydde för
hans rysliga sidor. Jag försökte tänka mig in i saken
och finna ett urskuldande. Erinrade om en mycket
hederlig människa, som samlade frimärken. Fick han
se ett märke han icke ägde, och inte kunde få köpa,
så stal han det, om han kom åt. Han blev således
ett rov för sin samlarmani, kan man säga, men det
kan den vanliga tjuven också, som är född med »långa
fingrar».

Jag minns en mycket godvillig människa som
verkligen blev rov, eller offer för sin hjälpsamhet.
Han var sakförare, och av medlidande med en
brottsling lät han narra sig att försvara orätt sak. Han kom
därför i fängelse. Människorna syntes dock ha
förlåtit honom, ty när han blev fri, umgingos de med
honom som förut.

Men han lät narra sig en gång till med samma
påföljd; och blev förlåten.

Denne man var så godsinnad och uppoffrande,
att han utrymde hela sitt hem, för att hålla bröllop
åt en tjänsteflicka, och han tog in om natten på ett
hotell med de sina, för att de ringa gästerna skulle
få dansa till morgonen.

En direktör i ett stort bolag var också av den
naturen att han inte kunde säga nej, när någon
behövde hjälp. Han skrev på godtroget, blev bedragen,
och räknande på vännernas ordhållighet och bättre
konjunkturer, lånade han ur kassan. Vännerna sveko,
konjunkturerna försämrades, och så stod han där.
Domstolen dömde, schematiskt, opersonligt, men
människorna dömde honom icke!

Äregirigheten är nog den farligaste av alla
passioner. För att få utföra en bragd av stort
allmännyttigt intresse, narras mången anse alla medel
tillåtna. Han tänker väl att framgången skall förlåta
och glömma.

Suezkanalen lär icke ha varit färdig när den
invigdes, men det förlät man efteråt, när man slapp segla
kring Cap Horn.

Men Panamakanalen var alldeles obefintlig, när
nya aktier släpptes ut, och det förlät man inte.

Den äregirige konstnären som icke har nog av
glädjen att få göra något stort och skönt, utan åtrår
det stora namnet, och att få vara den första, den enda,
på alla andras bekostnad, vad kan icke den tillåta sig
allt? Det finns inte en förödmjukelse han icke dricker
som vatten; icke en kompromiss så ruskig att han icke
går med; att stöta ner en konkurrent, mörda en som
går i vägen, trycka handen på den mest föraktade,
sitta till bords med fiender, göra ressällskap med
penningmannen, berömma det han ogillar, häckla det
han beundrar, vara allas falska vän och ingens
synliga fiende.

Med ett ord, när han vunnit den förgängliga äran,
och den inbillade odödligheten, så har han förlorat
allt, sin odödliga själ. Det är dålig uträkning. Vad
skall jag då säga om den äregirige politikern?
Detsamma som om konstnären multiplicerat med sju!

Rov för sina passioner! Behöver man vara det?
Finns det inte spärrhakar, hållhakar? Jo, svarar man,
men dessa kunna nötas ut, förslappas, genom eget
förvållande.

Jag kan icke lösa frågan, troligen därför att den
håller hemligheter.

Paulus kämpar som en fisk i nätet, när han
slutligen utbrister i förtvivlan:

»Ty vad jag vill det gör jag icke, utan vad jag
hatar, det gör jag.»
</chapter>
<chapter name="Olika predikare">
<h3>OLIKA  PREDIKARE.</h3>

Jag har ofta beklagat människorna, frikänt dem,
och särskilt i Drömspelet tagit dem i försvar mot
vedersakaren, Satan eller Anklagaren. Och jag har
funnit skulden hos livet självt. Vi äro ju andar,
fängslade i kroppen, som fordra begärens rner eller mindre
pockande tillfredsställelse. Vi äro ju inkastade i en
kamp, där även den fredligaste utmanas till
självförsvar och nödvärn, och måste antaga utmaningen,
såvida han icke skall trampas ner eller gå under.

Han skall ju försvara sin person, sin ställning,
sin ära, maka, barn, hem. Då hugger han ut, slår för
hårt, och lider av det.

Det är ju mänskligt.

Men hur kan man då tala hårt vid människorna,
när man anser dem relativt oskyldiga, och då man
själv vet sig vara medbrottslig. Jag förmodar man
inräknar sig själv med, och att man far ut mot det
onda i dess tillfälliga representanter.

Och det finnes en bestämd skillnad i lagen på
försvar och angrepp; i nödvärn har man till och med
rätt att taga en annans liv.

Alla människor äro hårda mot varandra, i ord och
omdöme, hur mycket mer skall icke den äga rätt att
vara det, som genom lidanden försonat sitt, och nu
arbetar mot det onda?

I vreden kastas hårda ord som stenar, man tar i
högen, men lyckligtvis träffa icke alla; och man har
icke tid välja ord, när den andra har kniven på ens
strupe.

Det finns ju oändliga självbedragare, men jag har
aldrig hört tjuven predika mot stöld; han har tvärtom
ett gott ord för den felaktige. Jag har aldrig hört
lögnaren och smickraren nämna orden lögn eller
smicker, av fruktan att stöta på patrull. Jag har
aldrig hört den perverse fara ut ogillande mot
perversitet, utan tvärtom; men jag har däremot hört icke
perverse förklara sig förstå hur sådant är möjligt,
och därför uttala sig förlåtande.

Kristus kelar icke med människorna, dessa
huggormars avföda.

Swedenborg har knappast ett gott ord om dem,
utan alla äro grundfördärvade.

Men om man nu funnit att mycket av det onda
härflyter av okunnighet, oförstånd, slöhet,
sömnaktighet, så har ju den väckte en viss rättighet att väcka
dem som sova. Och om han i hastigheten skriker att
elden är lös, istället för att be om ursäkt först, så är
ingen skada skedd.

Och har man verkligen en bjälke i sitt öga, så ger
den så mycket sysselsättning att man svårligen får tid
befatta sig med nästans grand.

Felaktiga människor kunna gott predika mot
nästans fel; om de medtaga sig själva; det går väl
an. Men att höra predikare, som förkunna det onda
vara gott, det goda ont, det är sämre sort, i synnerhet
när de uppträda med pretentioner som profeter,
martyrer och helgon -- utan att skämmas!

*

Medlidande kan man ju ha, och har också med
människor som lida; men att beklaga den övermodige
förtryckaren, som trampar rätten, eller älska den
detektive vännen, som vill stjäla din maka och ditt barn,
att hysa medlidande med den som tar ditt bröd och
din ära, det kan ingen sund människa. Den som
påstår sig kunna det, han är en hycklare eller ett slött
kräk, som förlorat kraften stå det onda emot. Och
Mose lag säger uttryckligen: Du skall icke hata din
broder i ditt sinne, utan straffa honom, så att du
icke får hans skuld över dig. Det betyder bland
annat: Du skall icke hava falska vänner, genom att
tiga, ty det korrumperar dig och dem. Utan du
skall bryta ut, först, och bryta med dem, sedan.

Bröderna skola straffa varandra, står det i en
epistel, och det göra de också! De både predika
och straffa, om det så bara sker på en krog. Så att
inte behöver du genera dig! Kunde de skriva, så
skulle de också!
</chapter>

<chapter name="Hundsfotten">
<h3>HUNDSFOTTEN.</h3>

Det finnes människor som komma till livet för
att hundsfotteras.

Född yngre broder blev han hundsfotterad av
de äldre; när de felat så skyllde de på honom och
han fick stryk.

Då, vid 5 år, förbannade han sin födelsestund
och ville dö. Men han gick först ut i köket och
beklagade sig för köksan, som han trodde vara sin vän.
Hon förrådde honom genast, och berättade för
föräldrarne att barnet återtagit sin bekännelse, som nyss
avtvungits honom under tortyren. Det supponerade
brottet bestod i att han, 5-åringen, druckit ur de
gamles portvin! Ett 5 års barn druckit ur så mycket
portvin ur en uppslagen butelj att det märks, men
på barnet märks intet rus! Det gick i föräldrarne!

Då torteras han igen, och tvingas bekänna, primo
att han druckit ur portvinet, sekundo att han nyss
ljugit, då han förnekat det.

Därpå får han be om förlåtelse, både för att
han druckit ur vinet, och för att han ljugit.

Att han inte sedan blev en lögnare för hela
livet, visar väl, att han icke ägde den naturen.

Dessa tortyrscener upprepades sedan flera gånger.

Vilken syn skulle detta barn få på livet och
människorna? Först blev han skrämd för allting.
Gick alltid rädd att bli anklagad, spejande på de
andras fel, för att få se om de voro rättvisa.

Så kom han i skolan. Samvetsgrann och skrämd,
läste han alltid över sina läxor, kunde dem hemma,
men i skolan kunde han dem icke alltid, emedan
lärarne sökte sak mot barnen. Så slog de honom igen.

Skickad till landet i pension, kom han i dåligt
sällskap, invigdes av en äldre kamrat i könslivets
offentliga hemligheter; och såsom det oskyldiga offret
höll han på att förlora förståndet, när han vaknade
till medvetande om handlingens natur och följder.

Därpå fick han styvmor och råkade in i
förhållanden, med religiöst grubbel, som bragte honom nära
självmord och vansinne.

Ingen människa kunde han beklaga sig för, ty
de närmaste gåvo honom alltid orätt, när han hade
rätt och man gjorde honom orätt.

Han kom till universitetet, och man hade
inbillat honom att bara han blev student, så stod hela
världen öppen. Nu fann han den tvärtom stängd,
ty han hade inga pängar till böcker.

Och  när  han skulle  tenteras,  så fick han  lägre
betyg, fastän hans kunskaper voro större än deras,
som fingo högre betyg.

Överallt tog det emot. Då flydde han lärdomen
och blev författare. När han nu skulle skildra
människor och liv, så blevo de såsom de visat sig för
honom. Han gjorde sitt gesällstycke, och det
kasserades. Lärpojke fick han förbli, fastän hans
gesällstycke sedan bevisades vara bättre än andras;
lärpojke till trettio år.

Då upphörde han tro på en god Gud, och var
övertygad att djävulen regerade världen, vilket
stämmer med Kristi lära om »denna världens furste», ty
han löpte icke efter världslig ära, kröp icke för de
övre, smickrade icke.

Emellertid, ju bättre han skrev, dess mindre fick
han betalt, och dess mer ovett fick han.

När han gifte sig, tog man hustru och barn ifrån
honom i tre omgångar, och så fick han ovett för att
han »övergivit» hustru och barn. Det är vackert!

Då han vid sextio år skrev sina mästerverk, blevo
dessa så skändade, som aldrig förr, och han fick
betala för att få dem spelta.

Då andra fingo betalt för sitt arbete, fick han
betala, och då han fick betalt, så fick han mindre
än de som skrevo sämre.

Hela sitt liv hundsfotterad! Och människorna
fordrade ändå, att han skulle skriva vackert om dem!
Det gjorde han ibland, men då var det hans egna
vackra tankar om en drömvärld som icke existerade.

Ibland frikände han människorna, ursäktade deras
fel och förklarade deras svagheter, men då fick han
en storm av förbannelser över sig, emedan han
lossade på moralen. Ibland skildrade han mänskliga
uselheten ogillande, och då fick han en storm, emedan
han var så sträng och orättvis.

Med ett ord, hur han bar sig åt, blev han
hundsfotterad!

Kan man förklara ett sådant öde?

Kanske människorna kände i luften, att han skulle
avslöja samhällskompromissen och deras osanna natur.
Men som barn kunde han väl icke anas!

Det hade väl andra orsaker som vi icke veta,
men som Swedenborg anat!

I skolan fanns ju sådana gossar som alla
hundsfotterade. Jag minnes en särskilt, som man »skojade
med». Han var saktmodig, saknade näbbar och klor,
var filosof också; tog emot, slog aldrig igen. Hans
far var en förmögen skomakare, och yrket
begagnades som öknamn på sonen. Han förföljdes klass från
klass; men förståndet växte och han kunde slutligen
försvara sig med ord.

--  Det vore bättre du vore död! sade han en gång
till sitt värsta plågoris, en rik odåga.

Men även lärarne gjorde narr av hans rysliga
allvar. Hans yttre var icke komiskt, men icke
sympatiskt heller. Han var samvetsgrann, kunde alltid
sina läxor, men svaren voro något otympliga.

Ett år innan vi blevo studenter, bjödos tre av oss,
hans kamrater, en afton på supé och kortspel till
»hundsfotten». Vi funno en artig, uppmärksam värd,
med goda, välvilliga manér. Vi upptäckte honom,
och när vi om natten gingo hem, föllo dessa ord:

--  Var detta  R.  H.?    Inte  är det något fel på
honom!     Angenäm,   värdig,   lugn,   klok,   kvick   utan
elakhet, god människa!   Och betraktad i skolan som
idiot!

Han blev student, men hans plågoris blev det
aldrig!

Han fortsatte icke studierna, utan gick ut i livet.
Fann en plats, blygsam visserligen, men som förman
dock.
</chapter>

<chapter name="Om åsikter">
<h3>OM ÅSIKTER.</h3>

Med åsikter menar man i allmänhet tankar,
meningar, opinioner, men ordet betyder väl endast
synpunkter, hos alldagsfolket. Om man därför känner
en ordinär människas position i samhället, så kan
man räkna ut i huvet hans åsikter. En överklass
ser ju alltid oppifrån det lägre stående i förkortning,
och en underklass det övre stående i förkortning.
I perspektivläran kallas överklassens synpunkt
fågelperspektiv och underklassens synpunkt
grodperspektiv.

Det är ju givet, att saken icke kan te sig på
samma sätt sedd uppifrån eller nedifrån. Och om en
överklass någon gång anlägger grodperspektivet, så
är detta abnormt, icke uppriktigt, och väcker misstro;
eller också är han en förbigången, deklasserad, med
ett ord en missnöjd. Om en underklass en enda gång
ser sin klass uppifrån så är han en lakej, eller har
kommit till pängar.

Att utbyta åsikter är bara tomt tal, ty det kan
ingen göra godvilligt; men ändra åsikter måste man
göra, om synpunkten ändras, det vill säga, om en
överklass sjunker till underklass eller en underklass
stiger till överklass.

Borgerskapet eller medelklassen har en obestämd
vacklande synpunkt på sakerna, betingad av dess
ställning mitt emellan. Och därför verkar medelklassen
odeciderad, karaktärslös; och blir oftast föremål för
de båda deciderade klassernas hat, emedan den icke
kan ta sitt parti, som ju är svårt.

Om man så frågar, vem som har rätt, så blir
svaret: var och en har orätt eller rätt från sin
synpunkt; ty båda se ju saken i förkortning, uppifrån
eller nerifrån.

Medelklassen skulle då ha den rätta synen på
saken, emedan den betraktar från juste miljönivån,
men det vill inte de andra höra talas om.

*

Om man känner en människas nationalitet,
religion, ålder, kön, så vet man i allmänhet dess åsikter
eller synpunkt. En finne och en polack skall alltid
betrakta det godsinnade ryska folket som spetsbovar;
en protestant eller hedning skall alltid tro att
jesuiterna äro lönnmördare, och fastän orden stiftades
av den noble Ignatius Loyola för att rädda
kristendomen; den unge tror sig alltid veta mer om livet
än den gamle, fastän han ingenting vet; en kvinnas
synpunkt eller åsikter i kvinnofrågan vet man förut;
Rosa Bonheur har målat tarvliga tavlor (som Troyon
och Breton gjort mycket bättre), ergo är kvinnan lika
begåvad som mannen; men när kvinnan vill visa
sin överlägsenhet över mannen, så överfaller hon
honom, sin bästa vän under sömnen, och mördar
honom; det är överlägsenhet i det onda, vilket är
underlägsenhet.

*

Deciderade partimän under upprörda tider, gå
omkring som filosofiska system, uppgillrade med
partiets åsikter. Från den ståndpunkten bedöma de
människor, nationer, böcker, tidningar, till och med
konstverk, teater och musik.

När du talar vid en socialist om en frånvarande
människa, så blinkar han först och tänker på en
sekund efter om den frånvarande är med eller mot, och
straxt är hans omdöme färdigt:

-- Det är en bov!    Det är en bra karl!

Summariskt bara!

Ser han ett skådespel, så är det ett mästerverk
om arbetaren berömmes, och kapitalisten är
osympatisk, eller om bara en partivän skrivit pjäsen.

Något så oskyldigt som en målad tavla får en
annan kolorit, om den är målad av en partivän. Färg
och teckning bli mästerliga, även om de äro usla.
Därigenom utsläppes så mycket falska värden, falskt
mynt, falska reputationer; falska storheter krusas, och
verklig förtjänst missvärderas.

*

I riksdagen vet man ju, att en halvburgen
lantman är agrar och sparsam med statens medel; att en
militär (såvida icke förbigången) anser att försvaret
evigt bör förstärkas; en fortifikatör anser
fästningsbyggande nödvändigt, en marinofficer att flottan skall
ökas; den högre ämbetsmannen vill ha mera styrelse
och strängare lagar o. s. v.

*

Den häftiga kärleken till japanerna hade minst
två orsaker. Den första var rysshatet, den andra
var hedningarnes kristendomshat. Japanerna skulle
för hedningarne tjäna som åskådningsmaterial för att
visa hur civilisationen kunde existera utan
kristendom. Men civilisationen yttrade sig i slagskepp och
socialism, tändstickor och cylinderhattar, darwinism
och kvinnosak. Det var en tendenssympati, som icke
minskades, då man såg offerprästerna med stora
knivar i händerna, eller då man fick höra att kejsaren
och hela nationen voro spiritister, som talade med de
avlidnes andar.

Vid en oresonlig sympati blundar man för
inkonsekvenserna eller förnekar faktum.

*

När nu människan läser <i>sin</i> tidning, så får han
icke veta något nytt, utan bara det han vet förut;
allt som kunde ge ett annat ljus på saken är
utelämnat, ignorerat, kolorerat. I de andras tidningar står
något helt annat, eller motsatsen, om man läser
baklänges.

På samma sätt med böckerna. Var och en läser
sina meningar tryckta; de andra böckerna läser han
inte, och kommer på det sättet aldrig ur sin
dykardräkt och sin luftblåsa.

Råkas människor av olika åsikter eller läger, så
komma de antingen i lönlöst gräl, eller prata de
strunt. Övertygad blir ingen, skäl tar ingen, icke
ens faktiska upplysningar, och de skiljas lika sluga som
förut.

Råkas människor av samma läger och åsikter, så
ha de ingenting att säga varann, emedan de känna
varandras meningar förut. Då sätta de sig och spela
kort eller göra musik, och så gott är det.

Med ett ord, åsikterna ligga bakåt i en
spinnkörtel, och därifrån spinnas trådar och nät vid
förefallande behov. När den stora Tichborne-processen i
England eklaterades 1866, så delades mänskligheten
genast i läger med bestämda åsikter om Ortons 
legitimitet. Fastän rannsakning och dom först blevo
färdiga 1874, så satt komministern i Rösbo färdig med
sin dom redan 1868: »Orton var arvinge.»
Kronofogden i Almsätra, tusen mil från rättegångsstället, hade
däremot kommit till en motsatt åsikt, emedan han som
jurist och uppbördsman sett så mycket bedrägeri vid
skattens utgörande och arvs skiftande. Var och en
spann sitt nät och blev sittande i det. När Orton
dömdes till 14 års tukthus år 1874, skickades petitioner
från hela jorden, även från Rösbo, till »martyren för
engelska hyckleriet och det usla rättegångsväsendet».

Först 1895 erkände Orton att han var bedragare,
och son till en slaktare i Wapping.

Detta övertygade icke petitionärerna för hans
oskuld, utan de menade han förlorat förståndet.

*

Även i vardagslag gå människorna uppgillrade
med åsikter. Om man i blandat sällskap berättar en
likgiltig händelse, så ses den straxt genom olikfärgade
glas. Men den kan även ofrivilligt väcka en storm av
passioner, om den råkar röra vid en okänd kontakt som
sluter strömmar av intressen vi icke känna. Vi förstå
icke »varför människan blev så ond för ingenting»,
men den invigde vet var knoppen satt till »motståndet».

Ett annat likgiltigt faktum relateras. Var och en
börjar hala och dra det åt sitt håll; det betydelselösa
blir riksviktigt, faktum vanställes, förtolkas, koloreras,
och begagnas till vars och ens ändamål, även de mest
stridiga.

Den som släppte ut faktum, gav bara ullen; de
andra spunno allehanda garn, och sedan vävde de
vävar eller nät för att fånga varandras själar.

Det är således själviskheten eller den helvetiska
härsklystnaden som förfalskar alla omdömen.

Den vise och den religiöse söker emancipera sitt
omdöme från ställning, intresse och passioner.

Brutus dömer sin son till döden, Dante sin lärare
till Inferno. Den religiöse ensam har mod att avsvärja
sina villfarelser och erkänna: jag har haft orätt.

Domaren, statsmannen och regenten skulle alltid
stå över intressen och passioner; då bleve staten styrd
som en ångare, oberoende av vindarne, och då fälldes
domar utan hänsyn till släktskap och vänskap. Men
det är endast inför Gud man kan avstå från sitt själv;
att lägga det för en fiendes fötter, även om denne har
rätt, är så svårt, emedan fienden nästan aldrig är
ädelmodig, att det är det svåraste av allt. Man tycker
sig göra honom en otjänst med att erkänna honom ha
rätt, ty hans högmod sväller och hans grymhet växer.
Och det var icke håg till sanningen, utan begäret att
få rätt eller att stuka, som drev honom; och
människorna äro sådana att de identifiera sig med sina
åsikter, och när de kämpa för dem, så är det viljan
till makt eller att få trycka och trampa som är vehikeln.

Därför fordra de också att man skall »respektera
andras åsikter». Med andras mena de bara egna
åsikter, ty <sp>de</sp> respektera aldrig andras.
</chapter>

<chapter name="Högre existensformer; Die Toteninsel">
<h3>HÖGRE EXISTENSFORMER;
DIE TOTENINSEL.</h3>

Man har ofta frågat den missnöjde hur han tänkte
sig ett bättre tillstånd, en sällare tillvaro.

Swedenborg har skildrat sälla tillstånd på andra
jordar, och om jag skulle därav konstruera nästa
tillvarelseform, så bleve den så här.

Kroppen danad av en finare materia, och
födoämnena så subtila, av växter ensamt, att de jämnt
konsumerades till kroppens underhåll, alltså icke lämnade
någon rest. Matsmältningen med dess osköna
omständigheter utebleve alltså, och avsöndringarna skedde
endast genom utandning av vattenångor och rena
gaser.

Det vore renliv att börja med. Växterna man
levde av behövde icke gödslas, och boskap funnes ej,
då träden gåvo mjölk, frukter, honung, vin.

Luften skulle naturligtvis äga en annan
sammansättning, tyngdlagarna vara andra, så att man kunde
flytta sig genom andhämtningen som förtunnade
kroppens luft och minskade dess egentliga vikt.

Dygnet vore 9 timmar, och livet räckte endast
30 år. Två timmar arbete, en timme måltid, två
timmar undervisning och nöjen, fyra timmar sömn.

Människorna bodde i rena vackra hyddor med
taket öppet, att de om natten kunde se stjärnorna
vandra.

De levde i par, man och kvinna, och i lyckan att
få vara i varandras närhet; men de födde inga barn,
ty detta var endast en station, den nästa efter döden
från jordelivet.

Hela denna station bestod av öar, simmande i
något som kunde vara luft eller vatten. Bergen
bestodo av alla vackra stenarter, men voro endast
liknelser. Då öarna simmade omkring ändrades utsikten
alltjämt, och resor blevo därför onödiga. På varje ö
fanns en borg, där väktare, hjälpare och lärare bodde.

Här levde nu goda människor, som slutat 
jordelivet och så tämligen bestått prövningarna. De hade
mest haft svårt i livet, varit neddragna i laster och
brott, men fått en sådan avsky för det onda, att de
vänt sig åt det goda. Befriade från den mänskliga
djurkroppen och från ont och osant, voro de alla sköna
och rena. De voro halvt genomskinliga, så att de icke
kunde dölja eller ljuga.

Här vilade de ut efter livets fasor.

Arbetet med trädgården var endast en vacker
lek, och skedde under vandringar i stranden, under
lövvalv, bland blommor och sjungande fåglar, av högre
fägring än vi kunna tänka oss.

De undervisades nu av lärarne om meningen av
deras förflutna jordeliv. Varför de blivit födda av de
föräldrarna, under de villkoren. De fingo veta
orsakerna till att deras umgänge var sådant, deras lärare
just dessa.

Hela livets sällsamma väv repades upp, och de
sågo trådarna i sitt öde. Varför de måste begå den
handlingen, som de ogillade; varför andra haft lov
att plåga dem orättvist.

Med varje upplysning lossades ett bitterhetens
band; ljus och försoning spred ett stilla sken över det
rysliga förflutna. De förläto i sinnet sina fiender, och
välsignade dem ibland. Allt, även det ohyggligaste
tog en försonande dager, och därmed, endast därmed
utplånades dessa hiskliga minnen de aldrig trott sig
kunna bli fria ifrån.

Då gräto de av glädje, och föllo i hänryckning.
Detta hade de aldrig kunnat tänka sig: att en
försoning med det förflutna fanns.

Och de lovade Gud vid solens uppgång, som givit
dem denna nåd; ty förr hade de endast önskat glömska
av allt de upplevat.

Här fanns inga onda och inga osanna. Men så
fort någon visade böjelse att återgå till det gamla,
så avlägsnades han, antingen genom en smärtfri död,
eller tillbakasändande till Armageddon, så kallade de
jorden. Någon undervisning om de man kallar
världsgåtorna, kosmogonien, teogonien, filosofien eller
vetenskaperna, kunde de icke få här, ty deras förstånd
räckte icke. Men ett fingo de veta: att allt vad de
lärt i vetskap på jorden var falskt, till straff därför att
de ville som Gud bli vetande.

Detta var vilostationen, eller sommarlovet efter
första döden; och dagarna voro dem så korta som en
fest. De längtade efter morgondagen för att få veta
mera om sitt öde och därmed vinna försoningen med
det förflutna, som dock var enda vägen till frid och
sällhet, återvinnandet av tron på den gode Guden
och hoppet om ett bättre.

Vid trettio år avsomnade de en natt utan att veta
det, för att på andra platser uppfostras vidare, i
visdom, kärlek, tro och hopp!

*

Är det icke både frestande och tillfredsställande
att tänka sig Die Toteninsel sådan?
</chapter>
EN BLÅ BOK
AVDELNING IV

AVLÄMNAD TILL
VEDERBÖRANDE
OCH UTGÖRANDE KOMMENTAR TILL
»SVARTA FANOR»

AV
AUGUST STRINDBERG

STOCKHOLM
ALBERT BONNIERS FÖRLAG

<chapter name="Röntgenstrålar">
<h3>RÖNTGENSTRÅLAR.</h3>

Mänskor ha alltid vetat att s. k. ogenomskinliga
kroppar endast äro till viss grad ogenomträngliga eller
oledande för ljus. Mänskliga handen är ju relativt
ogenomskinlig, och begagnas för den skull att skygga
för ljuset. Men barn ha redan upptäckt att om man
håller handen på ett visst sätt emot lampans låga
eller mot solen, så är handen ganska genomskinlig,
och så att man kan se benen och tomrummet i
lederna.

Franska vetenskapsmän på 1700-talet hade också
begagnat denna iakttagelse och utvecklat den så, att
de släppte starkt ljus genom ett hål på en skärm och
därmed kunde se mitt igenom levande ting.

Den som vill besvära sig med att hålla handen
framför en enda tänd glödlampa, kan se benen i
handen; och sätter han en svart mouch på handens ena
sida, så synes den mitt igenom handen. Detta är
Röntgenstrålar, då ju glödlampan ger katodstrålar
(och anod-?).

Betrakta denna Spigg, fotograferad i akvariet,
sannolikt vid elektriskt ljus, och märk att skelettet och
inälvorna synas.

Försök sedan med fingret nere i vattnet, och
ljuskällan anbragt på lämpligt sätt, och se om icke
<img></img>

fingret blir lika genomskinligt som med
Röntgenapparaten. Därmed har man besparat dig 2,000 kr. som
en Röntgenapparat kostar; men man får icke Nobels
150,000 kr. för uppfinningen, emedan den är för
enkel.

Om man lägger en spiknubb i rent vatten under
mikroskopet, och i starkt överljus, men snett
infallande, så kan man se spikens struktur, trådarne av
vilka den är dragen och vilka likna växtens
spiralkärl.

Jag ligger och läser i sängen, med glasögon;
elektriska ljuset faller snett ovanifrån i boken, och
även på insidan av glasögonens båge.

Betraktar jag glasögonens båge (av järn) så är
den nu genomskinlig. Jag ser trådarnes dragning och
struktur; och håller jag en blyertspenna på något
avstånd, så synes pennan hel, icke avbruten av bågens
järn. Alltså är järnbågen genomskinlig. Men här
får nog fokaldistansen medtagas som faktor, ty
avståndet mellan ögat och bågen är endast omkring
1 centimeter.

<img></img>

På tal om fokaldistansen bör en omständighet
vid katodstrålarne beaktas. Vid begagnandet av
fotografiska kameran visar sig ju bilden först i fokus.
Strålarne äro ju således <sp>osynliga</sp> mellan linsen
och visirskivan; men ingen talar härvidlag om
osynliga eller mörka strålar.

Vid katodstrålarne åter blir man förvånad över
att strålarne icke synas på vägen utan först uppträda
såsom fosforescerande ini Geisslerröret. Men jag ser
ju varken solens eller lampans strålar förrän de råka
ett föremål, dammet, regndropparne, luftens
fuktighet o. s. v. Varför förvånas över ett så enkelt
fenomen?

När bli opaka föremål genomskinliga? Troligen
när strålarne falla i en viss vinkel (infalls- =
reflexionsvinkeln).

Bilden å nästa sida är tagen mitt på dagen och
vid mulen luft. Figuren i förgrunden är ett
fruntimmer, vars kläder blivit osynliga, av en händelse. Här
kan man gissa på två orsaker. Antingen har damens
kläder blivit osynliga genom total-reflexion (se
Fysiken) eller genom att ha släppt igenom strålarne.
<img>Förgrundsfigurens kläder genomskinliga.</img>

För växtfysiologien, som står så lågt för
närvarande, vore ett akvarium med späda genomskinliga
växter och elektriskt ljus samt en stark lampa,
alldeles tillräcklig för att studera kretsloppet, vilket kan
anses okänt. Särskilt borde efterses om spiralkärlen
utöva någon systolediastolerörelse, utan vilken
saftstigningen är svårförklarlig.

Små fiskyngel, som i sig själva äro rätt
genomskinliga, borde även observeras i akvariebelysning, då
tillfälle gavs att undersöka matsmältningens
hemlighetsfulla förlopp.

Ett skioptikon med absorptionskärl (se
Spektralanalys) vore kanske ändå lämpligare, för att icke
nämna solarmikroskopet.

Naturen är homogen, alstrar inga special-ämnen
(som kosta 400 kronor gramet i tull). Ljuset är
ett, ett enda och samma, källan må vara vilken som
hälst, och några special-strålar finnas icke, varken
Röntgen-, Becquerel- eller Radium-.
</chapter>

<chapter name="Radium-spektaklet">
<h3>RADIUM-SPEKTAKLET.</h3>

Sista underrättelserna (i Die Woche) konstatera
att Radium nu kostar 50,000 mark per gram.
Malmen Pechblende kostar 1,000 kronor för 50 kilo (Ant.
Sj.) eller centnern. Av 60 centner malm fås 333
milligram Radium (Soddy, Dominik). Men det finns ett
A-radium, av vilket (hör noga på, tänkande
Mänsklighet!) endast en milliondels milligram existerar i
60 centner Uranmalm (Pechblende).

Vidare! Dessa 333 milligram Radium kunna
endast »leva» i 2,500 år, och hava då förflyktigats. Men
A-Radium lever endast (liksom tändstickan) i 4 och
<sup>3</sup>/<sub>10</sub> minuter! I 4,3 minuter har en milliondels
milligram förpuffat.

Uran  själv lever i 7<sup>1</sup>/<sub>2</sub>  milliarder  år.

När nu förfallet börjar, så går det i alfabetisk
ordning ner till F, sedan till G, som är helt enkelt
bly, »vilket upphört att stråla». (Läs Die Woche
n:r 18, årg. 1910, Mänsklighet, och försök sedan att
vakna! om Du kan!)

Dag.   Nyh.   <sup>25</sup>/<sub>7</sub>   1904:

»Det finns icke något radium. Den allra nyaste
upptäckten är att radium, om vilket man skrivit så
mycket, helt enkelt ej existerar. Radium är, påstås
det, ingalunda ett enkelt odelbart element, som guld,
järn, kol och dylikt, utan ett amalgam som med tiden
av sig självt sönderfaller i sina primära bestånsdelar.
Prof. Curie har själv medgivit att han aldrig kunnat
erhålla rent radium, men han tror dock orsaken
härtill blott är att söka i den stora kostnad
framställandet av rent radium skulle medföra. Men å andra
sidan har Curie förklarat att teorierna om radiums
obefintlighet som enkelt element ej äro hållbara och ej
kunna bevisas. Måhända, säger han, finns det icke
något enkelt element alls och måhända förvandlas
radium i tidernas längd till något annat.»

Det finns intet Radium! och ändå får det
Nobelpris, kostar 50,000 Mk gramet, 400 kr. i tull per
gram.

*

Men »Niewenglowski fann, att
<sp>Svavelkalcium</sp> utom de synbara strålarna även utsände
sådana som gjorde ljusintryck på den fotografiska
plåten, tvärs igenom ljustätt papper och metaller».

»Troost (Sorbonne) konstaterade samma förmåga
hos hexagonal svavelzink.»

»Bergman fann, att s. k. självlysande färg också
äger förmågan att utsända strålar, som förmå
genomtränga tunna blad av en del ämnen, som ej
genomsläppa solljuset.»

Gustave Le Bon fann att fotogénlampan gjorde
samma nytta.

(Auch  machen!)

*

När Freund lät Radiumstrålarne under tre dagar
inverka, »så visade huden en rodnad, som dock var
så obetydlig, att det syntes honom sannolikare, att
den endast berodde på retningen av det därvid
använda häftplåstret». (N. b.!)

»Även Grouwen anställde försök på sig själv,
men kom också till negativt resultat.» (N. b.!)

»Redan förut hade Danyss experimenterat med
unga råttor, på vilka han inlagt små glasrör
innehållande radiumsalt under huden vid hjärnan och
<sp>ryggmärgen</sp>. Dessa råttor dogo på grund av
försöken.» (De hade nog dött av bara tomma
glasrören.)

Aschkinass och Caspari insprutade ett milligram
radiumbromid på en mjältbrandssmittad kanin, 4
gånger under loppet av en månad. Djuret (patienten)
dog -- men mjältbranden var botad.

Såna hästkurer äro visst förbjudna i Rikets
Lagbok!

O.  s.  v.
</chapter>

<chapter name="Vetenskapligt oförnuft">
<h3>VETENSKAPLIGT OFÖRNUFT.</h3>

Swedenborg säger på ett ställe ungefär så:
Skriftlärde av denna världen som hata ljuset och sanningen,
använda allt sitt förmörkade förstånds skärpa, att
med logiska trollkonster, felslut, sofismer, kasta snus
i ögonen på dem, som upptäcka nya sanningar,
farliga för den rådande villfarelsen.

Om man samlar deras snussorter, så äro de icke
så många och om man blåser på de torra kornen,
så gå de bort.

Jag har under loppet av 30 år gjort en liten
vapensamling, som jag skall lämna ut till deras tjänst
som råkat i närheten av <sp>deras</sp> jaktnät, i vilka de
själva stundom fastnat.

I vetenskapernas vetenskap Matematiken är ett
stående svar: att en erfarenhetsmetod är oduglig, emedan
den icke är vetenskaplig. Nu borde ju vid
granskning begreppet vetenskapligt kunna definieras, men
det kan icke, och får icke, emedan det är en variabel
som förändras efter professorns godtycke, eller hans
syndikats gällande lärosatser. De Skriftlärde bilda
nämligen hemliga syndikat, Cystor, som utnämna
varandra till auktoriteter, för att sedan behärska ämnet
oinskränkt, och dessa Cystor begagnas vid
befordringar under namn av sakkunnige.

Om jag nu råkar en matematiker, och talar om
bara, att en cirkelyta kan reduceras på en kvadrat, så
svarar han, att skolgossar bruka syssla med det
orimliga problemet.                   

--  Ja, jag vet, men när det står i Handbok för
Ingenjörer »att kvadrera ett cirkelplan (närmevärde)»
så är det väl möjligt, när hela den matematiska
formeln uppgives.

--  Det är inte vetenskapligt.

--  När ingenjörens sätt är praktiskt utförbart, så
betyder väl vetenskapligt något opraktiskt?

--  Det är bara närmevärde.

--  Väl, men när i Er högre matematik de flesta
logaritmerna äro irrationella tal, och [pi] = 3,1415... är
ett närmevärde, utan att den högre analysen därför
blir  ovetenskaplig,   så  skall  väl   ingenjörens   metod,
som är byggd på Er vetenskaps närmevärden icke
behöva förkastas.

--  Vi kunna bevisa att problemet är olösligt...

--  Swedenborg säger också, att ni kunna bevisa
alla falskheter, bara ni förmå mig att antaga premissen,
eller göra premissen så obegriplig, att jag för att slippa
skämmas för okunnighet måste antaga den.

Nu kommer det obegripliga! Problemet uppges
både vara löst, och på samma gång omöjligt att lösa!
[Se Encycl. Britannica.] Och läser man historiken
och utredningen av qvadratura circuli, så är det enda
man får ut: den onda viljan, begäret att få dölja
ett enkelt sakförhållande.

Att skolgossar bli stukade när de vilja söka en
lösning av detta rimliga problem, är elakhet, ty
Euclides har redan givit dem en ledning i XII, och
2:a, där de få lära att cirklar förhålla sig till varandra
som kvadraterna på diametrarne.

Detta är ingen lösning, men en ledning och en
antydan om rimligheten av ett givet förhållande
mellan fyrsidig figur och cirkelyta.

Gyldén finner ingen svårighet vid problemet, utan
löser det så här (i astronomin):

»Längden av den kvadrats sida, vars ytinnehåll
är lika med cirkelns, finner man genom att söka
kvadratroten ur det tal, som angiver ifrågavarande
innehåll, eller just ur <i>[pi]r<sup>2</sup></i>. Denna kvadratrot befinnes
då vara:

<i><tab>r[math: radic]([pi]u)</i> = <i>r.</i> 1,77245

eller ungefärligen = <i>r</i> 904/510.

»<sp>I denna enkla formel ligger
lösningen av det beryktade problemet att finna
cirkelns kvadratur eller ytinnehåll.</sp>»

Samma orakelsvar får man vid vinkelns tredelning.
Först får man veta att problemet är löst, sedan bevisas
det vara olösligt.

Gossen, som lärt sig att vinklar bestämmas av
sinus eller bågen, söker naturligtvis att tredela sinus
eller bågen.

Men nu bevisar läraren emot på följande
konstiga sätt:

»Analytiskt uttryckt leder det nämligen, om hela
vinkeln kallas 3[alpha], till ekvationen: sin 3[alpha] = 3 sin [alpha] -- 4
sin<sup>3</sup> [alpha], vilken skall lösas i avseende på sin [alpha]. Men
då i rötterna till denna ekvation sin 3[alpha] uppträder
under kubikrotstecken, vilket icke kan bortskaffas,
och då inga kubikrötter kunna geometriskt
konstrueras (hör!) endast med tillhjälp av cirklar och räta
linjer, följer därutav(?) att trisectio anguli i
'inskränkt (!) mening' innebär en motsägelse.»

Nu skall jag svara i gossens ställe!

»När det analytiska uttrycket 'är så inskränkt' så
går jag förbi det, och stannar vid lärarens första
resonabla lärdom i samma artikel (Nord. Fam.-Bok
1898. Trisectio). Detta att tredela vinkeln kan ske
på många olika sätt (skönt!) t. ex. med tillhjälp av
en cirkel och hyperbel.»

Efter som detta kan ske på många förnuftiga sätt,
varför skall jag då bevisa att det <sp>icke</sp> kan ske på
ett oförnuftigt?

Vidare. »Om jag kallar vinkeln 3[alpha]». Varför skall
jag just kalla honom för det, när det är en snara?
Vidare: Varför kan jag icke skaffa bort ett
kubikrotstecken? Om icke, varför skall jag utsätta mig
för det?

Slutligen kröp själva masken fram ur kärnhuset:
»Trisectio anguli» innebär i »inskränkt imening» en
motsägelse. Där ha vi inskränkningarne, de inskränktes

förhinder,   för   ernåendet  av   en   faktisk   upplysning,
bekräftad av erfarenheten.

Astronomerna begagna också några snussorter,
utom de vanliga »vetenskapligt», »inskränkt mening».
När man frågar, varför de inre planeternas banor
med jordens beräknas som cirklar, fastän de äro
ellipser, vilket senare var Keplers stora »upptäckt», så
svara de: excentriciteten i ellipsen är så liten etc.»
Men, då är det ingen ellips; och då beräkningen av
ellipser är en helt annan än den av cirklar, så har
antingen ni räknat falskt eller har Keplers upptäckt
visat sig vara falsk, ehuru han påstått sig ha störtat
cirklarne, cykloiderna och epicykloiderna.

Detta var snuset »så lite». Så frågar jag:
Varför bli stjärnorna mindre i tuber, då de enligt er
fysiks lagar skulle bli förstorade? Svar: De äro på
oändligt avstånd.

Gensvar: Detta är lögn, ty 1:o Ni har mätt
avstånden (i ljus-år), 2:o är avståndet icke oändligt,
då vi kan se stjärnorna med våra ändliga ögon.

Detta var snuset »för stort».

Sedan kommer snussorterna »rubbningar» och
»störingar».

När Keplers lagar skulle strängt tillämpas, så
skar det sig i räkenskaperna. Då skyllde man på
störingar eller rubbningar, och så tummade man
siffrorna, lite här och lite där.

Inte en gång Keplers 3:e lag är ostörd.
Titius-Bodes tal stämma icke heller med formeln, utan
man får sätta de verkliga värdena bredvid.

Beräknas en komet komma igen då och då, och
han uteblir, så är han utsatt för störingar.

Och när i fjor höstas en magnetisk orkan drog
fram över jorden, så tillskrevs densamma
solfläckarnes talrikhet (maximum). En stor astronom
tillspordes för kontrollens skull, och han avgav följande
orakelsvar:

-- Ja, det är alldeles riktigt! Visserligen(!)
befinna sig solfläckarne nu (när orkanen gick) i ett
minimum -- -- --.

Hör, mänsklighet! <sp>Visserligen</sp> är det ett
minimum, men maximum är orsaken...

Och era söner skola profetera lögn; och era
lögnprofeter skola bliva trodda, därför att ni icke
älskade sanningen!

*

Det finnes även en benägenhet hos astronomen
att utelämna obehagliga sanningar, som dock samtidigt
äro sanna. En sak kan nämligen vara på flera sätt.
Keplers lagar, först utgivna i <sp>Nova Astronomia</sp>,
voro föregångna av andra lagar, i <sp>Mysterium
Cosmographicum</sp>, och dessa lagar äro lika
intressanta eller än mera. Där uträknar han
planetbanorna efter månghörningar samt med omskrivna
och inskrivna cirklar.

Men Titius-Bodes tal visa planeterna utlagda i
geometrisk progression.

I Blå Boken har jag visat att de avlägsnares
tal äro kvadrater på de närmares, ävensom att några
äro i harmonisk delning.

Sedan dess har jag funnit en ny serie, som
visar att omloppet är en funktion av tätheten,
åtminstone för de inre planeterna.
<table>
<td><tab>Merkurs <td>täthet = 4,4.   4,4 x 10 = 44.
<td c><tab>»        <td>omlopp = 88 = 44 x 2.
</table>
<table>
<td><tab>Venus' <td>täthet = 5,6.   5,6 x 10 = 56.
<td c><tab>»        <td>omlopp = 224 = 56 x 2 x 2 = 56 x (2)<sup>2</sup>.
</table>
<table>
<td><tab>Mars'   <td>täthet = 4,2.   4,2 x 10 = 42.
<td c><tab>»     <td>omlopp = 686 = 42 x (4)<sup>2</sup>.
</table>
O. s. v.

Alltså   omloppet = tätheten x 10   och   sedan x 2,
(2)<sup>2</sup>, (4)<sup>2</sup>.

Dessa andra förhållanden äro lika bevisliga, och
kunde vart och ett ge upphov till ett nytt system,
som borde prövas, för att se efter, om det
förklarade mer och bättre än de andra, utan att
därför avlösa eller störta de andra.

*

Kemisterna begagna en annan sort. När man
vid analys av kända ämnen finner främmande som
icke väntas, så kallas dessa föroreningar.

När Berzelius lade för blåsröret basisk
svavelsyrad uranoxid från Ioachimsthal i den gröna
varieteten så erhöll han med soda: kopparoxidul, utan
att mineralet höll koppar.

Basisk klorkoppar gav järnreaktion, men innan
kopparn framträdde vid avkylningen.

När en kemist skall förneka grundämnenas
förvantskap, så tar han fram atomvikternas decimalbråk.
Skall han återigen bevisa sin orimliga teori, så stryker
han ut decimalbråken.

När apokryfen Radium blir apokryfen Helium, så
är grundämnenas förvantskap bevisad för
Ioachims-syndikatet; men när jernvitriol blir guld, då är det
inte på det sättet. Då är det något annat. Och
atomvikterna, som räknas till inre, räknas nu till yttre
egenskaper.

Alkemisterna och alla forntidens folk kände
guldet icke på färgen, utan på dess egentliga vikt (som
är atomvikten x 10; guldets eg. v. = 19,7; atom = 197).
Och de igenkände även guldet på dess oangriplighet
av luft, vatten, syror och »lut».

Dessa guldets egenskaper kallas nu yttre, ehuru
de röra metallens allra innersta konstituerande
egenskaper, atomens förhållande. Detta är fysikalisk kemi,
som dock rör sig om ämnenas yttre fysiska
egenskaper, huru de avskiljas av elektriska strömmen, vilket
varje guldsmedsarbetare praktiserar, och vilket skulle
rangera den »fysikaliska kemien» bland näringarna och
icke bland vetenskaperna. Detta oavsett den dumma
kater-teorien om jonerna, som skulle lyfta
elektrolysen från galvanoplastikens yrke till vetenskap.

Denna nya vetenskap kallas mycket kort och
vältaligt DT. Med DT menar Kipling något annat som
står i sammanhang med whisky, men med DT menar
den fysikaliska kemien Dissociationsteorin; det är den
gamla iakttagelsen att vissa ämnen såsom Salmiak
vid högre temperatur sönderdelats i sina komponenter,
denna iakttagelse nu generaliserad på lösningar.
Koksalt i lösning av viss halt innehåller nu Klor och
Natrium, utan att Kloren ger sig tillkänna genom sin
dödande doft, och utan att metallen Natrium tar eld
i vattnet, som den brukar. Detta teoretiskt abnorma
fenomen har dock icke gått i andra än syndikatet;
och när de utanför stående begära bevis, svaras att
det är en hypotes, som bjuder och befaller att
atomerna äro laddade med elektricitet (av okänd ström)
så att de blivit overksamma. (Eljes bli ämnen rätt
verksamma när de laddas.)

Nu är saken den, att många hava grubblat över
vad som passerar i en lösning.

Löser jag guld i kungsvatten får jag en homogen
vätska, som icke är klorguld ännu, men icke heller är
flytande guld, fastän det flyter.

Kemien lärer oss strax i början att skilja på
mekanisk lösning = socker i vatten, och kemisk
lösning, guld i kungsvatten. Hör nu noga på!

Definition Kemisk lösning = ett ämne upplöses i
<sp>sina beståndsdelar</sp> genom ett lösningsmedel.
Ergo är guldet upplöst i sina beståndsdelar. Men
guldet är ett enkelt ämne, och saknar såsom sådant
beståndsdelar, under det att det däremot äger delar.

Då nu guldet i kungsvatten är flytande, och guld
eljes icke blir flytande förrän vid 1,000-1,250°, så
har kungsvattnet utövat samma energi som en
temperatur av 1,000°. Nej, svaras det, guldet är icke
flytande i lösningen, utan klorguldet är flytande.

Vad är då klorguld?   Svar: Au + Cl.

Alltså en addition av klor till guld. Kloren avgavs
av kungsvattnets klorväte, och salpetersyran håller
sig svävande i vätskan, där klorvätets väte borde
avgått. [Vätskan luktar verkligen av NO och icke av
Cl.]                                                                                                       

Det är således ingen enkel affär att utreda vad
som passerar i vätskan, där salpetersyra, väte och
klorguld hållas blandade.

Men med DT-formeln är det enkelt.
Guldatomerna äro laddade, kloratomerna också laddade; men
NO och H?

(Några kemister ha föreslagit bildandet av
nitrosylklorid eller klorur.)

Emellertid när jag nu vill återfinna guldet, så 
avdunstar jag sakta till torrhet, och får då omväxlande
klorur eller klorid av guldet, ett gulbrunt pulver.
Hettar jag detta till rödglöd, kommer guldet fram.
(Kan även fälla det lösta nybildade klorguldet med
järnvitriol, oxalsyra o. s. v.)

Nu säger DT att i sista lösningen guld och klor
äro fria, men genom laddningen indifferenta, utan
inverkan på varandra. Då frågas: Hur kan det
nybildade ämnet klorguld då existera i vätskan? Då kan
man ju icke lösa saltet klorguld i vatten utan att det
dekomponeras. Men detta är icke fallet med klorguld,
men väl med andra salter, såsom vissa antimonens,
och andras.

När likväl DT har pekat åt en dissociation i
lösningar, så vore ju ett korollarium av Ramsays stora
upptäckt att grundämnena icke äro enkla, detta:
guldet, såsom icke varande enkelt, upplöses verkligen i
sina <sp>beståndsdelar</sp>, genom kungsvattnet, och
kungsvattnets beståndsdelar inträda i kommutation
med guldets beståndsdelar.

Eller klornatrium i lösning! Klornatrium består
1:o icke av klor och natrium, utan av klorens och
natriums beståndsdelar i kommutation. Kloren =
(OH<sub>2</sub>) (OH) och natrium t. ex. C<sub>3</sub>H<sub>6</sub> = (C = 6).

NaCl = H<sub>2</sub>O.OH + C<sub>3</sub>H<sub>5</sub>. Då blir NaCl i
lösning = (H<sub>2</sub>O.OH + C<sub>3</sub>H<sub>5</sub>) + H<sub>2</sub>O.

Och därmed bleve Na lika indifferent i vattnet,
som Na när det brunnit ut i vatten och blivit till
NaOH.

(Hur guldet ser ut i lösning sök i Blå Boken.)

Att kloren kunde tecknas OH<sub>2</sub>.OH har jag på
andra  ställen  demonstrerat,  och  att  natrium  är  ett
CH även. Att C tecknas så betyder äldre ekvivalent
= 6 (Berzelius).

Att koksalt hade något med kolväte att göra synes
osannolikt. Stensaltet (i Wieliczka) visar dock att så
kan vara fallet, ty när det löses i vatten dekrepiterar
det, och avger kolväten. Teorien DT har pekat rätt,
men genom att gå fången i dualismen, fört kemien
vilse. Därför har jag med skäl kallat den en
kater-teori, en improvisation efter ett symposion, men i
avsikt att komma ifrån sanningen, icke för att det var
sant, utan därför att de <sp>andra</sp> funnit den.

Sedan ett syndikat bildats, införes snart
skräckregering och därmed är all utsikt för uppdagandet
av en ny sanning avklippt.

Nu har emellertid dissociation och löslighet varit
kända i hundra år, och kemisternas tabeller varit
upprättade. Att lösligheten står i ett visst förhållande till
molekularvikten kunde man vänta sig, fastän det icke
är regelbundet. T. ex. ammoniakalun = 904 (molek.
vikt); löslighet i varmt vatten = 904/2.


Ammoniumkarbonat primärt = 79; löslighet i kallt
H<sub>2</sub>O = 79/3.

Ammoniumkarbonat = 157; löslighet vid 100° =
157.

Salmiak = 53; löslighet 53 x 2 = 106.

Ammoniumsulfocyanat = 76; löslighet = 76 x 2 =
152 vid 15° ungef.

Dessa enkla, vackra sakförhållanden äro nu
borttrollade med trollformler, som ingenting säga, men
bara göra sanningen svåråtkomlig och ränterande.
Geologen och mineralogen äga också sina
skyddsåtgärder för villfarelsernas upphöjande till dignitet.

Geologen opererar med enkla felslut och vinner
oförgängliga lagrar. Om han ser att siluren i
Sverige bara är t. ex. 100 meter djup, så sluter han icke
därav att siluren överallt är 100 meter, ty
Amerikanska geologer ha visat samma formation i ett par tusen
meter.

Silurhavet (det hypotetiska) har alltså icke
avsatt silur under lika förhållanden över hela jorden.

En 40 års man i Sverige kunde i sin barndom
ro fram mellan två holmar invid sin ö. Nu kan han det
icke, emedan sundet är uppgrundat av alluvium.

Men hans granne har icke samma erfarenhet av
sin uppgrundning av samma djup, av det enkla skäl,
att det skett under andra förhållanden (liksom
siluren).

Men nu börjar en professor att räkna lerlager;
och utgående från den falska förutsättningen att lagren
avsatt sig likformigt, räknar han ut hur gammal leran
är, liksom när man räknar årsringarna på ett träd.

Applåd och sekularupptäckt: vetenskapens triumf.

*

De geologiska formationerna kunna icke
bestämmas av bergartens beskaffenhet, ty efter gneissen
bestå de alla av sandsten, kalk, skiffrar, konglomerat;
och gneissen själv är en skiffer, graniten och porfyren
äro konglomerat.

De yngre formationerna bestämmas av
petrifikaten; men ibland saknas dessa, eller infinna sig i
oordning. Då svänger man sig med defekter och
vakanser. Och ibland stå lagren upp och ner
(såsom Rigi). Då säger man att det hela har vänt på

sig, eller ritar man några högre kurvor, såsom vid
den oförklarliga Åreskutan.

En allmän flod, diluvium, som förr var allmänt
antagen av vetenskapens målsmän, förklarade mer
än den obegripliga istiden. Men floden generade,
emedan det var en syndaflod, och därför vräktes den
av en modärnare teori om nerisning som icke
förklarar jökelskred på slättland.

I Schweitz med alper går det till på det viset,
ungefär, men i slättbygder går det icke till på det
viset. Men det gör ingenting, teorien består, fastän
motsagd av erfarenhet och sunt omdöme.

*

Mineralogen har förstört kristallografien, när han
tog axlarne som indelningsgrund, i stället för sidorna
och vinklarna. Vinklarna äro nämligen ytterst
känsliga indikatorer, så att Mitscherlich fann en
konstant förändring hos kristallvinklarne när mineralet
ändrade kemisk sammansättning. (Se Blå Boken:
Om realgar och auripigment; även: Typer och
prototyper ur mineralkemien; Introduction à une chimie
unitaire o. fi.)

*

Botanikens förfall börjar med växtbiologiska
institutet, där man orimligt nog, söker med råa experiment
rekonstruera naturens ofattliga tillvägagående.

När man t. ex. vill bevisa, att växterna med
sina andningsorgan föda sig av luftens giftiga
kolsyra, så bevisar man baklänges (och på huvet) denna
orimlighet, genom att förstöra luften över kalihydrat,
som själv är giftigt för växten genom sin avdunstning
allena.

Se nu, säger man, huru växten tvinar, när han
berövas kolsyra. Ja, men han tvinar mera sannolikt
av den över K H O fördärvade luften.

Och om man i naturen ser en alpväxt frodas i
kolsyrefri luft, vore man bunden att antaga, det växten
skaffade sig kol ur marken, som visserligen bara kan
bestå av kisel Men det får icke vara så, utan skall
vara så.

Varje trädgårdsmästare vet att växterna vända
sig mot och kränga sig till ljuset. Men på institutet
skall detta enkla obestridda faktum demonstreras
vetenskapligt, och nu gör man en maskin, som
snurrar runt, och så kallar man trädgårdsmästarens rön
för heliotropism. Då är det vetenskap och blir en
avhandling.

Om bladgrönt är ett slags vax, så bör det under
något stadium vara olja. Denna olja blir i vissa eller
icke vissa bladens kärl till vax. Kallas dessa kärl
Elaioforer, och studerar man oljekärlen vinter och
sommar, men ändå icke märker någon skillnad, och
likafullt skriver en avhandling på 32 sidor om att
ingen skillnad existerar, så blir det en
docentavhandling, i synnerhet om man citerar alla auktoriteter som
icke märkt någon skillnad. Alltså en negativ
avhandling med negativa resultat, som ingen betvivlat. Ty
»man» har alltid vetat, att bien förvandla barrträdens
harts till vax, ehuru många docenter tro att vaxet
hämtas ur blommorna på samma gång som honungen.
Vägen till hartser är genom eteriska oljor, som först
bli kamfrar, och sedan harts.

Men feta oljor bli kautschuk, som också är ett
harts. Växtens förfarande att ur oljor och eteriska
oljor framställa klorofyllvaxet är således enligt
elementarkemiens enklaste kända lagar, och behöver 
därför icke deduceras på växtlaboratoriet, då det är
utexperimenterat både i naturen och på kemistens
laboratorium.

*

Lägst på utvecklingsskalan stå för närvarande
zoologerna, då de röra sig med obevisade fakta, falska
slutledningar, bristfälligt material och en alldeles
obegriplig logik. Allt absurt de själva tillvita teologien,
hava de på sin del, och därför har ordet zooteologi
också uttalats, omväxlande med teozoologi.

Första trons artikel heter: De olika formerna av
växterna och djuren hava ej blivit skapade.

Nu skulle begreppet skapas först definieras, men
det underlåtes. De underskjuta därför den lömska
betydelsen »gjorda för hand», efter som de icke äro
gjorda med maskin. Skapas är väl = frambringas,
och grundtexten begagnar ordet <sp>Bara</sp>, som är <sp>Fero</sp>,
betydande både bära = föda = göra, frambringa.

Det är således frambragt, det är således varken
handgjort eller maskingjort, utan fött. Sedan pågår
Genesis' naturliga födelsehistoria successivt, från de
lägre djuren till de högsta, och därvid har Darwin intet
att anmärka. Ty i Arternas härledning slutar han
ganska vackert sin trosbekännelse så här:

»Det ligger storhet i denna åsikt, att livet med
dess olika förmögenheter av <sp>Skaparen</sp>
ursprungligen blivit inblåst i några få former eller blott en
enda: och att... från en så enkel början
utvecklats och alltjämt bildas otaliga de skönaste och mest
underbara former.» Det är annat än epigonernas
äfflingsteori, som säger att det gjort sig självt.

Och på annat ställe:

»För   mig  överensstämmer  det  bättre   med  vad
vi   känna   om   de   av   <sp>Skaparen   åt  materien</sp>
givna lagarna, att bildandet och förstörandet av de
förgångna och närvarande inbyggarna på jorden bero
på sekundära orsaker likartade med dem som
bestämma individers födelse och död.»

Darwin reagerade således icke mot skapelsen,
utan emot de »fixa arterna», en detaljfråga, som
dåtidens lärda åsnor gjort till huvudsak.

Så kommo lärjungarne som utvecklade läran in
absurdum, men i en bestämd förutfattad avsikt, att
få bort Skaparen, upphovsmannen. Alltså ateismen
i system; ett system som dels bevisar obestridda
sanningar, dels antager obevisade såsom självklara,
interpolerar med rena tendenslögner och tummar fakta.
Hela byggnaden krönes slutligen av en stod åt en
Cercopithecus med människoliknande utseende,
vilken var stamfader till Deras Gud, som hette Zeus.

Utvecklingen blev parollen; allting utvecklas, och
går därför framåt. Även förruttnelse och död
utvecklas, men bakåt och nedåt. Hæckel fann att musslan
var en snäcka som utvecklat sig bakåt, och valdjuren
antagas vara däggdjur från land, som gått till sjös
och fått simredskap.

Man kunde icke längre skilja fram och bak, men
utvecklingen gick ändå. I de geologiska formationerna
fattades länkar, men dessa tänkte man sig, och
skarvade här och där. Ibland släpades med äldre
föreställningar från en barmhärtig och allvis Försyn; och
så upptäckte man skyddande likhet. Fåglarne
kolorerade sina ägg, så att de icke skulle synas, vissa
steklar klädde ut sig till fjärilar för att få vara i fred
(liksom om värnlösa fjärilar få vara bättre i fred än
beväpnade steklar).

Hela denna röra, som kunnat vara en
vetenskapens metod blev nu upphöjd till vetenskapen själv,
med pretention att ha löst världsgåtan.

De obehagliga detaljerna i denna ruskiga affär
har jag avslöjat i Blå Boken!

Och säger nu farväl!

Den dag den felande länken är upptäckt blir
en lättnad för mänskligheten, ty då upphör tvivel
om <sp>deras</sp> härledning från släktet Simia.
</chapter>

<chapter name="Logik">
<h3>LOGIK.</h3>

Konsten att tänka skulle ju vara var man beskärd,
då medfödda anlag icke fattas, och daglig övning
icke saknas. Och lika fullt, att tänka rätt, fälla ett
juste och rättvist omdöme är det svåraste av allt, ty
därtill fordras: kunskap, rättskänsla,
självövervinnelse.

När John Locke en gång i sin ungdom åhörde
ett samtal mellan vuxna personer, föreföll det honom
som om de icke kunde tänka, och att de lade orden
endast i avsikt att bedraga varandra. Därav fick han
anledning att filosofera över Human understanding
eller mänskliga kunskapsförmågan, och kom därvid till
det resultatet, att vi veta ganska litet.

Immanuel Kant tog upp samma problem nära ett
århundrade senare och visade i Kritik över rena
förnuftet och Omdömesförmågan att vi egentligen och
strängt taget ingenting kunna bevisa, men att vi för
att kunna leva livet som anständiga människor, måste
<sp>tro:</sp> på en Gud och en sedlig världsordning
(postulaten och imperativen). Han avslöjade även 
Aristoteles' fyra primära tankelagar  (syllogismerna) såsom
varande sofismer, och erkände blott den första, vilken
dock är självklar eller utgör en omskrivning. Lika
fullt måste vi ännu på 1860-talet lära oss Aristoteles'
sofismer, dock utantill bara, ty ingen begrep dem.

Om man nu i nya seklet, tar fatt det första
kategoriska slutsättet, så finner man, att även det är ihåligt.

Skådom!

Människan (M) är förnuftig (P); svensken (S) är
människa (M) -- alltså är svensken förnuftig.

Kritik: Människan = »alla människor äro
förnuftiga». Är detta sant? Då det ju finns många
oförnuftiga människor; och enär dessutom varje
människa är momentant eller partiellt oförnuftig, så äro
ju <sp>icke</sp> alla mänskor förnuftiga. När då översatsen
ramlar så skulle ju hela beviset ramla; men nej, det
står fast.

Vidare: Alla kroppar äro tunga; guldet är en
kropp; alltså: guldet är tungt. (Afzelii Logik.)

För det första finns det lätta kroppar, såsom den
fjäderlätta fjädern och den mer än luften lätta
vätgasen; och begreppet »tung» är icke tillräckligt
bestämt för att tjäna i en översats. Dessutom måste
begreppet kropp vara noga definierat förut, men det
kan icke definieras, ty de tre utsträckningarne längd,
bredd, höjd kunna knappast tillämpas på t. ex. en
gas, som är en kropp (materie, ämne).

Slutligen är hela beviset en omskrivning, och kan
sägas kortare så här (under förutsättning att
översatsen är viss): »Guldet, betraktat såsom en kropp,
äger tyngd (då ju alla kroppar äga tyngd).»

Ur detta bristfälliga bevisningssätt utvecklas nu
ett system, som följaktligen är värdelöst vid praktisk
tillämpning, men äger intresse såsom tankelek,
alldeles som i matematiken.

Indelningar, uppdelningar, sönderdelningar i
oändlighet, men allting svävande och kritiklöst.

Den som vill se det mänskliga förnuftet på
irrvägar, bör läsa kapitlet om Omdömenas förhållande
till varandra, särskilt om skillnaden mellan konträra
och kontradiktoriska omdömen, vilken egentligen
tyckes vara ingen.

Nu har en nyare tids logik förkastat Aristoteles'
och förklarat, att om en människa numera skulle tänka
efter syllogismerna och begagna de fyra tankelagarna
i ett resonnemang, skulle han bli löjlig eller anses
tokig. Erik XIV har efterlämnat en del i fängelset
nedskrivna syllogismer, som äro formellt riktiga, men
icke bindande.

Ex.: »Den som rymmer med konungens banér,
han har brutit edsöre. Alltså var Nils Sture döden
värd.»

Ellipsen, utelämnandet av mellansatsen: »Nils
Sture rymde med banéret» är tillåtlig, men översatsens
uttryck »rymma» borde först kritiseras. En human
och samvetsgrann domare skulle här först söka utröna
omständigheterna vid rymningen; han skulle ta reda
på, om den icke kunde anses som en flykt för
övermakten (vilken ju ursäktas ehuru med orätt hos Carl
XII, när han flydde från Pultava och Stralsund och
Napoléon från Waterloo). Domaren skulle vidare taga
för god Sturens förklaring, att han nedtog duken
från banérstången, för att den icke skulle falla i
fiendens händer, vilket var skymfligt. Domaren skulle
med ett ord begagna <sp>urskiljning</sp>, undersöka
förhållandet, taga <sp>hänsyn</sp> till de viktiga 
biomständigheterna, hålla svaranden räkning för hans <sp>goda 
uppsåt</sp> o. s. v.

Erik hyste hemligt hat till Sturen och därför
insköt han dåliga motiv i Sturens handling, förvrängde
»fly för övermakten» till »rymma».

Detta exempel belyser de flesta fall i dagliga livet,
när mänskor döma över varandras gärningar, och
även domaren begagnar oftast »Lagens bokstav» utan
urskiljning, utan hänsyn, när den anklagade är
misshaglig. Och tvärtom, en frände, vän, kamrat, även
om han är en överbevisad brottsling, blir ofta frikänd,
emedan de fällande vittnena tiga eller vittna falskt, och
emedan domaren hellre »hör på det örat» än på det
andra. Nyare logik upptager därför mest felslut eller
sofismer, ehuruväl det formella icke är huvudsaken
vid fällandet av dom eller omdöme.

Alla fel i omdöme och slutledningar härröra icke
av bristande kunskap om tankelagarne, utan av
intressen och passioner. Även den rättrådiges dom
koloreras av sympati eller antipati, och därför äro de flesta
omdömen subjektiva eller godtyckliga. Swedenborg
säger också på flera ställen att »uppifrån» visa sig
mänskorna såsom kolsvarta, emedan ondskan
förmörkat deras förstånd.
</chapter>

<chapter name="Jahvet-namnet">
<h3>JAHVEH-NAMNET.</h3>

Då bibelkommissionen översätter Jahveh med Jag
är (enl. 2 Mos. 3 och 14) så kan man ju vänta sig
att återfinna »Namnet» i alla språk, vilkas hjälpverb
likna det hebreiska Vara eller Hava, som uttryckes
med Hajah eller Havah, emedan i och v växla. 
Engelska I have (Ej hävv) är då släkt med Havah och
Hajah (heb.), franska J'avai är rena Jahveh med
accenten på eh, spanska Yohabia likaså, latinets habeo,
tyska haben; grekiska ekhomai och episka formerna
eä, eiä, eoi, eo, äo stå nära hebreiska Iah, Ejeh.

Men enär Jahveh ofta förkortas till Iah och Ioh,
synes pronomen Jag vara i vissa språk en förkortning
av hebreiska, och detta visar sig bäst i engelska I
(Ej) och spanska Yo, franska Je, om detta uttalas som
det skrives.

Nu har »Namnet» blivit så omgivet med fabler, att
det är förenat med stora svårigheter rensa upp i
åkrarne, där motståndaren sått ogräset. Sålunda
fabuleras om tvenne olika författare till Genesis,
Elohisten och Jehovisten, men den sagan kan avfärdas
med citat ur redan 2:a kapitlet Genesis, där Herren
Gud kallas med båda namnen Jehovah Elohim. Vad
namnskillnaden innebär kan man se i Gerlachs
Förklaring över Gamla Testamentet (översatt av
Wensjoe 1848).

Att Namnet icke fick uttalas i dess rätta form
Jahaveh, utan vokaliseras efter Adonai är mera än
en fabel, ty denna förändring antyder en förfalskning
verkställd av Jehovahs fiender, Kananéer, Filistéer,
vilka därmed avsatte Jahveh och insatte sin Adon, som
var Baaltis eller Afrodite.

I en ny engelsk-hebreisk grammatika står ännu
Adonai tryckt, varje gång Jahveh skrives. Fruktan för
Namnet kunde icke vara så stor, då det förekommer
på varje sida, och även hjälpverbet vimlar på raderna.
<sp>Vajehi</sp>, som betyder Och det blev (skedde) är evigt
återkommande. Det stavas opunkterat <sp>Vihi</sp>, som
övergått till arabiskan såsom <sp>fih</sp> och <sp>fich</sp> = finnas,
och vilket tyckes vara latinets fio, fit = bliva, grekiska
fyno, fyo = växa, komma till, bliva = Vihi (heb.).

Däremot har Araben uteslutit hjälpverbet
Vara-Hava, och uttrycker dessa med partikeln Hand som
är latinets hendo och grekiska kand-ano.

Någon fruktan för Namnets uttalande kan icke
spåras i Bibeln, utan har nog tillkommit senare, då
Israels barn dyrkade avgudar, och de blivit onda på
Herren eller gripits av fruktan för hans straffdomar
(Teofobi). Herren bjuder ju Moses <sp>nämna</sp> sig »Jag
är den jag är» eller »Jag är», utan några förbehåll.

Att Jahveh icke var någon stamgud, utan hela
jordens skapare, upprätthållare och Försyn skola vi
ha rätt att sluta av följande utredning, som kommit
till stånd efter min treåriga världsomsegling.

Namnet Elohim, Eloha, Al, El = makterna. Den
starke, som först uppträder i Genesis, återfinnes hos
Chaldéerna som Alha, Eloha; hos Fenicierna som
Elioun (Ghilun) vilken är Adon(is), varav synes att
Elioun (Jahveh) är en pseudonym för Adonai.
Samariterna sade Alun, araberna: Allah. Men Fenicierna
hade en gud Anuke som kan vara hebreiska Anoki =
jag (= Eheje = Jahveh = Jag är).

Till Grekland gick först glosan Al, El, Ul (heb.)
= Stark och röjer sig i Alkä = Styrkan, Oulos =
Mäktig. Eloha blev Hälios = Solen. Sedan blir Oulos de
olympiske, och Olympen vilken senare heter Elimb
på turkiska, där El visar sig bättre, ehuruväl Homeros
skriver Oulymp = Olymp. Men Helloi hette Zevs
präster i Dodona (av Dod, Dud, David = Davids stads?).
Helikon hette Musernas berg och Muserna buro först
av alla namnet de Olympiske, och Helikon är av Ha,
El (heb.).

Men Olympos kan även vara släkt med Gholam
-- Den Evige.

*

Jahveh-Namnet synes icke ha gått över till
Grekland, såvida det icke blev Iao, Plutos namn i Claros,
eller doldes i Dionysos' mystiska <sp>Iackos</sp>. Detta
senare blir sannolikt då Dionysos även bar namnet
<sp>Sabatzios</sp> som är Zebaoth. Detta Zebaoth
uppgives betyda Härskaror, men kan bättre härledas ur
Zab, Zebi (heb.) = Härlighet, som i grekiskan blir
Sébas, som är Zevs, och kvarstår i kejsartiteln
Sebastos = Majestätet.

I Roms forntid har Jahveh, Ia, Io, Ieh, inträtt i
Iove, Iuve, som var Jovis (Jup-iters) namn hos
Etrurer, Kelter, Galler, och vilket röjer frändskap med
samaritanska Iabe = Gud. Engelska Jove är tydligen
Iovis, men i svordomen By Iove (Bejjovv) synes
hebreiska Biahveh = vid Gud (Be Jahve == By Iove).

Om vi nu förflytta oss längst bort i fjärran Östern
till Kina, så förefinnes både glosan Ieou = Hava eller
Vara, som är hebreiska Hajah, Eheje, Iihejeh. Men
Ie (kin.) betyder Herre, Fader, och Yao var en
fornmytisk kejsare som »reparerade bergen», förstörda
under den stora floden.

I Japan finnas ännu spår av Iah, Ioh, i Yo =
Urväsendet, kinesiska Ieou = Urprincipen. Men
japanens Syro-Feniciska Jahveh-hat kan röja sig i Iaho
som betyder fördärvad religion; och i Ia (jap.) =
Det Onda (»De kalla det goda ont, och det onda
gott»); och i smädenamnet Ia-shu på Kristendomen.

I Tokio finns ett tempel åt Shiba, som kan vara
Zebaoth eller Sibbah (Rischona), ett rabbinskt epitet
till Jahveh.
Aidono är en japansk Sintogud, vilken är
antingen feniciska Adon eller hebreiska Adonai. Och
japanska Don, Adon betyder Lord = Herre.

Hashiman, japanska krigsguden, har jag förut
jämfört med Syrernas och Moabiternas Hashima. Men
Herren Jehovah omskrevs ofta med Haschem, som
betyder Namnet och här kan återigen Jahvehhatarne
ha tagit »Namnet» såsom epitet åt en avgud, för att
smäda den Ende Sanne. En annan japansk gud heter
Marishe Ten. Nu har rabbinen epitetet <sp>Marom
Merischon</sp> på Gud. Och Ten kan vara Zän,
forngrekiskt för Zevs. Ryobu Shinto (jap.) erinrar också
om rabbinska Riben (Gholamim) = Gud.

I japanska staden Kiduki eller Kizuki finns ett
tempel åt Onamuji. »Namnet» heter på japanska
Namaye, som utan tvivel är grekiska Onoma, Nomen
(lat.) Templet vore således rest åt Haschem (Jahveh)
men namnet översatt till grekiska, då <sp>Onamuji</sp>
(jap.) väl är <sp>Onoma-mega</sp> = Det stora Namnet.
Det kan även härledas från hebreiskan, som har Nam,
Neum = namn och Magad = Det ärorika, stora. Vad
som gör denna derivation sannolik är det, att
staden Kiduki är tempelplatsen. Nu kallar araben
Jerusalem El Kuds, El Kods som är hebreiska Kadosch
= Helig. Kiduki kan då vara Ha Kadosch = Den
Heliga (staden).

I min nyss utgivna Kina och Japan har jag
jämfört japanska stadsnamnet <sp>Hiroshima</sp> med
Hierosolyma, och i omnejden på Japans karta funnit många
ortnamn från Palestina, t. ex.: Aki = Akka, Bizen =
Bethsean, Imaichi = Emaus, Hamada = Hamath, Gion
= Ijon (Zion?) o. s. v.

Men Japans ur-invånare hette Jebusi (eller Ainos)
och Jebus var Jerusalems äldsta namn.   (Se min
anförda   skrift.)

I det undangömda, hemlighetsfulla Tibet, där abbé
Huc redan på 840-talet i själva Lhassa fann spår av
kristendom, hittar man spillror av gammal judendom.
Gud, Skaparen heter på tibetanska Schebabo, som är
Zebaoth; men tibetanska Ie, Io, Iowe, Iho betyder
Herren, och är även namn på vissa gudar. Detta är ju
Io, Jahveh. Att även av Palestinas ortnamn
förekomma i Tibet antyder ju en tidig utflyttning, kanske
av de försvunna Israels tio stammar, sannolikt
Manasse, som visar sig i namnet Manassarovar.

*

I gamla Mexiko fanns grekiska ordet Theos för
Gud i många sammansättningar såsom Teo Kalli =
tempel, av theos (gr.) = Gud, Kalia (gr.) = Kapell, Cella
(lat.) eller av theokolos (gr.) präst. Eloha (heb.) visar
sig däremot i årets första månad Eloa (quauitl); och
Iao, Io, Jahveh i aotl, Yaot, Yao, som är ett
gudanamn och liknar mest samaritanska Yao = Jahveh.

I Nordamerika äger man hebreiska verbet Vara
= Hajah, Eheje i flera former. Iye (Sioux) = Han
är, Iyeua (Dakota) = Vara. Men själva namnet är
fästat vid staten Iowa (Ejovah) och möjligen vid en
avgud Heyo-ko (»the antinatural God»).

Bland negrerna finnas även spår av Jehovah.
I Damara betyder Eye: Fader; Eyuwa = Solen; Iho
= en Fader, Ihe = hans Fader.

Hottentotten kallar Gud Elob (Eloh); verbet vara
heter Ha, eller I.

På Samoa betyder Ali Herre, som väl är Allah
(arab.) och Eloah (heb.). Där heta verben hava och
vara Eiai, och i nekande satser uttryckes hava och
vara med Leai, som är rena Hebreiskan L, Lo =
negationen, och Eheje = Han är.

I den hinduiska gudalärans Trimurti möta vi
tydliga spår av Jehovah, Skaparen, Upprätthållaren och
Förnyaren (inklusive Förstöraren av det utnyttjade).
Brahm är ju Skaparen, av Bara (heb.) = skapa och
kanske Am (heb.) = Folk; Vishnu är troligen av
Ieschno, Ischnu (heb.): Han är = Iah, Jahveh; Shiva
är antingen rabbinska, Sibbah Rischona (heb.) =
Ödet, eller ock av Schabah (heb.) = Förstöra och
Schibah (heb.) = Försyn, då Shiva var både
Förstöraren av det gamla och Förnyaren. Dock kan Shiva
vara Själva Zebaoth som ju i Tibet blev Schebahbo.
En fest till Vishnus ära (den 11:e i månaden Asarh)
kallades Ashadhi Ekadashi; där Ashadhi dog är Ha
Schaddai (heb.) = Den Allsmäktige och Ekadashi är
Ha Kadosch (heb.) = Den Helige.

*

Det kan icke vara sant att ordet Jahveh eller
Namnet (Haschem) icke fick uttalas, då enligt 2:a
Mose 3:14 Herren svarar Mose på hans fråga vad
namn han skulle begagna i tilltalet: »<sp>Jag är</sp>» (har
sänt mig till Eder). Men det heliga namnet måste
ha uttalats, då det ingick i sammansatta ort- och
personnamn såsom <sp>Jehovah</sp>-jire (en ort, 1 Mose
22:14), Jehovah-nissi (altaret som Mose byggde, 2
Mose 17:15), Jehovah-schalom, Jehovah = schamma
o. fl.

I förkortade formen Jeho eller Ja ingår namnet
i många personers namn, även profana:
<sp>Jehoschua</sp>, <sp>Jeschua</sp>, varav Jesus, vilket bör
fastställas, ty <sp>Swedenborg</sp> begagnar uttryckligen
Jehovah för Fadren (i förhållande till Sonen Kristus).
Jag minns även ett ställe i Luther, där han säger
Jehovah i stället för Herren Gud, men jag kan icke
citera stället nu. Detta tyder ju icke på någon
Israelitisk stam -- eller nationalgud, utan på hela
mänsklighetens.

Emellertid har detta, att det heliga namnet ingick
i ort- och personnamn givit anledning till det
ledsamma misstag Friedrich Delitzsch råkade ut för,
när han år 1902 trodde sig ha funnit i Assyriska
Kilskrifter <sp>Jehovah-namnet</sp> såsom Gudanamn,
och varav han felaktigt slöt, att Israels och
mänsklighetens Gud var hämtad från det avgudiska Sinear.

Eberhard Schrader (professor i assyriska i
Berlin) hade redan förut (senast 1901 i tredje upplagan
av Die Keilinschriften und das Alte Testament)
klargjort det assyriska Jahveh-monogrammets betydelse.
I kilskrifterna förekommer ofta (säger Schrader)
Jahveh-namnet i Judiska konunganamn: Jaua-Jehu,
Jauahhazi-Ahaz, Hazakijau-Hiskia o. s. v. Om slutligen i
Hammurabitidens urkunder det heliga namnet
inträder såsom delar av »namnet» finner Schrader mycket
tvivelaktigt; ty Jauum-ilu (Delitzsch' anförda) kan även
deriveras på annat sätt och helt enkelt föreställa
ett adjektivum eller verbum. »Över Jahu,
Jahveh-namnets ursprung kan naturligtvis intet slutas från
Babyloniskan, då detta namn blott förekommer såsom
främmande folks, i kilskrifterna.»

Vidare väcka Schraders undersökningar starka
tvivel om Hammurabis och Amrafels identitet.
I upplagen 1872 (Giessen) omnämner Schrader den
svarta obelisken från Ninive, på vilken står att läsa:
»Tribut av Jehu Omris son», och »Matadu sa Jahua
habal Humri». Nu var Jehu konung i Israel 
884-856, och det är han som kallas Jahua (Jahveh) och
hans far Hamri, varav Hamri habal = Hammurabi
= Hamris (Humris) son!

På sådan lös grund har den så kallade
religionsvetenskapen byggt sitt Babelstorn, medförande en
ändlös förbistring. Den som själv vill kontrollera
Delitzsch' tolkning av den inbillade
<sp>Jahveh</sp>-monogrammet, kan ju bevara denna text och sedan med
Delitzsch egen Grammatika försöka läsa den först,
och sedan tolka den.

»<sp>Skör, sönderbruten</sp> lera med inristade,
svårlästa och svårtydda skrivtecken!» säger Delitzsch
själv om urkunden, som ser ut så här, dock icke i
autografi, ty den aktar man sig för att återge, emedan den
<sp>sönderbrutna</sp> leran kanske skulle viska om en
Runamohistoria, eller om Ossians sånger, vars
handskrift världen aldrig fick se.

<img></img>

Det första ljudet Ja tecknas icke som ovan,
utan i Delitzsch' egen grammatika så här <img></img>
vilket kan antyda att Delitzsch läst orätt eller att
han inte kan läsa.

Den som vill veta mera kan finna fullständig
redogörelse i min Blå bok.
</chapter>
<chapter name="Kilskrifts-liknande tecken kopierade från Snäckan Conus Marmoratus">
<h3>KILSKRIFT-LIKNANDE  TECKEN  KOPIERADE
FRÅN  SNÄCKAN  CONUS  MARMORATUS.

(JFR  BLÅ  BOKEN.)</h3>

<img></img>
</chapter>
<chapter name="Assyrisk matematik">
<h3>ASSYRISK MATEMATIK.</h3>

Platos tal är 729 efter vad han själv uppger i
Staten. Det andra talet är bara ett skämt med
sofisterna, vilket Plato som ironiker tillät sig
understundom. Men det finns än i dag gymnasister, som göra
sig till föremål för driften och försöka uträkna
följande pekoral-tal.

»Den gudomliga skapelsen har en tidsperiod, som
kan uttryckas i ett fullkomligt tal, under det den
mänskliga inbegripes i ett tal, som består av det
första talet, i vilket rot och kvadrat tilltager,
omfattande tre avstånd och fyra gränser av tal, som
göra båda lika och olika, samt tilltaga och avtaga,
och sålunda göra alla ting proportionella och
rationella i förhållande till varandra, av vilka två tal, 4
och 3, i förbindelse med 5, giva, då de förstoras
tre gånger två harmonier, av vilka den ena är lika
med ett lika antal gånger av så många gånger ett
hundra; den andra harmonien är av samma längd på
ett sätt, men avlång, samt består å ena sidan av ett
hundra kvadrater av rationella diametrar bestående
av fem d. v. s. det närmaste rationella till en kvadrats
egentliga diameter, vars sida är fem, det är förminskad
med ett vardera, -- -- -- och å andra sidan av ett
hundra kuber av tre...»

Det fanns i gamla franska poesien en form för
drift med läsaren, som kallades Amphigouri, där
nonsens serverades som djupsinne. Ett sådant är Platos
pekoraltal, som dock ännu på 1870-talet uträknades
av tyskar. En kommentator till Platos Stat,
professor Prantl, har funnit talet 13,230,000.

Vare nu detta sagt om den vetenskapliga
enfalden, som icke är den rätta simplicitas, vilken kallas
sancta.                                                                ;

Platos tal = 729 är däremot ett märkligt tal.
Det är kvadraten på 27, och kuben på
maximi-enheten 9.

729 är dagarnes och nätternas antal på ett år av
364<sup>1</sup>/<sub>2</sub> dygn x 2 = 729.

Även månadens nätter och dagar, timmarne på
en månad och minuterna på en dag.

Såsom multipel av 9 innebär 729 alla
möjligheter till utveckling, så att man kunde kalla det
skapelsens tal. 729 är = 9 x 81 = 9 x 9 x 9 = 3 x 3
x 3 x 3 = 3 x 27 x 3 x 3. 3:an såsom modyl ger 6
och 18 som är = 7 + 2 + 9 =18.

6 är kolets ekvivalent, 18 är vattnets molekyl,
27 är kisel eller lerjord; o. s. v.

*

Den som vill se hur en tysk professor räknar
ut det andra, må läsa följande, på grundspråket:

»Der Zahlenausdruck für die erste Harmonie ist
auf den ersten Blick klar; er ist, da ja ausdrücklich
gesagt worden war, es solle die Multiplikation mit
Rücksicht auf die »drei» Dimensionen vorgenommen
werden, 100 x 100 x100 = 1,000,000, und es ist dies
eine reine Kubikzahl. Die Zahl der zweiten Harmonie
hingegen wird zunächst deutlich genug als die eines
rechtwinkligen Parallelepipedons bezeichnet, das zwei
Quadrate und vier Rechtecke zu seinen sechs
Seitenflächen hat (ich lese in den griechischen Worten [ni
dépromíci], das einzige, was mit Grammatik und Sinn sich
verträgt); und zuerst gibt Plato den Flächeninhalt der
Quadratfläche an, der natürlich eine Quadratzahl sein
muss, sodann aber die dritte Dimension, d. h. die
sogenannte Höhe des Parallelepipedons. Bei der
Angabe der Quadratseitenfläche aber kommen einige
Kunstausdrücke vor, die vorerst zu erklären sind: der
Ausdruck »Quadratzahl einer Zahl ([ariksmóz apó tinoz
ariksmon]) ist jedem Leser verständlich, nämlich die
sogenannte zwejte Potens; »Diagonalzahl einer Zahl
[diametroz ariksmon] ist der Zahlenausdruck der
Diagonale eines Quadrates, dessen Seite durch eine gegebene
Zahl ausgedrückt wird, oder mit anderen Worten die
Seite eines Quadrates, das doppelt so gross ist als
erste (d. h. wenn die gegebene Quadratseite = <i>a</i> ist,
ist die Diagonalzahl = [math: radic](2<i>a</i><sup>2</sup>) = <i>a</i>[math: radic](2)); und da die Alten
die Irrationalität dieser Diagonalzahlen erkannten, so
nannten sie solche auch »irrational» ([diametroz arritoz]);
zugleich aber nahmen sie jene sogenannte ganze Zahl,
die der irrationalen Wurzel approximativ am nächsten
kommt, anstatt der letzteren in Rechnung und nannten
eine »rationale Diagonalzahl» ([diametroz rití]). Danach
also ist in unserer Stelle hier »die rationale
Diagonalzahl von Fünf» = [math: radic](2.5<sup>2</sup>) = [math: radix](2.25) = [math: radic](50), approximativ
= [math: radic](49) = 7, die Quadratzahl aber dieser Zahl ist 49,
von jeder Quadratzahl aber soll 1 abgezogen
werden, also 49--1 = 48, und da hundert solche
genommen werden sollen, so ergibt sich 48 x 100 = 4,800;
hierzu aber sollen noch »zwei Quadratzahlen der
irrationalen Diagonalzahl von Fünf» kommen, und da
diese irrationale Diagonalzahl = [math: radic](50), ihre
Quadratzahl aber = ([math: radic](50))<sup>2</sup> = 50 ist, so kommen hiermit 2 x 50
= 100 hinzu, und es ergibt sich 4,800 + 100 = 4,900;
dies aber ist auch wirklich eine Quadratzahl, d. h.
der Flächeninhalt der Quadratseitenfläche des 
lelepipedons; und wenn nun endlich die dritte
Dimension dieses auf »hundert Kubikzahlen von drei», d. h.
auf 2,700, angegeben wird, so ist hiermit der
Zahlenausdruck des Parallelepipedons selbst = 70 x 70 x 2,700
= 4,900 x 2,700 = 13,230,000. -- Haben wir auf diese
Weise das Rechenexempel bezüglich der zwei
Harmonien nach Platos Worten in den zwei Zahlen 1,000,000
und 13,230,000 ausdrücken können, so bleibt
allerdings noch die Frage übrig, wie denn solches mit
ebenjener Verbindung zusammenhänge, die das
Verhältnis 4:3 mit 5 eingehen sollte. Vielleicht darf diese
Frage folgendermassen beantwortet werden: Wenn
das Verhältnis 4:3 in richtiger Weise mit 5 verbunden
wird, nämlich: 4:3:5, so dass also die Quotienten
<sup>4</sup>/<sub>3</sub> und <sup>3</sup>/<sub>5</sub> entstehen, so fällt bei jeder Multiplikation
3 aus und es bleibt nur die Wirkung der Zahlen 4 und
5 übrig, und insofern Plato die Wirkung einer Zahl,
die sie als Divisor hat, der, die sie als Faktor hat,
im Hinblick auf die Idee der betreffenden Zahl völlig
gleichstellt, so könnte ja sehr wohl gesagt werden,
dass auch in der Zahl 1,000,000 nur eine Wirkung
von 4 und 5 vorliege (denn l,000,000 = 4<sup>3</sup> x 5<sup>6</sup>) und
diese hiermit dem Verhältnisse 4:3:5 nach Elimination
der 3 entspreche; hingegen wenn 4:3 in eine
unrichtige Verbindung mit 5 gebracht wird, so dass die
Quotienten <sup>4</sup>/<sub>3</sub> und <sup>2</sup>/<sub>5</sub> oder <sup>5</sup>/<sub>4</sub> und <sup>5</sup>/<sub>2</sub> oder <sup>3</sup>/<sub>4</sub> und <sup>3</sup>/<sub>5</sub>
enstehen, so bleiben bei jeder Multiplikation die
Wirkungen der drei Zahlen 3 und 4 und 5 stehen; und
da Plato ausserdem bei dem Flächeninhalte jener
Quadratfläche durch die sogenannte rationale
Diagonale auch noch die Zahl 7 (nämlich 49) beizog, so
scheint sehr von Bedeutung zu sein, dass die Zahl
13,230,000 durch sämtliche Zahlen von 2 bis 10 teilbar
ist (es ist nämlich 13,230,000 = 2<sup>4</sup> x 3<sup>3</sup> x 5<sup>4</sup> x 7<sup>2</sup>), denn
insofern diese zweite Harmonie auf solche Weise die
ganze Vielheit in sich enthält, wohnt ihr eben die
Gefahr einer Störung ein, wohingegen die erste
Harmonie den Ausgangspunkt der Vielheit, nämliche die
5, derartig mit der göttlichen 4 verbunden enthält,
dass  nur  Potenzen  von   10  erscheinen.»

*

Assyrierna voro, som bekant, ett mycket lågt
stående folk, som saknar Heliga böcker och litteratur,
såvida man icke vill räkna dit några apokryfiska
Phallus-lagar och en oläslig syndaflodssaga, båda från
6:e århundradet, ehuru efter »bortkomna original»,
som ingen mänska sett.

Deras språk liknar stararnas sång i körsbärsträd,
och deras skrift ser ut som sådor, fågeltramp eller
spik; har utgjort vetenskapens triumf i ett halvt sekel.
Ty det är svårast av alla språk, emedan varje ord kan
betyda allt möjligt. Det oaktat har Tofetstaterna
tillsatt professorer och docenter i språket, vilka
föreläsa två gånger i veckan under den kalla årstiden,
men upphöra när värmen kommer.

Den assyriska aritmetiken är lika svår att lära
som språket, på den grund att siffror fattas, och talen
betecknas med bokstäver, vilkas mångtydighet ger en
den rikaste omväxling åt tolkningarne.

För 25 år sen kunde man läsa siffrorna, men de
nyare grammatikerna utelämna dem, emedan »man
icke känner mer än ett par stycken».

Deri tvetydiga nationen vid Eufrats stränder
älskade tvetydigheter av alla slag, och därför införde
de tvetydiga beteckningar av talvärden. Sålunda
tecknades 1 med <img></img>. Men denna kil betydde också
60. Om man alltså ville skriva 60 så skrev man 1.
och tvärtom. Vid reversers utfärdande medförde detta
ingen nämnvärd olägenhet, ty att taga sju för tu
måtte ha varit tillåtet enligt Phallus-lagarne.

Men de måtte icke ha varit styva i matematiken,
ty deras räknetavlor förete vissa egendomligheter, som
vår tids skolgossar skulle vilja kalla idiotiska, om de
vågade nämligen.

Särskilt svårt hade assyrierna att multiplicera talet
1 med sig själv, ty de hade långa tabeller, där 1 x 1
upprepas hundra gånger, så att en
multiplikationstabell såg ut så här:

<table o c>
<td>1 x 1 = 1
<td>1 x 1 = 1
<td>1 x 1 = 1
<td>1 x 1 = 1
<td>1 x 1 = 1
<td>1 x 1 = 1
<td>o. s. v.
</table>

Men kubtalen på 1  sågo lika svåra ut:
<table o c>
<td>1<sup>3</sup> = 1
<td>1<sup>3</sup> = 1
<td>1<sup>3</sup> = 1
<td>1<sup>3</sup> = 1
<td>o. s.  v.
</table>

Och rot-tabellen var lika fintlig:
<table o c>
<td>[math: radic]1 = 1
<td>[math: radic]1 = 1
<td>[math: radic]1 = 1
<td>o.   s.   v.
</table>
ehuru varken kuben eller rotmärket utsattes.

En    annan    egendomlighet  i deras   Pytagoreiska
tavla var den, att de utelämnade den viktiga 
multiplikanden,  utan vilken vi,  högt utvecklade individer
icke kunna multiplicera.

En pervers smak för det likgiltiga talet 540, som
varken är jämn kvadrat, kub eller rot hade sålunda
kommit dem att upprätta en särskild
multiplikationstabell för det döda talet. Men med deras fallenhet
för det hemlighetsfulla utelämnade de talet självt, vilket
kastar ett magiskt skimmer över deras matematik.
Så här ser tabellen ut:
<table o>
<td>x 1 = <td r> 540
<td>x 2 = <td r>1080
<td>x 3 = <td r>1620
</table>
o. s. v. till
<table o>
<td>x 50 = 27000.
</table>

Detta liknar ju en ekvationsserie med flera
obekanta, och möjligt är att uppställningen utgjorde ett
problem där talet 540 skulle sökas som multiplikand,
vilken räkning dock betydligt skulle ha underlättats
av talets utsättande som första produkt.

Detta var ju lätt, som man tycker. Men
svårigheterna växa i en oerhörd progression. Betrakta noga
den här återgivna räknetavlan.
<img></img>

Om rnan nu också har lärt sig siffrornas utseende,
igenkänner man inte  en enda, på denna räknetavla.
Den  allra  enklaste  eller <img></img>   finns  icke hos  själva
Delitzsch.   <img></img>  är visserligen  2  och  <img></img>   är  10,   men
12  tecknas <img></img>   och  20 <img></img>.    Det är hopplöst för
oss,  men  icke för professorn.

Första   raden  <img></img> skall   tolkas:   60 = <img></img>
+ 7 = <img></img> x 10.

Skall <img></img> betyda gånger och <img></img> betyda 10?
Fortsättning: 60 + 7 x 10 = 2 x 60 + 10 = (obs.!) 67 x
10 = 670 = 2 x 60 = 120 x 10 = 1200.

Ergo 670 = 1200, i Mesopotamien nämligen, men
icke  i Europa.

Vidare:

60 + 8 x 10 = 2 x 60 + 20 eller 68 x 10 = 680 = 2 x
60 = 120 + 20 = 140.

Ergo  680 = 140,  vilket bevisligen  är  lögn.

Betrakta vi nu <img></img> som både betyder 1 och 60, så
är, trots det idiotiska beteckningssättet, dock en
möjlihet att man efter 50 <img></img> började på ny kula,
liksom vi efter 10 och 100, men då bleve 60
naturenligt betecknat med en ny signatura, som icke gåve
anledning till missförstånd. Romaren kom fram med
X, när tiorna började, och C, när hundratalen infunno
sig. Vad beträffar enheterna äro dessa ganska logiskt
hopkomna, om de äro rätt tecknade.
<table o>
<td><img></img>  <td>= 1
<td><img></img>  <td>= 2
<td><img></img>  <td>= 3
<td><img></img>  <td> = 4
<td><img></img>  <td>= 5  o. s.  v.  till
<td><img></img>   <td>= 10.
</table>

Men varför 4:an och icke 5:an fått ett nytt
tecken är oförklarligt, då systemet är dekadiskt.

Tecknet <img></img> är för övrigt en bokstav eller
syllab eller ett ord, så utomordentligt mångtydigt.

<img></img> äger först fonetiska värdet ag, ga, gar, ig,
lammu, mu, ni, nig, nik, nin, ninni, nita, sa.

När det är räkneordet 4, heter det irbit; eljest
kan det uttalas nasu och betyda <sp>bära</sp>; sakânu =
planera, och med tecknet <img></img>      betyder det 
löjtnant(!).   För övrigt betyder   <img></img>   relativet <sp>vilken</sp>,
<sp>assur</sp> och allt möjligt annat.

Lutar man lite på <img></img> så här, <img></img> så ljuder
det: dab, di, ti, du, dub, dug, dugu, ha, hi, sar, sur.

Tron I på detta, ynglingar?

I en nyare assyrisk grammatika av Scheil och
Fossey (som jag citerat i Blå Boken) får man den
»upplysningen», att man endast känner uttalet av
några få räkneord, nämligen 1, 2, 3, 4, 7.

Det är en värdefull upplysning!

Nu slutar jag, med att återge den ändå
märkvärdigare divisionstabellen som börjar med bara
12,960,000.
<table o>
<td r>»l <td>= 8,640,000  <td c>àm
<td r>2 <td>= 6,480,000    <td c>»
<td r>3 <td>= 4,320,000    <td c>»
<td  c 3>o. s. v. till
<td r>72 <td 2>= 180,000  àm.»
</table>

Professor Hilprecht ber läsaren dock lägga märke
till, »att 1 står i stället för <sup>2</sup>/<sub>3</sub> d. v. s. bortdivideras
från grundtalet.

Och <sp>sålunda</sp> 1  ifrån   12,960,000 = 8,640,000.»

Är det klart nu?
</chapter>
<chapter name="Matematisk visshet">
<h3>MATEMATISK VISSHET.</h3>

Talen 1-9 äro entiteter med olika egenskaper,
olika produktionsförmåga, beroende på talet såsom
uttryck för ett givet antal, mängd, storhet med ett
ord.

Talet 1 är ett irrationellt tal som i matematiken
måste behandlas rent konventionellt, eller tummas efter
förefallande behov.

Ex. 1 x 1 = 1, otvivelaktigt. Men (1)<sup>2</sup> är icke 1,
emedan kvadraten på ett givet tal måste vara större än
talet själv.

Kvadraten på 1 borde icke tecknas 1 utan 1[symbol: white square]
eller (1)<sup>1</sup>.

Roten ur 1 kan logiskt icke vara 1, emedan roten
ur ett tal måste vara mindre än talet. Men
matematiskt eller formellt är [math: radic]1 = 1. Matematiken strider i
detta fall mot logiken eller det rena förnuftet och
därför är matematiken i detta kardinalfall förnuftsvidrig.

1:an äger dock föräldrar, ty den kan uppstå ur
brutna tal. Varje tal (<i>n</i>) multiplicerat med talets
inverterade värde (1/<i>n</i>) ger 1.

Varje tal dividerat med sig själv ger 1.

Kvadraten på ett tal kan logiskt icke vara lika med
kuben på ett tal, men när detta är fallet med 1,
så är 1 ett orimligt tal eller oriktigt betecknat.

Kuben på 1 är också lika med kyadratroten ur 1,
vilket är ändå orimligare.

På denna orimlighet, 1:an, bygges sedan alla
värden upp, och på dessa falska värden är den
matematiska vetenskapen fotad, den »enda exakta,
ofelbara».

1:an måtte äga något negativt i sig, även om
det gäller +1 som är positiv. 4:ans halva = 2 kan
producera sig och åstadkomma en ökning, men 1:ans
halva producerar sig baklänges och åstadkommer en
minskning, ty <sup>1</sup>/<sub>2</sub> x <sup>1</sup>/<sub>2</sub> = <sup>1</sup>/<sub>4</sub>.

Men multiplikation är en addition säger man,
alltså en ökning eller hopläggning. 2 x 2 = 2 + 2 = 4 i
båda fallen. Men <sup>1</sup>/<sub>2</sub> x <sup>1</sup>/<sub>2</sub> är icke = 1 utan = <sup>1</sup>/<sub>4</sub>.

Alltså regeln börjar med ett undantag för
kardinaltalet = 1:an.

Värdet 1 kan således matematiskt betecknas
medelst följande kostliga ekvation:

<tab>1 = [math: radic]1 x (1)<sup>2</sup> x <sup>3</sup>[math: radic]1 x 2(<sup>1</sup>/<sub>2</sub>)<sup>2</sup> x 2(<sup>1</sup>/<sub>2</sub>)<sup>2</sup>.

Men ställer jag upp denna ekvation: (1)<sup>2</sup> = [math:radic]1
och vill söka lösa den, skall jag företaga motsatta
operationer på båda sidor om likhetstecknet.

(1)<sup>2</sup> skall befrias från kvadraten genom
rotutdragning ur ekvationens båda termer

<tab>= [math: radic]((1)<sup>2</sup>[math:radic]2) = ?

En ny orimlighet.

Man kvadraterar ju ett tal genom att multiplicera
det med sig självt; men det gives ett omständligare
sätt, där 1:an verkligen får vara med och behandlas
som ett förnuftigt tal.

Kvadraten på 2 är =

<tab>2<i>x</i> x  <i>x</i>/2 = <i>x</i><sup>2</sup>.

Eller (2 x 2) (2 : 2) = 4 x 1 = 4.

Alltså (1)<sup>2</sup>) (1 x 2) (1 : 2) = 2 x <sup>1</sup>/<sub>2</sub> = 1.

[(10)<sup>2</sup> = (10 x 2) (10 : 2) = 20 x 5 = 100.  Vid 11 kan
man interpolera med siffrornas summa = 2;  (11)<sub>2</sub> =
1 + 1 = 2 = 121.  Samma som att multiplicera med 11.
11 x 13;   1 + 3 = 4;   141;  en  gammal   känd  genväg.]

*

Talet 0 är intet värde, endast en beteckning.
»0 = det tecken som inom positionsaritmetiken nyttjas
för att utmärka, att i det tal, som skall betecknas,
en viss dignitet av talsystemets bas saknas.»

Denna matematiska definition är icke exakt, ty i
beteckningen tio = 10 saknas ingenting för att exakt
återge värdet 1111111111  = 10. 0 kan uttryckas på flera sätt.
<i>n</i> -- <i>n</i> = 0, det är: varje tal subtraherat med sig själv
är = 0.

0  är även »motsatsen av [math: infin] = oändligheten». Men
det är ingen ren motsättning.  Ty cotangenten för 0°
är också = [math: infin].  Secanten och även tangenten för 90° =
[math: plusmn] [math: infin].

Log 0 = -[math: infin]; men det är bara tankelekar och
paradoxer.

*

När en kolbärare vill räkna sina säckar med ett
kritstycke, så drar han fem streck <img></img> och sätter
ett kryss över, <img></img> ty han räknar efter fingerna.
Romaren räknade också till 5, men när han kom till
10 satte han två V över varandra, skavfötters <img></img>,
som vi kalla X = x. Men vi sätta 1 och 0 (icke
plus). Genom position blir 1:an = 10; men man kan
också säga att 0:an genom apposition givit 1:an sitt
värde av 10. 0:an är en ofärdig 9 som förlorat <img></img>
vilken gått upp i ledet till vänster.

Nollan kan vara en lakun, men är det icke alltid.

I   hebreiskan  heter  nollan  Zero(gh) = Zero  och
betyder hjälpare, som är ett bra namn.

Turken börjar med nollan, som heter Syfyr,
vilket är hebreiska Sephorah = siffra. Men därigenom
blir en förskjutning i turkens räkning så att hans
2:a heter detsamma som hebréens 1:a. Iki (turk.
= 2), Echad (heb.= 1).

Därav kan även förklaras varför turkens 9:a heter
Doqur som borde vara 10 enligt grekens Deka och
latinarens Decem.

Men varför turken kallar 8:an för Sekis, som
borde vara Sex (lat.), eller genom förskjutning på
grund av nollans medräknande vara 7 = Septem,
Hepta, är svårare att förklara.

10 heter On (turk.), som kan vara = Unus (lat.),
One (eng.) = 1 (i den 2:a dekaden).

*

De nio första talens olika egenskaper äro nog
immanenta, ehuru vi icke kunna förklara orsaken.
Ty om vi fortsatte efter nio och gåvo de talen andra
namn utan att indela dem i dekader eller pentader
bleve förhållandet enahanda.

Man frågar nog varför de äro nio, då färgerna
äro sju, och tonerna i skalan sju. Tio är ju liksom
oktaven (dekaden) på ett, så att allt upprepar sig
från och med tio, men en oktav (dekad) högre, liksom
ettstrukna C är = ostrukna C, men »på ett högre plan».

Talen 1-9 utgöra en aritmetisk serie med
differensen 1 konstant (= [delta]).

Summan av 1-9 är 45. (45 är »Crookes tal»,
vilket i kemien förekommer i vissa homologa serier.)
Talet 45 har till inverterat värde 0,022000. Kvadraten på
summan av de 9 första talen = 45<sup>2</sup> = 2025.

Men (obs!) <sp>talet 2025 som är kvadraten</sp>
<sp>på summan av 1-9, är även = summan av
kubtalen på vart och ett av talen 1-9.</sp>
Eller (1 + 2 + 3 + 4 + 5 + 6 + 7 + 8 + 9)<sup>2</sup> = (1)<sup>3</sup> + (2)<sup>3</sup> +
(3)<sup>3</sup> + (4)<sup>3</sup> + (5)<sup>3</sup> + (6)<sup>3</sup> + (7)<sup>3</sup> + (8)<sup>3</sup> + (9)<sup>3</sup>.

Däremot  är   summan   av  varje   kvadrat   1-9 =
285.    Och  kuben  på  summan   1-9 = 45<sup>3</sup> = 91,125.

Ställer jag upp kvadraterna på 1-9:
<table o r>
<td>1
<td>4
<td>9
<td>16
<td>25
<td>36
<td>49
<td>64
<td>81
<td>------
<td>285
</table>
så ger den första enhetsraden 45 (alltså summan av
1-9).

Talet 45 är = 5 x 9; eller semi x maximum, då
5 är semi och 9 maximum.

Talen 1-9 kunna kombineras till 84 olika tal
(tresiffriga) och permuteras 362,880 gånger.

Talet 45 är = 5 x 9. Femman medför ju den
egenskapen att tal som sluta på 5 även kunna delas
med 5, och däri är 5:an lik 0:an.

9:an är högst märkvärdig i sina egenskaper som
vi minnas från räkneboken. Om siffrornas summa
kan delas med 9 så kan talet delas med 9, men
orsaken uppgavs aldrig.

Märkvärdigare ändå  är:  att  om  ett  tals siffror
reverteras och båda subtraheras, resten eller restens
siffersumma blir 9.
<table o r>
<td>Ex.: 36 - 63; 63<td>
<td>36<td>
<td>----<td>
<td>27<td>.
</table>
<table o r>
<td>27 = 2 + 7 = 9.<td>
<td>365 - 563;  563<td>
<td>365<td>
<td>----<td>
<td>198 <td>=
</table>
<table o c>
<td>1 + 9 + 8 = 18; 1 + 8 = 9.
</table>

Kvadraten på 9 är 81. Men kuben på det sista
och fullkomliga talet 9 är 729. Detta är Platos tal!
</chapter>

<chapter name="Quatuor Species">
<h3>QUATUOR SPECIES.</h3>

Med de »Fyra räknesätten» lösas ju alla
problem, även den högre matematikens, ehuruväl det
fordras vissa tankeoperationer för att kunna begagna
quatuor species. När erfarenheten bekräftat en
operations riktighet för många eller alla fall, så
generaliserar man denna och ger en formel för att stöda
minnet.

De vackraste upptäckter inom
positionsaritmetiken äro Regula de Tri och än mer kedjeräkning.
Att orsakerna förhålla sig till varandra som
verkningarne finner man vara klart: priset som verkan, varan
som orsak; hastigheten som orsak, våglängden som
verkan o. s. v.

Men mindre självklart är sedan, hur den fjärde
obekanta skall utfinnas, och det lär man sig vanligen
utantill, utan eftertanke. När man slutligen lärt sig
Regula de Tri, får man veta att problemet även kan

lösas med »konstlös aritmetik» det vill säga med mer
eller mindre eftertanke (Auch machen!), utan
formelns anlitande.

Vackrast är kedjeräkningen, i vilken vi återfinna
logikens sorit eller kejdeslut. Uppställningen liknar
en serie ekvationer, där den strängaste logik råder.
Men första och sista termen skola vara av samma
sort, liksom den efterföljande av den föregående.

Även här får man veta att »alla reguladetriproblem
kunna lösas med kedjeräkning» följaktligen även
»konstlöst».

När en yngling sedan nalkas algebran, undrar han
vad den skall vara till. Varför döda bokstäver när
det finns levande siffror med inneboende grobar kraft.
Jo, svarar man, något svävande dock, siffrorna
an-gåvo blott ett enskilt fall, bokstäverna äga
tillämpning för alla fall. Ynglingen reflekterar icke utan
blir bragt till tystnad av <sp>verba och  verber
magistri</sp>.

När man nu efteråt granskar svaret, så visar det
sig icke vara fullt sant.

Vid Regula de Tri lärde jag att orsakerna
förhålla sig till varandra som verkningarne. Detta utan
bokstäver, men belyst av ett enskilt fall, som visade
sig vara generellt. Och å andra sidan när jag i
intresseräkning finner formeln 100 : k = p : i, så är detta
algebra. Skillnaden mellan algebra och aritmetik är
således icke exakt uppgiven, vilket man dock haft
rätt att vänta.

Och när man kommit ett stycke i algebran, får
man veta, att detta kan även räknas med Regula de
Tri, ty Regula de Tri är ekvationslära. En upplyst
läsare frågar sig då vad man skall göra med den
nya bråten, som icke är inbjudande, då man kan
operationen förut.

Därför säger författaren mycket naivt, när han
kommer till algebrans bråk: »Läsaren skall snart finna,
att räkneoperationerna i algebran äro desamma som
de från aritmetiken bekanta.» Skönt!

Strax därpå får man lära ånyo det man kan
förut: bolags-rabatt-diskont. När man kommer till
Regula de Tri (i algebra) får man veta att »svaren
till så kallade regula-de-trifrågor kunna med lätthet
finnas med hjälp av algebran».

Så lätt är det inte, och räkneboken lärde oss
för övrigt att Regula de Tri kunde räknas ändå lättare
med huvudräkning. Ynglingen frågar sig ännu en
gång: Vad skall jag med algebran, då aritmetiken
gör samma och bättre nytta?

Så nalkas han det stora Binomialteoremet, men
innan han känner detta, har han i räkneboken lärt
sig att (3 + 4)<sup>2</sup> är = 25 emedan 3<sup>2</sup> + 4<sup>2</sup> = 9 + 16 = 25.
Alltså för att upphöja en binom i kvadrat så
kvadraterar jag summan av båda termerna. Detta trodde
ynglingen vara en exakt, orubblig metod. Men nu
kommer Newtons binomialteorem och lär något helt
annat. Ty nu är (<i>a</i> + <i>b</i>)<sup>2</sup> = <i>a</i><sup>2</sup> + 2<i>ab</i> + <i>b</i><sup>2</sup> alltså icke som
räkneboken lärt. Ty enligt algebran skulle (3 + 4)<sup>2</sup>
vara = 3 x 3 + 4 x 4 + 24 = 49. Och även detta går på
skruvar, ty <i>a</i> + <i>b</i> kan icke utföras, utan blir i
oändlighet <i>a</i> + <i>b</i>.

Aritmetiska expressionen (3 + 4)<sup>2</sup> är dock tvetydig,
ty den kan även betyda 3 + 4 = 7<sup>2</sup> = 49.

Algebraiska <i>a</i><sup>2</sup> + 2<i>ab</i> + <i>b</i><sup>2</sup> är längre och
omständligare än genvägen 3 + 4 = 7<sup>2</sup>.

Och binomialteoremet har ingen användning, då
genvägar äro föredragna i matematiken, såsom
logaritmerna utvisa, dock icke alltid. Ty logaritmerna
äro stundom omvägar. Ex.: till vilken potens skall
10 upphöjas för att giva 100? Det rör mig inte,
kan ynglingen svara, och det är en räknegåta som
jag kan lösa i huvet. Och det ytterst omständliga
förfarandet med logaritmens karaktäristika, mantissa,
motsvarande tal och reducerandet på olika baser,
är opraktiskt, följaktligen dumt. Och logaritmens
omotiverade inträdande i den sköna lärobyggnad som
kallas Trigonometrin har fördärvat hela denna viktiga
och underbara del av matematiken.

Att emellertid log. 100 är 2, då 10 är bas är ju
självklart.

Att log. 45 är 1,653213 är ju roligt att veta, men
jag förstår inte vad det rör mig. Och när jag sedan
söker motsvarande talet, är det uträknat förut i
tabellen. Varför då icke lika gärna uppställa utförda
multipliceringar, såsom man gör för kvadrater, kuber,
sinus, [pi] och så vidare.<footnote>Sådana nyttiga tabeller finnas verkligen tryckta.</footnote> Nu kommer den högre
matematiken, det högsta vetandet: Differentialkalkylen.
Genom denna procedur »undersöker man likartade
förändringar hos variabla kvantiteter som äro av andra
beroende».

Ja, men det gjorde man i Regula de Tri också.
Räntan på utlånade pängar är ju en variabel beroende
på kursen, och på pänningsummans storlek, men även
på tiden pängarne äro utlånade. Det är ju variabla
kvantiteter »som äro av andra beroende», liksom varje
verkan är beroende av orsaken. En stenmur är nu för
ögonblicket = 5 alnar och har fordrat 10 lass. Nu
skall muren varieras till 79 alnar och då skola lassens
antal variera. Detta är Regula de Tri, som också
kan räknas i huvet, men det är också differential, ty
ett exempel på differentialräkning är detta: »Låt en
kvadrats sida betecknas med <i>x</i> och dess area med
2; om då <i>x</i> tillväxer likformigt måste 2 tillväxa
hastigare.»

Det är ju självklart.

Och i aritmetiken hette det så här: Om ett
tygstycke av <i>a</i> kvadratmeter är <i>b</i> längd <i>c</i> bredd, hur
långt skall det bli, om det endast är <i>c</i> - <i>d</i> brett?

Nu uppträder ordet funktion, som bara är en
omskrivning, nytt namn på gammal sak, ty en cirkels
yta är en funktion av dess radie o. s. v.

Nu skola funktionerna indelas och utom de
transcendenta äro »alla andra enkla». Motsatsen mot
transcendent är algebraisk och algebraisk är den, som är
resultat av addition, subtraktion, multiplikation,
division eller rotutdragning. Att »alla andra enkla
funktioner» kallas transcendenta är ingen <sp>juste</sp>
definition, och hedrar icke en matematiker.

Så får man veta att »de transcendenta
funktionernas antal är i själva verket mycket stort, ja
obegränsat»...

Denna upplysning är dyrbar, men obegränsat är
icke = mycket stort, utan = oändligt stort ([math: infin]).

Sedan får man veta att »om <i>y</i> är någon viss
funktion av <i>x</i>, säges tvärtom <i>x</i> vara den inversa
funktionen av <i>y</i>». Denna elementära, självklara sats måste
dock belysas med ett exempel: »Om   <i>y</i> är = [math:radic]<i>x</i>  så är
<i>x</i> = <i>y</i><sup>2</sup>.»

Detta stod ju på första sidan i algebran, som man
läste i femte klassen.

Dock, vid invigningen i denna bizarra pagod, där
barnsliga axiomer blandas med outgrundligt,
bottenlöst djup av -- svammel, avskräckes neofyten, vid
dörren redan, av en naiv bekännelse. Hörom!

»Ofta kan man veta att en variabel är funktion av
en annan, utan att det samband, som mellan dem äger
rum, är närmare känt, eller ens möjligt; att uttrycka
med någon av de inom vetenskapen för närvarande
använda beteckningarne».

Hur kan man veta det då, när matematiken är
det högsta vetandet? Jo, på intuitionens väg, vilken
alltså bibringar högre vetande, oåtkomligt för den
högsta matematiken.

Men detta är en bankruttförklaring, i början av
den väldiga volymen om Differentialkalkylen och
algebraisk analys, vilken därför också kunnat vara
oskriven.

Och så börjar likafullt labyrintvandringen, ur
vilken ingen utgång finnes, och där mörkret råder. Men
någon gång glimtar en stjärna, i form av ett litet tvivel
på denna obegripliga visdom -- som visserligen kan
läras utantill, men ej förstås. På tal om gränsvärden
säger författaren: »I denna omständighet, att
benämningen oändligheten och tecknet [math: infin] alldeles icke
betyda någon viss storhet, utan endast äro förkortade, i
och för sig ej fullt riktiga, tal- och skrivsätt, ligger
anledningen därtill, att all slags räkning med detta tecken
är otillåten. (!) Vi varna därför nybörjaren på det
bestämdaste att göra sådana slutsatser, som att t. ex.
[math: infin] - [math: infin] = 0, eller [math: infin]/[math: infin] = 1 eller dylikt.»

Denna varningstavla är nog berättigad, men råkas
litet för sent, ty i algebran hade vi lärt oss dylik
idiotisk räkning med oändligheten som dividerad med
sig själv blev = 1. Eller än värre att 9<sup>[math: infin]</sup> = 0; eller
att cot. 360° - [math: infin].

Där skakas emellertid hela vetenskapen i sina
grundvalar, men ändå rör han sig.

Men även författaren skakas då och då av
berättigade tvivel på sina egna lärosatsers ofelbarhet, och
med ett »Häremot kan den invändning göras...» river
han upp sin konstsöm.

På det dunkla talet om derivator öppnar
författaren sitt beklämda hjärta och utbrister:
»Emellertid använder man nästan aldrig en sådan metod (som
ovan), dels emedan den ifrågavarande lösningen
endast i jämförelsevis få fall är verkställbar, dels emedan
även i denna händelse resultaten skulle bliva onödigt
vidlyftiga. Med tillhjälp av teoremet <i>b</i> i
nästföregående paragraf kan man nämligen på ett <sp>vida
enklare sätt</sp> erhålla derivatan av <i>y</i>!»

Auch machen!

När man slutligen har nått matematikens spets,
som heter maxima och minima, så blir det lite ljusare
igen.

Exemplet: Vilken är höjden i den största cylinder,
som kan inskrivas i en given sfär, vars radie är <i>r</i>?
Kan troligen lösas konstlöst med Euklides och Quatuor
Species.

Ett annat exempel. En stock skall i vågrätt läge
föras från en gata in i en däremot vinkelrät. Den enas
bredd är <i>a</i>, den andras <i>b</i>. Huru lång får stocken vara,
för att detta skall vara möjligt?

Svar: detta är en artig gissgåta; men ingen klok
arbetskarl ställer sig och räknar ut det. Han prövar
helt enkelt.

Men detta är matematik! En artig lek för
sysslolösa; solitärspel, lösa gåtor och charader, hälst på ett
konstlat sätt. Ett enkelt sätt gillas icke, fastän det är
bättre och vackrare; det är icke vetenskapligt!

Men hela denna bråte har även något
charlatan-artat med sig. Den är framställd i frågor och svar,
och på närgångna frågor svaras icke, eller med hokus
pokus, som man alltid bär på sig för att kunna
avvisa skarpsinniga frågor.

*

Exempel för logaritmers opraktiska användning:

Om jag skall multiplicera 27 med 28, så söker
jag först i logaritmtabellen de två talens logaritmer,
och adderar dessa. Den erhållna summan är logaritm
för talens produkt; nu slår jag i tabellen efter
logaritmsummans motsvarande tal och har då fått veta
hur mycket 27 x 28 är. Frågas: är det icke enklare
att multiplicera 27 med 28 på vanligt sätt? Jo, svaras,
det är enklare, men icke vetenskapligt.

Döm själv! Log. 27 = 4,314 och log. 28 = 4,472.
Addera 4,314 till 4,472. Summa 8,786. Sök
motsvarande talet, och se, det är 756. Men märk noga att
en lång uträkning av logaritmerna är utförd förut,
vilket gör procedyren ändå mycket längre. Till råga
på olyckan »äro de flesta logaritmer irrationella tal»
d. v. s. icke exakta. Men 27 x 28 = 756 är exakt. Välj
då det bästa!

Vi känna aritmetiska och geometriska serier.
Talen 1-9 utgöra en aritmetisk serie med differensen
([delta]) = 1. Multiplikationstabellen är en serie geometriska
serier av största intresse, emedan i multiplerna
uppenbara sig de enkla talens underbara egenskaper,
underbara, emedan de icke kunna förklaras. I talen 1-9:s
multiplicering med 2 visa sig produkternas siffersumma
i en ny serie sålunda:
<table o>
<td>2
<td>4
<td>6
<td>8
<td>1
<td>3
<td>5
<td>7
<td>9.
</table>

Först alla jämna tal till och med 8; sedan alla
udda tal till och med 9.

Men »siffersumma» är ju i sig en orimlighet, ty
enligt algebran kan man endast addera likartade; och
tiotal äro olikartade med enheter.

Siffersumman av 12 är = 3; men 12 = (10+ 2).
Summan av 10 + 2 är 12. Men siffersumman av 10 + 2
är 3. Att betrakta tio som enhet är ju ett tilltag, vilket
dock ger ett intressant resultat.

Siffersumman i 3:serien ger följande periodiska
serie:
<table o>
<td>3
<td>6
<td>9
<td>3
<td>6
<td>9
<td>3
<td>6
<td>9.
</table>
6:an ger
<table o>
<td>6
<td>3
<td>9
<td>6
<td>3
<td>9
<td>6
<td>12
<td>9.
</table>

9:an är ju den underbaraste av alla, ty
siffersumman av multiplerna blir ju 9 hela vägen. Men
produkterna av 9:an äro egendomliga; ty efter 5:an
omvändas värdena, så att tiotalen bli enheter och
tvärtom.
<table o>
<td>9
<td>18
<td>27
<td>36
<td>45.
</table>

Med 6:an vändas talen om:
<table o>
<td>54
<td>63
<td>72
<td>81.
</table>

Märk 45 och 54, 63 och 36, 72 och 27, 18 och 81.

Då 9:an är konstant måste ju förhållandet ligga
i de variabla faktorerna 1-9. Men 5:ans multipel
av 9 är 6:ans inverterade tal (icke värde). 4:ans
är 7:ans, 3:ans är 8:ans, 2:ans är 9:ans. Då måste
ju ett hemligt sammanhang finnas mellan 5 och 6, 4
och 7, 3 och 8, 2 och 9.

1-5 synes utgöra ett slags avslutad serie, som
inverteras med 6:an.
<table o>
<td>1<td>2<td>3<td>4<td>5
<td>0<td>9<td>8<td>7<td>6.
</table>

En bustrofedon, ett kontrapunktiskt system med
motus contrarius, som det heter i musiken.

Vidare: adderas alla inverterade produkter två
och två, fås talet 99:
<table o c>
<td>54
<td>45
<td>----
<td>99
<td>o. s. v.
</table>

Subtraheras de, fås serien: 81-18 = 63; 72 - 27
= 45; 63 - 36 = 27; 54 - 45 = 9.

Adderas 2 och 2 av de inverterade fås 11.
5 + 6 = 11; 4 + 7 = 11; 3 + 8 = 11; 2 + 9 =11.

*

Första gången man lägger märke till enhetstalens
olika egenskaper är ju vid förkortning av bråk. Sedan
upptäckte vi differenserna vid deras multipler,
kvadrater, kuber.

Om man däremot låter en serie evolveras genom
talets fortgående multiplikation, som jag med ett från
logaritmiska spiralen lånat uttryck kunde benämna
självreproduktion (Bernouilli), men föredrar att kalla
reduplikation, så visa sig enhetstalens egenskaper i
en ny belysning.

Om jag multiplicerar 2 en gång med sig själv
får jag 4. Fortsätter jag med 4 x 4 fås 16. Detta
är ju icke kuben på 2 ty denna är 8. Till skillnad
från kuben som är 3:e potens eller dignitet, vill jag
kalla mitt valens.

16 är 3:e valensen av 2 = 2<sup>111</sup>.

Talen 1-9 giva i 3:e valens följande serie:
<table o c>
<td>1<sup>111</sup> = <td r>1<td>
<td>2<sup>111</sup> = <td r>16<td>
<td>3<sup>111</sup> = <td r>81<td>
<td>4<sup>111</sup> = <td r>256<td>
<td>5<sup>111</sup> = <td r>625<td>
<td>6<sup>111</sup> = <td r>1296<td>
<td>7<sup>111</sup> = <td r>2401<td>
<td>8<sup>111</sup> = <td r>4096<td>
<td>9<sup>111</sup> = <td r>6561<td>
<td><td r>----------<td>
<td><td r>15233<td>.
</table>

Denna valens-serie eller talens förmåga av
självproduktion är märkvärdig i flera avseenden, ty den
innehåller kosmiska tal och går parallellt med
kub-och kvadratserien på samma tal.
<table o>
<td>1<sup>111</sup> = 1 = 1<sup>3</sup> = 1 = 1<sup>2</sup> = 1.
<td>2<sup>111</sup> = 16 = 2<sup>3</sup> = 8 = 2<sup>2</sup> = 4.
<td>3<sup>111</sup> = 81 = 3<sup>3</sup> = 27 = 3<sup>2</sup> = 9.
<td>4<sup>111</sup> = 256 = 4<sup>3</sup> = 64 = 4<sup>2</sup> = 16.
<td>5<sup>111</sup> = 625 = 5<sup>3</sup> = 125 = 5<sup>2</sup> = 25.
<td>6<sup>111</sup> = 1296 = 6<sup>3</sup> = 216 = 6<sup>2</sup> = 36.
<td>7<sup>111</sup> = 2401 = 7<sup>3</sup> = 343 = 7<sup>2</sup> = 49.
<td>8<sup>111</sup> = 4096 = 8<sup>3</sup> = 512 = 8<sup>2</sup> = 64.
<td>9<sup>111</sup> = 6561 = 9<sup>3</sup>= 729 = 9<sup>2</sup> = 81.
</table>

Som vi i början sett utgjorde summan av talen
1-9 = 45, och kvadraten på summan av 1-9 = 45<sup>2</sup>
= 2025. Men 2025 är också summan av kubtalen
på vart och ett av talen 1-9. Eller formeln:
(1 + 2 + 3 + 4 + 5 + 6 + 7 + 8 + 9)<sup>2</sup> = 2025 = 1<sup>3</sup> + 2<sup>3</sup> + 3<sup>3</sup>
+ 4<sup>3</sup> + 5<sup>3</sup> + 6<sup>3</sup> + 7<sup>3</sup> + 8<sup>3</sup> + 9<sup>3</sup> = 2025. Men de jämna talen
2-8 ge summan 20 och de udda 1-9 ge 25. Obs.!
20, 25 = 2025. Talen 1-4 ge summan 10
(Pythagoras' tal); men 1-5 ge 15 och 1-9 ge 45 som är
3 gånger större. Alltså serien
<table o>
<td>6...9 = 3  (1...5);
</table>
eller:
<table o>
<td>1...5 = <td>6...9<td>
<td><td r>------<td>.
<td><td c>3<td>
</table>

Matematiken är icke så orubblig som påstås.
Ettan, vilken tills nyligen varit primtal är nu slopad
som sådan, emedan definitionen på primtal ändrats.
Ettan är nämligen en produkt: av ett tal vilket som
hälst, multiplicerat med talets inverterade värde
<sup>2</sup>/<sub>1</sub> x <sup>1</sup>/<sub>2</sub> = 1.

Men de enkla primtalen 3, 5, 7 erbjuda några
intressanta periodiciteter som kunde antyda en inre
affinitet. För det första, om 1 bibehålles, så visar
den i andra oktaven (dekaden) de fyra: 11, 13, 17,
19 (= 1, 3, 7, 9). 2:an ger endast 23, 29 (= 3,
9) vilket även är fallet med 5:an = 53, 59. 2:an och
5:an äga således något förborgat gemensamt. (Obs.!
Alla decimalbråk äga 2 och 5 som faktorer i nämnarn.)

3:an äger endast 31, 37 (1, 7), vilket även
inträffar med 6:an, vilket är förklarligt.

4:an äger 41, 43, 47, ensam (1, 3, 7).

5:an äger blott 53, 59 (3, 9) och liknar däruti
8:an 83, 89. Alltså: 2, 5 och 8 i detta fall förvanta
(d = 3).

6:an äger 61, 67 (1, 7) liksom 3:an.

7:an har 71, 73, 79 ensam i dekaden och är
också en osociabel individ.

8:an äger 83, 89 liksom 2:an och 5:an.

9:an   äger  endast  97,   ensam.

Talens rörelser i de övre dekaderna erbjuda nya
synpunkter, och förtjänade en särskild behandling i
en evolutionsmatematik, som saknas.

Om jag i serien 1-9 multiplicerar den
föregående med den efterföljande erhåller jag följande serie:
<table o r>
<td>2
<td>6
<td>12
<td>20
<td>30
<td>42
<td>56
</table>

Dividerar jag i serien 1-9 den större med den
mindre får jag dessa 2 serier:
<table o>
<td><sup>2</sup>/<sub>1</sub> = 2
<td><sup>3</sup>/<sub>2</sub> = 1<sup>1</sup>/<sub>2</sub> = 1,5
<td><sup>4</sup>/<sub>3</sub> = 1<sup>1</sup>/<sub>3</sub> = 1,333...
<td><sup>5</sup>/<sub>4</sub> = 1<sup>1</sup>/<sub>4</sub> = 1,25
<td><sup>6</sup>/<sub>5</sub> = 1<sup>1</sup>/<sub>5</sub> = 1,2
<td><sup>7</sup>/<sub>6</sub> = 1<sup>1</sup>/<sub>6</sub> = 1,666...
<td><sup>8</sup>/<sub>7</sub> = 1<sup>1</sup>/<sub>7</sub> = 1,14285714285
<td><sup>9</sup>/<sub>8</sub> = 1<sup>1</sup>/<sub>8</sub> = 1,125
</table>

<table o>
<td><sup>1</sup>/<sub>2</sub> = 0,5
<td><sup>2</sup>/<sub>3</sub> = 0,666...
<td><sup>3</sup>/<sub>4</sub> = 0,75
<td><sup>4</sup>/<sub>5</sub> = 0,8
<td><sup>5</sup>/<sub>6</sub> = 0,8333...
<td><sup>6</sup>/<sub>7</sub> = 0,85714285714
<td><sup>7</sup>/<sub>8</sub> = 0,875
<td><sup>8</sup>/<sub>9</sub> = 0,888...
</table>

Obs,! De båda serierna visa varandras inverterade
värden, och giva således 2 och 2 multiplicerade = 1.


Perioden ...333... synes i <sup>4</sup>/<sub>3</sub> och <sup>5</sup>/<sub>6</sub>. Perioden
...666... synes i <sup>7</sup>/<sub>6</sub> och <sup>2</sup>/<sub>3</sub>.

Men <sup>8</sup>/<sub>7</sub> ger perioden 142857 vilken uppträder i
<sup>6</sup>/<sub>7</sub> på detta sätt: 857142857142...

*

Kvadraterar jag serien 1-9, 1:o efter metoden
(<i>a</i> + <i>b</i>)<sup>2</sup>. 2:o efter <i>a</i><sup>2</sup> + <i>b</i><sup>2</sup> så erhållas ju differenser
(2<i>ab</i>).
<table o>
<td>(2 + 2)<sup>2</sup> = 16<td>
<td>2<sup>2</sup> + 2<sup>2</sup> = 8<td>
<td><td>[delta] = 8.
<td>(3 + 3)<sup>2</sup> = 36<td>
<td>3<sup>2</sup> + 3<sup>2</sup> = 18<td>
<td><td>[delta] = 18.
<td>(4 + 4)<sup>2</sup> = 64<td>
<td>4<sup>2</sup> + 4<sup>2</sup> = 32<td>
<td><td>[delta] = 32.
<td 2 c>o. s. v.
</table>

Alltså differensen ([delta]) lika med <sup>1</sup>/<sub>2</sub>. Men algebrans
binomialteorem ger differensen 2<i>ab</i>, d. v. s. i detta fall
icke 2<i>ab</i> utan <i>a</i><sup>2</sup> eller <i>b</i><sup>2</sup>. Ty (2 + 2)<sup>2</sup> = 4<sup>2</sup> helt
enkelt, utan att operationen 2<i>ab</i> = (2 x 2) x 2 behöver
utföras.

Detta endast för att visa hur elementararitmetiken
är enklare och bättre än algebran, i detta fall. Utförd
bleve operationen: 2<sup>2</sup> + 2 (2 x 2) + 2<sup>2</sup>.

Bildar jag binomer av talen i serien 1-9, det
föregående med efterföljande, och kvadraterar dessa
binomer 1:o såsom binomer, 2:o var för sig, erhålles
differenser av annan art:
<table o>
<td>(5 + 6)<sup>2</sup> <td>= 121
<td>5<sup>2</sup> + 6<sup>2</sup> <td>= 25 + 36 = 61
<td><td c>[delta] = 60.
<td>(6+7)<sup>2</sup> <td>= 69
<td>6<sup>2</sup> + 7<sup>2</sup> <td>= 36 + 49 = 61
<td><td c>[delta] = 84.
<td>(7 + 8)<sup>2</sup> <td>= 225
<td>7<sup>2</sup> + 8<sup>2</sup> <td>= 49 + 64 = 113.
</table>

Här inträder en periodicitet, som äger sina
naturliga grunder av termernas kontinuerliga evolution
(sorit).

6<sup>2</sup> + 7<sup>2</sup> = 85; men 85 + 36 = 121, som är = (5 + 6)<sup>2</sup>.
Alltså: (5 + 6)<sup>2</sup> = 6<sup>2</sup> + 7<sup>2</sup> + 6<sup>2</sup>. I följande funktion:
<table o>
<td>7<sup>2</sup> + 8<sup>2</sup> <td>= 113
<td>(8 + 9)<sup>2</sup> <td>= 289.
</table>

Men 289 är (7 + 8)<sup>2</sup> + 8<sup>2</sup> [(7 + 8)<sup>2</sup> = 225; 8<sup>2</sup> = 64; 225 +
64 = 289].

Detta är ju ett indicium för enheternas olika
natur. Jag kan naturligtvis icke fordra, att en
homolog serie skall uppstå, då termerna är heterogena.

Däremot är differensserien kontinuerlig, då den
föregåendes [delta] är dubbelt så stor som den
efterföljandes.

Enheternas binomserie ser emellertid ut på
följande sätt:
<table>
<td>(1 + 2)<sup>2</sup> <td>=  9<td>
<td>1<sup>2</sup> + 2<sup>2</sup> <td>= 5
<td><td><td>[delta] = 4.
<td>(2 + 3)<sup>2</sup> <td>= 25<td>
<td>2<sup>2</sup> + 3<sup>2</sup> <td>= 4 + 9 = 13<td>
<td><td><td>[delta] = 12.
</table>
<table>
<td>(3 + 4)<sup>2</sup> <td>= 49<td>
<td>3<sup>2</sup> + 4<sup>2</sup> <td>= 9 + 16 = 25; alltså: (2 + 3)<sup>2</sup> = 3<sup>2</sup> + 4<sup>2</sup>.<td>
<td><td><td>[delta] = 24.
<td>(5 + 4)<sup>2</sup> <td>= 81<td>
<td>4<sup>2</sup> + 5<sup>2</sup> <td>=16 + 25 = 41<td>
<td><td><td>[delta] = 40
<td>(5 + 6)<sup>2</sup><td>=121<td>
<td>5<sup>2</sup> + 6<sup>2</sup> <td>= 25 + 36 = 61<td>
<td><td><td>[delta] = 60
<td>(6 + 7)<sup>2</sup> <td>= 169      <td>
<td>6<sup>2</sup> + 7<sup>2</sup> <td>= 36 + 49 = 85; men 85 + 36 = 121; och 121 = (5 + 6)<sup>2</sup> ; alltså (5 + 6)<sup>2</sup> = 6<sup>2</sup> + 7<sup>2</sup> + 6<sup>2</sup> = 121.<td>
<td><td><td>[delta] = 84.          
<td>(7 + 8)<sup>2</sup> <td>= 225<td>
<td>7<sup>2</sup> + 8<sup>2</sup> <td>= 49 + 64 = 113<td>
<td><td><td>[delta] =112
<td>(8 + 9)<sup>2</sup> <td>= 289<td>
<td>8<sup>2</sup> + 9<sup>2</sup> <td>= 64 + 81 = 145; men 225 + 64 = 289; allså:(8 + 9)<sup>2</sup> = (7 + 8)<sup>2</sup> + 82.<td>
<td><td><td>[delta] =144            
</table>

Enheternas  elementära  egenskaper framgå
däremot  av  denna  sammanfattande  uppställning:
<table>
<td>1 + 2 + 3 + 4 + 5 + 6 + 7 + 8 + 9 = <td>45 [45 är Crookes tal]
<td><td>45<sup>2</sup> = 2024.
</table>

<table>
<td>Summan av kvadraterna på varje tal 1-9 = 285.
<td>Summan av kubtalen på varje tal 1-9 = 2025 =
<td>Kvadraten på summan av talen 1-9 = 2025.
</table>
<table>
<td>De jämna talens summa 1-9 = 25 <td v2 > = (obs.) 20 . 25 = 2025 [apposition].
<td>De udda talens summa 1-9 = 25
</table>


Kvadraterna på talen 1-9 ge 45 enheter i första radens
summering. Obs.: Kvadraterna 1-9 = 
<table o r>
<td>1
<td>4
<td>9
<td>16
<td>25
<td>36
<td>49
<td>64
<td>81
<td>----
<td>45 <td l>enheter.
</table>
Obs.!   Kuberna på 1-9 ge också 45 enheter i första
radens summering:
<table o r>
<td>1
<td>8
<td>27
<td>64
<td>125
<td>216
<td>343
<td>512
<td>729 <td l>  [Platos  tal = 729]
<td>----
<td>45 <td l>enheter. 
</table>

Innan man bygger nytt på ett gammalt system,
borde man undersöka grundvalarne, och innan
enheternas natur blivit ånyo utrönt, borde man inställa
all evolution.

Vi sågo emellertid huru den högre och högsta
matematiken kunde reduceras på
elementar-aritmetiken och huru man kunde lösa algebraisk analys med
Regula de Tri som är ekvationsräkning.

Ser  man i  Räkneboken,  så står  där  att Regula
de Tri kan lösas med sorter, på ett »konstlöst» sätt.
Alltså kan all matematik bedrivas konstlöst, men
fordrar som allt annat sin träning. Alla mänskor äga
anlag för matematik, men alla äga icke lust för den,
och icke håg att träna sig, i synnerhet när de råka på
onödiga komplikationer av enkla saker, eller där
problemen äro rent idiotiska, eller på sin höjd jämförliga
med en (o)artig lek.

Det sköna och stora är alltid enkelt. Tröska din
säd, säger Esaias, men tröska icke sönder den, ty då
blir den bara odugligt damm.

Men så gör alltid vetenskapen: den gräver så
djupt att rötterna råka alven, som är alldeles
ofruktbar.
</chapter>

<chapter name="Euclides">
<h3>EUCLIDES.</h3>

På 1850-talet uppfostrades jag med den fasta
tron att Euclides innehöll eviga, osvikliga sanningar.
Men när jag börjat i högre klasser läsa logik, så
vaknade vissa tvivel om ofelbarheten hos denna
sifferpåve.

l:a definitionen. En punkt kallas det som icke
har några delar.

Denna definition är otillräcklig, ty man får icke
definiera med en negation.

Vidare är definitionen för vid, emedan atomen
också saknar delar och sålunda skulle vara en punkt.

Protagoras, sofisten, skulle även i Sokrates'
sällskap ha invänt: Detta äpple, som ligger helt här i
skålen är orört av kniv; det är således odelat och
saknar därför delar. Potentiellt äger det ju delar, men
nu, aktuellt, är det som odelat utan delar.

Men detta är en sofism, eller söndertröskad säd.

2:a definitionen. Linje är en längd utan bredd.
Samma fel; men innehåller även en orimlighet, ty så
fort en linje skulle förverkligas, tog man till linjal och
krita; det vill säga, man gick ut från det abstrakta
och fullföljde i det konkreta, som motsade det
abstrakta. Geometrien rör sig i det materiella medelst
abstraktioner som icke äga någon tillämpning i
verkligheten o. s. v.

Så kommo axiomerna, självklara sanningar, som
icke behövde bevisas och icke heller kunde bevisas.

Det 12:e axiomet vederlade genast påståendet.

<img></img>

»Om en rät linje AB råkar tvenne andra räta linjer
CD, EF, så att vinklarna DAB, ABF, som stå
innantill på samma sida om henne, bliva tillsammantagna
mindre än tvenne räta vinklar, så skola dessa linjerna
CD, EF, om de oändligen utdragas råka varandra
på den sidan om AB, som dessa vinklar stå, vilka
tillsammantagna äro mindre än tvenne räta.»

Detta är intet axiom, ty det fordras ett par
tankeoperationer för att få det klart, och dessa operationer
utgöra beviset.

Då man nu går vidare och bygger på en oklar,
obevisad sats, så blir byggnaden lös, ändå lösare än
den  var  förut genom  falska  definitioner
(förutsättningar).

1:a Propositionen. Att på en given rät
determinerad linje rita upp en liksidig triangel.

Definitionen på en rät linje förbjuder varje
»uppritande» av figurer på den samma.

Så kom åsnebryggan, som däremot åtföljdes av
ett långt dumt bevis.

<img></img>

När en skolgosse fick se en likbent triangel, och
man bad honom bevisa att basvinklarne voro lika stora,
så svarade han:

--  Det kan man ju se.

--  Hur kan du se det?

--  Jo,   triangeln   är   ju   symmetrisk...

--  Sym-metrisk?   Vad är det för slag?

--  Det säger ju sig självt, vad symmetrisk är...
o. s. v.

Därav kunna vi lära, att det som är axiom för en
kvick lärjunge, med öga och förstånd, icke behöver
vara självklart för en enfaldig lärare.

Nog av, åsnebryggan är mera axiom än 12:e
axiomet, och att vinklarne nedanför basen också äro
lika stora, blir ett korollar, för den som har öga och
förstånd.

Bedrövligt att snabbslutande gossar, som icke
kunde lära sig det långa »beviset», ansågos som åsnor.
Nu är saken den, att en kvicktänkt person som på den
godkända intuitionens väg hoppar över floden, icke
<sp>kan</sp> gå den långa åsnebryggan över ån efter vattnet.

(Numera bevisas 5:e propositionen på ett mera
resonabelt sätt dock!)

Sedan följa många axiomer som bevisas, och
många onödiga utläggningar av onödiga lärosatser,
men blandat med lysande upptäckter om
sakförhållanden, där visserligen faktum bevisas, men orsaken till
faktums tillvaro aldrig blir uppdagat.

»Hypotenus-an», eller sakförhållandet att
kvadraten mitt emot räta vinkeln i en rätvinklig triangel är
lika med kvadraterna på de vinkeln omfattande sidorna,
är en kolossal upptäckt, som sannolikt gjordes på
intuitionens väg. Pythagoras »såg» det nog först, det
vill säga axiomatiskt; sedan mätte han och passade,
kan jag tänka mig; och slutligen påfann han »beviset»,
sist.

Nu frågar man: När Pythagoras divinerat, eller
anat, sett, sakförhållandet och med passare och linjal
fått bekräftelse, så ägde han väl bevis, enär
erfarenhetsbeviset, det handgripliga eljes godkännes av
domaren, framför indicier och spekulation.

Men här skiljas sunda förnuftet och vetenskapen.
Det matematiska beviset är oftast en onödig
omskrivning, och ibland står erfarenheten fast, ehuru det
s. k. beviset saknas.

Axiomerna voro erfarenhetsrön, som icke kunde
bevisas, men ändå stodo fast. Reducerar jag då 
teoremen till axiom genom handgripliga operationer, 
passare, gradskiva, linjal o. s. v., så har jag full
bevisning, den må kallas matematisk, vetenskaplig eller
icke.

Emellertid, så är nu förhållandet i varje
rätvinklig triangel; men den transcendenta frågan: Varför
är så förhållandet? besvaras icke genom »beviset», och
där är begränsningen.

Om jag kunde svara som så: I en rät vinkels
natur ligger den immanenta egenskapen, att, då den
förekommer i en triangel, giva vinkelns ben den
lutning som generar hypotenusan, med åtföljande
egenskap hos denna, att mångfaldigad med sig själv ge
en produkt, som ekvivalerade katetrarnes andra
digniteter, så vore ändå ingenting vunnet vid sökandet
efter yttersta grunden till sakförhållandet.

Här inträffar emellertid ett nytt egendomligt
förhållande vid 47:e propositionen. När man ser att
kvadraten på BC är = kvadraterna på AB och AC,
så fordrar i en hastig vändning bondförståndet, att
roten ur (AB)<sup>2</sup> skall vara = roten ur (BA)<sup>2</sup> och (AC)<sup>2</sup>,
eller att hypotenusan skall vara lika med katetrarne.
Detta motsäges genast av axiomet att i varje triangel
äro två sidor sammantagna större än den tredje. Men
felslutet hänger i, och viskar i örat: När lika
multipeln på A är lika multiplerna på B och C, så skola
rötterna också vara lika.

Och kommer man till trigonometrien och finner
att hypotenusan är = radien (<i>r</i>) samt katetrarne =
sin och cos och sedan råkar formeln <i>r</i><sup>2</sup> = sin<sup>2</sup>
<i>c</i> + sin cos<sup>2</sup> <i>c</i> så är man i frestelsen igen. Ty nu
skall <i>r</i> = [math: radic](sin<sup>2</sup> + cos<sup>2</sup>) d. v. s. hypotenusan =
katetrarne. Eller de mera vältaliga siffrorna:
<table o>
<td>Hyp. = radien = 5.
<td>Kat. = sin = 3.
<td>Kat. = cos = 4.
<td>5<sup>2</sup> = 4<sup>2</sup> + 3<sup>2</sup> =
<td>5 = [math: radic](4<sup>2</sup> + 3<sup>2</sup>) =
<td>5 = [math: radic](16 + 9).
</table>

Här  gäller   det   att  veta   vad  som   menas   med
[math: radic](16 + 9). Är det [math: radic](25) eller är det [math: radic](l6) + [math: radic]9. 5 kan
icke vara = 4 + 3 = 7, alltså måste här menas [math: radix](25)
varav 5 = 5.

Felslutet är ju tydligt, men smyger sig på
nybörjaren. Och för att befria sig, söker han
krypvägar utåt. Han vill t. ex. veta hur förhåller sig
hypotenusans kvadrat till rektangeln av kateterna?

Svar: Hyp. = 5<sup>2</sup> = 25; katet. rekt. = 4 x 3 = 12.
Eller Hyp. 10<sup>2</sup> = 100; katet. rekt. = 6 x 8 = 48.

Så jämföres: 5<sup>2</sup> = 25 = 4<sup>2</sup> + 3<sup>2</sup> = 16 + 9 = 25; 5<sup>2</sup>=
4 x 3 = 12.

I detta fallet Hyp.<sup>2</sup> = Kat.<sup>1</sup> + Kat.<sup>11</sup> + (Kat.<sup>1</sup> + Kat.<sup>11</sup>)
+ 1. Eller: A<sup>2</sup> = 2BC + 1.

I andra fallet är [delta] = 4.

I ett tredje där 20 är Hyp. och 16 x 12. Kat., blir
differensen 16; eller kvadraten på 4. O. s. v. (Jfr
II:11 i Euclides).

Redan encyclopedisterna (D'Alembert själv,
förmodligen) hade märkt att här låg ett svek, och
påpekade vådan av att lösa [math: radic](<i>a</i><sup>2</sup> + <i>b</i><sup>2</sup>) såsom [math: radic](<i>a</i><sup>2</sup>) + [math: radic](<i>b</i><sup>2</sup>)
vilket visar att sinnet är sig likt, men även att någon
gåta ligger här begraven. Dessutom beundrar
encyclopédien icke Pythagoras' hypotenusteorem, vilket
författaren ger en annan lösning medelst trigonometrin,
som vi känna.

I sammanhang med hypotenusan bör nämnas
Euclides' VI:31, som troligen är en utvidgning av
I:47.

»I rätvinkliga trianglar är den <sp>figuren</sp> som
uppritas på sidan, vilken står emot den räta vinkeln,
lika stor med båda figurerna tillsammans, som
uppritas på sidorna, vilka omfatta den räta vinkeln, och
äro likformiga och lika ställda med henne.»

Denna sats säger mycket mer än hypotenusan,
och utsträcker den räta vinkelns immanenta
inflytande på sin omgivning.

Längderna av den räta vinkelns ben äro
oberoende av vinkeln, men hypotenusans längd är
beroende av vinkelbenens längd; så mycket vet man.
</chapter>

<chapter name="Matematikens bristfällighet">
<h3>MATEMATIKENS  BRISTFÄLLIGHET.</h3>

En vetenskap som är byggd på en orimlig
enhet, 1:an, som rör sig med falska definitioner,
obevisade axiom; som opererar med irrationella
(oförnuftiga) tal, såsom de flesta logaritmer, [pi], o. s. v.
där intet är exakt eller avslutat, måste ju utmynna
i galenskap.

Algebran lärer t. ex. att såvida man kan tala
om 3-logaritmen för oändligheten = [math: infin] (det är en
skön förutsättning!) och 3:e logaritmen för 0, är
den förra = [math: infin] och den senare = -[math: infin]. (3:e
logaritmen för 0 = minus oändlighet, »såvida man kan tala
om etc.»).

Nu kommer beviset:  emedan 3<sup>[math: infin]</sup> = [math: infin],  och 3 -
[math: infin] = 1/(3[math: infin]) = 1/[math: infin].  Ytterligare,   och  kulmen:   <sup>1</sup>/<sub>3</sub>   
logaritmerna för  [math: infin]  och 0 äro däremot -[math: infin] och [math: infin].

Så lärer ynglingen av lektorn. Men sedan
kommer professorn, i högre analysen, och varnar för
sådana hjärnspöken.

All högre matematik är oren, »intresselösa
orimligheter», gissgåtor, som ofta besvaras med ? eller
med den dyra upplysningen, att det inte finns något
svar, eller att gåtan är dumt uppställd!

Med algebran redan är matematiken på avvägar,
ty de mer vältaliga siffrorna äro övergivna, och just
dessa, med ofta återkommande periodiska tal, fästade
i minnet giva nya landkänningar, till oupptäckta
länder.

Algebrans sätt att generalisera har givit en falsk
vändning åt matematiken som blivit metafysik eller
sofistik därigenom.

Alla tal i naturen äro nämligen irrationella eller
icke exakta.

Alla planeternas tal sväva mellan maximum och
minimum och operera med decimalbråk; Keplers
lagar tummas då och då, och det motiveras med
störingar eller rubbningar; ingen atomvikt är helt tal;
ingen kristallaxel heller; musikens skalor halta med
bråk; det är hank med allting.

Kometer beräknas av ett helt kollegium, och så
uteblir kometen, kommer för tidigt, och går, innan
den har lov.

Kemiska »substanser», som kosta i tull 400
kronor gramet, därför att de ge oändliga emanationer,
upphöra helt hastigt att emanera; och när de skola
bota tuberkulos, så vägra de. Men substansen är
prisbelönt, och mänskligheten står lika dum och lika
troende på humbugen, humbugen, emedan den
saknade de undergörande egenskaperna, ehuru atomvikten
var exakt uträknad, dock svajande mellan 140 och
258.

Hur litet exakt matematiken är kan man se av två
stridiga uppgifter om logaritmers reducerande till
naturliga logaritmer.

Handbok för ingenjörer uppger <i>e</i> = 2,302585, men
läroboken i algebra säger <i>e</i> = 2,1782818.

Men genom logaritmernas införande i uträknade
tabeller, har kunskapen om logaritmens natur nästan
försvunnit.

Det finns således matematiker, som icke kunna
räkna ut en naturlig logaritm, och icke heller utföra
en multiplikation med logaritmer, utan att anlita
tabellerna. Och om faktorerna icke äro 7-siffriga kunna
de icke begagna tabellerna, som vanligen äro
7-ställiga. Det är således utanlärt.

Därför har jag skäl att säga det logaritmernas
ingripande i trigonometrien, har förstört denna
härliga upptäckt. Man ser icke sammanhanget, man
förstår det därför icke, men man räknar ut mekaniskt,
som räknemaskinen, vilken gör logaritmer.
</chapter>

<chapter name="Kinesiska språkets hemlighet (Ultimatum)">
<h3>KINESISKA  SPRÅKETS   HEMLIGHET.

(ULTIMATUM.)</h3>

Det mest underbara av alla språk är byggt på
tre system, och jag meddelar här två prototyper
bland de hundrade jag samlat och dem forskaren kan
få bese hemma hos mig.

<img></img> = Tao,  To = smäda,   banna  o.  d.

1:o hieroglyft: <img></img> = mum; <img></img> = kniv, skära.
Alltså skära med munnen = smäda.

2:a  <img></img>  kvadratisk  form   av  o  som   är  syriskt,
grekiskt O.   <img></img>  som  är  hebreiska Th = <img></img>.   Alltså
= Tho = To.

3:o. <img></img> heter Thao, och <img></img> heter Keou, Ko.
Thaokeou (kin.) som är Toach (heb.) Thuh, Thavah
(heb.) och på samma gång grekiska Ktao, Däóo, alla
med liknande betydelse.

*

Men att gå rakt på saken och genast använda
tredje metoden, leder genast till målet, som ju är
frändskapen.

<img></img> = Ta = slå,  o.  d.

[<img></img> (kin-) = <img></img> (grek-); <img></img> (kin-) = <img></img> (fenic-) A,
som nedlagt )är <img></img> = A (grek., rom.). Alltså TA = TA.]

Men   <img></img> (kin.) = Ting och <img></img> = Cheu = Tingkeu
(kin.), som är grekiska Thingo, Tyngkano, hebreiska
Thaquah.

O. s. v.

*

Stava   och   lägga   ihop !     Det  är  hela   konsten.
</chapter>

REGISTER TILL EN BLÅ BOK
INNEHÅLL.

<i>Sakregister.</i>
<table>
<td><tab>Filosofi = människokännedom  <td>1119
<td><tab>Psykologi--kärlekens problem   <td>1121
<td><tab>Religion   <td>1121
<td><tab>Konst och estetik<td>1123
<td><tab>Litteratur<td>1123
<td><tab>Historia<td>1123
<td><tab>Filologi<td>1123
<td><tab>Matematik<td>1123
<td><tab>Botanik<td>1124
<td><tab>Zoologi<td>1124
<td><tab>Astronomi<td>1124
<td><tab>Meteorologi<td>1125
<td><tab>Kemi<td>1125
<td><tab>Fysik<td>1125
<td><tab>Medicin<td>1126
<td><tab>Geologi<td>1126
<td><tab>Mineralogi<td>1126
<td><tab>Ockultism<td>1126
<td><i>Alfabetiskt register</i><td>1127
</table>

SAKREGISTER.

FILOSOFI
<table>
<td>Affabla människor <td r> 87
<td>Amerigo eller Kolumbus <td r> 110
<td>Antropomorfism <td r> 107
<td>Apoteos <td r> 637
<td>Att jobba i människor <td r> 63
<td>Att åldras med smak <td r> 126
<td>Attraktion och repulsion <td r> 249
<td>Auto-Komedi <td r> 676
<td>Avsättningen av apan <td r> 244
<td>Avundas ingen! <td r> 116
<td>Barn äro underbarn <td r> 130
<td>Begreppet ungdom <td r> 693
<td>Brist på förståelse <td r> 46
<td>Cinnobers anatomi <td r> 119
<td>Cinnobers glasögon <td r> 121
<td>Cinnobers häxerier <td r> 120
<td>De tommes hat <td r> 197
<td>De åtta vilddjuren <td r> 127
<td>Den befriade tänkaren <td r> 211
<td>Den gudarne vilja förgöra <td r> 131
<td>Den klibbige <td r> 117
<td>Den ludne Guden <td r> 241
<td>Den oförklarlige <td r> 93
<td>Den subjektive <td r> 715
<td>Den vackra ålderdomen och Den fula <td r> 727
<td>Den ömma mörderskan <td r> 203
<td>Deras evangelium <td r> 243
<td>Det bästa statsskicket <td r> 668
<td>Det krokiga revbenet <td r> 137
<td>Det moraliskt indifferenta <td r> 122
<td>Det onda deltagandet <td r> 678
<td>Det opraktiska i dravätningen <td r> 114
<td>Det rysliga ögonblicket <td r> 706
<td>Det som icke är älskvärt, svårt att älska <td r> 94
<td>Det svåraste av allt <td r> 52
<td>Die grosse Verachtung <td r> 689
<td>Diktaren och människan <td r> 646
<td>Diktarens barn <td r> 112
<td>Dubbelgångaren <td r> 250
<td>Dyngherrens religion <td r> 131
<td>Dödade reverser <td r> 182
<td>Döv och blind <td r> 47
<td>Döva och blinda <td r> 128
<td>Efterstanken <td r> 150
<td>Egocentrisk-människa <td r> 180
<td>Elektriskt motstånd <td r> 674
<td>En  ovanlig bekantskap <td r> 717
<td>"En saga berättad av en dåre" <td r> 142
<td>En ungdomsdröm för 7 kr. <td r> 115
<td>Ett helt liv på en timme <td r> 149
<td>Fiasko-landet <td r> 138
<td>Fraktioneringar <td r>697
<td>Furie-kulten som straffande tvångsföreställning <td r> 108
<td>Förgängligt och oförgängligt <td r> 96
<td>Förhönsningen <td r> 145
<td>Förräderi <td r> 941
<td>Ge dig själv orätt <td r> 704
<td>Går världen baklänges? <td r> 861
<td>Hos denna världens furste <td r> 58
<td>Hägringar <td r> 175
<td>Icke svära på magistrarnes ord <td r> 952
<td>Inbillningsstraffen <td r> 147
<td>"Kan filosofien bringa någon välsignelse åt mänskligheten?" <td r> 666
<td>Karaktärsmasken <td r> 50
<td>Karma <td r> 699
<td>Kennelklubben <td r> 109
<td>Konradsbergstypen <td r> 136
<td>Konstanta villor <td r> 56
</table>

<table>
<td>Konsten att dö  <td r>660
<td>Konsten  att  kvitta   <td r>125
<td>Konunga-styrelse  <td r>390
<td>Kopparmatte  eller  Materialisationsfenomenet   <td r>658
<td>Kostym och mask<td r>681
<td>Kristus är uppstånden<td r>139
<td>Kvinnan   lagstiftare!    <td r>637
<td>La comédie Humaine  <td r>673
<td>Lagliga   orättvisor  <td r>136
<td>Lanz-Liebenfelz:         Theo-zoologie <td r>245
<td>Latituder<td r>933
<td>Lek icke med kärleken <td r>178
<td>Lethe   <td r>154
<td>"Livet vävt av samma tyg som  våra  drömmar"<td r>141
<td>Likställigheten   <td r>971
<td>Logik   <td r>1061
<td>Lustgården   <td r>725
<td>Lära och leverne  <td r>935
<td>Lärdomens  följder  <td r>653
<td>Lögn-giftet   <td r>161
<td>Lögnväven  <td r>152
<td>Magnetberg  <td r>714
<td>Mala ont <td r>638
<td>Markegångstaxorna   <td r>54
<td>Mera lögnväv <td r>153
<td>Min  karrikatyr <td r>92
<td>Mord-lögner   <td r>162
<td>Motsvarigheter <td r>203
<td>Multiplikationstabellens förträfflighet <td r>57
<td>Mänskokännedom <td r>48
<td>Människoliknande människor   <td r>135
<td>Nattugglor  <td r>636
<td>Naturbarn  <td r>383
<td>Nemesis  humana   <td r>155
<td>"Nu   kan  vi  flyga  också! Hurra!" <td r>675
<td>När jag var ung och dum  <td r>   55
<td>När nationer bli galna<td r>160
<td>Nät och snaror  <td r>95
<td>Oförvållad  skuld <td r>163
<td>O Land!    Land!  <td r>181
<td>Om  självmord    <td r>900
<td>Ordets makt och värde <td r>106
<td>Orimliga problemer  <td r>134
<td>Pandora <td r>696
<td>Persikor och kålrötter<td r>151
<td>Pose och Geste <td r>679
<td>Praktisk  åtgärd mot fiender  <td r>64
<td>Profetens träldom<td r>132
<td>På andras vägnar <td r>685
<td>Pålen i köttet <td r>639
<td>Reaktionstypen   <td r>195
<td>Reminiscenser   <td r>129
<td>Revolutionsfår <td r>140
<td>Ringsystemet  <td r>164
<td>Roll och karaktär<td r>51
<td>Rousseau  <td r>656
<td>Rousseau omigen! <td r>657
<td>Rövare<td r>682
<td>Schakalen  <td r>644
<td>Simia  blir  skönhetstyp <td r>251
<td>Sista akten (Ur Renässansmannens  liv) <td r>649
<td>Självsvek<td r>206
<td>Somnambulismen och clairvoyance   i   vardagslivet   <td r>  62
<td>Spökbilder   <td r>174
<td>Stackare   <td r>144
<td>Straff och bättring  <td r>205
<td>Studera  mänskor  <td r>85
<td>Svarte   Balder<td r>157
<td>Svårigheten att ljuga  <td r>209
<td>Svårt  att  utreda <td r>124
<td>Tala väl och tala illa <td r>705
<td>Temperatur   <td r>104
<td>Tesla-strömmar   <td r>   133
<td>Trogen i det lilla<td r>113
<td>Två göra  icke  ett par  <td r>204
<td>Undine  <td r>641
<td>Ungdom och dårskap  <td r>53
<td>Utan   blommor,   barn   och musik  <td r>133
<td>Vampyren<td r>118
<td>Var rädd om ditt öga<td r>146
<td>Var  äro  vi hemma?   <td r>619
<td>Vasspipan   skrämmer   <td r>242
<td>Vem är han?  <td r>608
<td>Venus   Milo   contra   Julia Pastrana  <td r>253
<td>Verkligheten  är bara illusioner   <td r>883
<td>Vetenskapens   bankrutt   <td r>661
<td>Vetenskapliga   förklaringar <td r>   652
<td>Vetenskapligt  oförnuft <td r>1047
<td>Vetenskapsbrackor  <td r>256
<td>Vinet  <td r>654
<td>Vitt slaveri <td r>144
<td>Vännen   Allsintet  <td r>86
<td>Vördnadsfullt   Jim   Pongo  <td r>  686
<td>Ålderdomens behag   <td r>163
<td>Äfflingarnas ättartal<td r>216
<td>Äfflingarnes Nora  <td r>254
<td>Äregirighetens   galérslavar <td r>   123
<td>Överklass<td r>671
</table>

PSYKOLOGI

Alfons fortsätter ........    868

Att binda människor, och stjäla .................   1017

Att ljuga på sig själv ....    936

Att resa ................    951

Bakslag ................    912

Bildhuggaren ............    800

Demaskeringen ..........    895

Den egocentriske ........    921

Den gifta demimonden .... 1012

Den mäktiga kärleken ....  735

Der Mensch vernimmt nur was Ihm schmeichelt ..    854

Deras känslor ............    748

Det hemligaste ..........    982

Det sköna och det goda ..    766

Det talade ordet ........    874

En kort historia, men komplicerad ...........    929

Ett syntetiskt liktal på värdshuset dock ......    753

Farliga saker ...........    747

Fostbrödralag ...........    734

Fröjden att pina ........   1010

Försynens redskap ......    919

Gynolatri som Straff-föreställning ..............    857

Göm! Glöm icke! ......    736

Hans ideal ..............   1013

Hippolytas ..............    827

Hopljugna karaktärer ....   780

Hundsfotten .............   1024

Högre analys ...........   1015

I vindskontoret ..........    798

Intelligenta samtal ......    916

Juvelskrinet eller Hans bättre hälft ............    796

Karaktärsförändringar ...    770

Kindpusten ..............    751

Konsten att göra ont ....   859

Korsdragaren ............    885

Kvinnans vapen ..........    849

Kärlekslycka............    729

Larver eller Tillfälliga materialisationer ......    740

Min värsta ovän ........    942

Mumiekistan ............    797

Mörkt tal ..............    830

Olycklig kärlek ..........    896

Om åsikter .............   1028

Paradisets lustgård ......    732

Pilen i levern ............    938

På tröskeln (vid 5 år) ....    800

Reflexer ................    898

Rov för sina passioner .... 1019

Rollen efteråt ............    737

Sacrosanctus ............    731

Scen från helvetet .... 794, 901

Sin egen staty ..........    851

Sina bästa känslor ......    730

Sinnesvillans frukter .....   880

Självbedrägerier ........    915

Skötes-vännen ...........    934

Sorgen ...................    773

Starkare än vi (Plus fort que nous)    ............    902

Svart  eller vitt?   ........    850

"Sök   att   förbliva   okänd"    833

Sömngångare   ............    834

Tesla-strömmar  ..........    739

Tid och ålder ............    863

Tveeggade historier ......    979

Viktig skillnad   ..........    738

Vänskap    ................    852

Älska, sin tid, hata sin!  ..    871

RELIGION

Ackumulatorer    ..........      31

Al Manssür i gymnastiksalen..................      12

Att krypa för djuret  ......     89

Att lindra sitt öde   ......      41

Att återknyta med luftledningen ................     100

Avklädningsrummet   ......      49

Babel bevisar Bibel  ......      27

Betala för andra........      39

Bibelförklaringar: Arcana Coelestia   ..............    628

Bibelkritik...............    624

Bibelkritiska bommar! ......    625

Bibelns källskrifter   ......    621

Blygsel och rättskänsla  ..      43

Bondförståndets triumf   ..      29

Botgörare   ..............,      38

Brunst, hat och skräck, eller hedningarnas religion ..................     171

Bättre än intet  ..........      88

Bönornas bondförstånd   ..        8

Credo quia (etsi) absurdum    215

Crex, Crex!    ............      17

De förförde bli förförare..      98

De gamles fromhet  ......    711

De kvarlåtna  ............      44


Den glada hedendomens Helveteslära enligt 6:e sången i Virgilii Eneid 36

Den grönskande ön ...... 24

Den lagbundna tanken .. 214

Den svarta upplysningen .. 106

Den svarta vetenskapen .. 326

Det förtrollade rummet .. 22

Det går an .............. 179

Det oundvikliga .......... 71

Det stämmer ............ 76

Diktarens självoffring .... 72

Dålig matsmältning ...... 10

Dårskapens lov .......... 70

Ecclesia triumfans ...... 90

En flott kristendom ... 99

En lidande Gud ........ 158

En religiös teater ........ 68

Ett egenhändigt brev från Kristus ................ 319 

Euclides sjunde i tolfte .. 13

Evangelium .......... 708

Eviga straff ............ 32

Examen och sommarlovet 247

Falla och lova .......... 248

Fariséer ................ 712

Filistéernas uppgift ...... 73

Filosofiens bankrutt ...... 148

Forntidens religion ...... 97

Frihandstänkning........ 324

Förnuftets gudinna ...... 65

Försoningen ............. 159

Första budet? "Du skall inga andra gudar hava för mig."............ 328

Förtvivlan och nåd ...... 640

Genom tron till vetandet .. 21

Genom tvång till frihet ... 69

Goda ord .............. 77

Guds hands människor .. 632

Goethe och kristendomen .. 804

Goethe om bibeln ...... 804

Goethe om kristendomen över vetenskapen ...... 421

Hedningarnes evangelium 143

Hedniska inbillningar ..... 213

Hegels kristendom ...... 631

Horatius' Den glada hedningens omvändelse ..... 35

Härfågeln på Siarö eller Ett ovanligt fall ...... 9

Högre existensformer; Die Toteninsel ............ 1033

Infernotanken ............ 60

Jästen och brödet ........ 80

Kan icke utredas ........ 113

Konsten att känna människor .................. 82

Konsten att vända sig .. 101

Kornknarrens underverk .. 15

Korollarier .............. 16

Korsets hemlighet ...... 246

Kransågarens visa ...... 11

Kristendom och radikalism 617

Kristi återkomst ........ 75

Landstigningen .......... 172

Leben Jesu .............. 616

Lertavlornas vittnesbörd .. 28

Lida utan att ångra .... 977

Livets konst ............ 40

Logik i neurastenin ...... 91

Lokalbatteri och jordledning .................. 18

Lus-kungen .............. 39

Måttlighet även i religion 79

Mänskors öden .......... 44

Mörka strålar .......... 45

Näktergalen i vingården .. 13

När förutsättningarne saknas .................... 26

Olika predikare ........ 1022

Om motsvarigheter ...... 23

Onda och goda .......... 42

Otillbörliga frågor utan svar .................. 19

Perversa vetenskapen .... 30

Primus inter pares ...... 212

Påvens skägg ............ 59

Regula falsi ............ 104

Religiös intuition och vetenskaplig ............. 210

Religiösa hedningar ...... 710

Rätt i orätt ............ 30

Rätten att ångra ........ 67

Saulus Paulus ............ 779

Självkännedom .......... 61

Skenbilder som bli verkliga 16

Sokrates med tuppen ..... 20

Staden Tofet .......... 197

Stjärnor på ljusa dagen .. 66

Strängt och icke strängt .. 78

Summa summarum ...... 805

Swedenborgs helvete ..... 25

Syndafallet och arvsynden 695

Tankesynder ............ 83

Tiga och lida .......... 707

Tillräckliga grunden .... 903

Trettonde axiomet ...... 7

Tron är störst .......... 37

Utvecklingsmannen ...... 81




Vara kristen är icke vara läsare    ................    103

Vidskepelse  och icke  ...    20

Villornas värld   ..........      34

Viljesynd    ...............      84

Världsomseglare .........    111

Världsreligion ............      74

Växelundervisningen   .....      81

Übermensch  .............    102

Äfflingarnes Sibboleth  ...    329

Äfflingarnas tusenåriga natt ..   321

Älsklingen ..............    323

Ödeläggelsen   ............      33

KONST OCH ESTETIK

Bayreuth   ................   665

Den oupphinneliga antiken    605

Det ondas musikaliska representant   ............    213

Falska målningar   ........    604

Människokroppens skönhet och symbolik   ..........    809

Rembrandt ..............    606

LITTERATUR

Begränsningen    ..........    167

Doktor Faust (1897)  ....    615

Främlingen Zola   ........    168

Karaktärsteckning   .......    788

Kung Lears hustru   ......    756

Och tidevarvets diktare ..    166

Om kritik  ..............    647

Poesien och korrespondensläran   ..................    207

Sekelslutets fana   ........    165

Shakspeares världsåskådning    ..................    759

Slutet på  en bi-bana ...    170

Ålderdomens förförare ... 169

Är mänskligheten förtalad?    168

HISTORIA

Historieskrivningens omöjlighet .................    539

Lögn-historia   ............    754

Pantheon eller Människodyrkan   ................    613

Protestanternas frisinne  ...    608

Vad är vetenskap?   ......    601

F I L O L O G I

A-B-C-D    ................    560

Assyriologi   ..............    499

Bladet vänder sig   ......    495

Deras stamfader   ........    536

En koreansk Papyrus  ...   525

Finska-ungerska-mandschuriska-japanska .........    589

Grekiskan   ...............    600

Hammurabis inspirerade lagar "mottagna av Solguden" ................    392

Hammurabis lagar    ......    487

Hammurabis Phallus-lagar    514

Hammurabis summa summarum................    509

Hebreiska   ...............   1008

Hebreiska studier ........    562

Hieroglyfer ..............    516

Japanska ord ............   1004

Jahveh-Namnet ..........   1064

Jehovah-cylindern avslöjad    511

Kilskriftliknande tecken kopierade från Snäckan Conus Marmoratus  ...  1073

Kinesiska ord  ............   1007

Kinesiska språket   ........    565

Kinesiska språkets hemlighet (Ultimatum) ......   1114

Ljudbilder   ...............    978

Lusus Naturse  ..........    512

Läs icke assyriska   ......    515

Mesopotamisk hackelse   ..    495

Mesopotamiska språket   ..    479

Om urspråket och Babels förbistring    ............    531

Rabbinernas bibeltolkning    551

Svenska och hebreiska   ..    558

Syndaflods-sagan   ....   484,   548

Urspråket och urreligionen    553

Vårt modersmål persiskan    633

MATEMATIK

Assyrisk matematik  ... 1074

Det kan man också göra   266

Euclides .................  1106

Imaginära storheter  ......    277

Matematikens bristfällighet 1112

Matematisk visshet   ......    447

Quatuor Species    ........  1088

Schackspelets hemligheter   307 


Tio-skalans uppkomst ... 309

Två gånger två är fem — ibland ................ 391

BOTANIK

Antipatier och sympatier 338

Att närma två avlägsna föreställningar ......... 217

Biologiska analogier .... 220

Botaniska gåtor .......... 350

Botaniska hörnstenar .... 466

Den naturligaste skapelsehistorien .............. 456

En mikrokosmos ur växtvärlden ................ 352

Hjärnan en körtel ........ 222

Hjärnan och valnöten 218, 219

Insekterna botanister .... 339

Kemiska beröringspunkter mellan hjärnsubstans och 221

Kryptogamen alpviolen .. 969

Linné efterträder sig ... 314

Linné står upp .......... 312

Motsvarigheter eller liknelser .................... 347

Människor och människoliknande .............. 224

Palingenesi .............. 348

Pythagoreern Linné ...... 313

Sat Sapienti ............ 338

Systemen ramla ........ 969

Tarmludd och epidermis 344

Tendenslögner om hjärnan 223

Växt-fysiologi ........... 464

Växt-psykologi .......... 351

Växtens psyke .......... 312

Växternas arterer och vener, med mera ...... 345

Växternas muskler och bindväv ............... 340

Växternas nerver ........ 342

Växternas transmutationer .................... 962

ZOOLOGI

Bibelns zoologi eller är haren idisslare? ...... 724

Der Bienenkönig ........ 467

Djurläten, förklarliga .... 252

Djurläten, oförklarliga ... 253

Fågelns flykt ............ 255

Fåglalåt ................ 469

Fåglarnas hemligheter A .. 305

Fåglarnas hemligheter B .. 306

Människokroppens korrespondenser ............ 354

Nekrobios — Död och uppståndelse ............. 386

Rockans reflexionsspeglar 346

Sork-mysteriet .......... 387

Tass eller hand .......... 301

Äggskalens vittnesbörd .. 225

Ölands södra ............ 472

ASTRONOMI

Celest aritmetik ........ 274

Fem-kroppars-problemet .. 443

Fruktan för himmelen .... 226

Himmelens hemligheter .. 282

Himmelens och jordens korrespondenser ....... 236

Himmelens tal .......... 275

Himmels-tecken .......... 315

Homogent kosmos........ 231

Kapellas hemligheter .... 286

Kuriösa reflexioner över astronomiska observationer .................... 234

Matematiska lögner ..... 232

Münchhausiaden ......... 279

Nya banor .............. 227

Och ändå rör den sig! .. 278

Pekoral-astronomi ....... 422

Planeternas chifferskrift .. 329

Projektioner ............ 235

Qvi pro Qvo ............ 330

Solen och månen ........ 233

Solens läge i rymden .... 284

Stjärnfall ............... 581

Stjärnhimmelens pejlingar 281

Stjärnorna på dagen ...... 232

Stjärnorna på ljusa dagen 285

Stjärnparallaxers opålitlighet ................. 947

Stjärnvacklingar ......... 948

Synvillor ................ 331

Synvillor 2 .............. 333

Vad är månen? .......... 283

Vet inte! ................ 280

Åt vilket håll? .......... 283

Är det så säkert? ...... 990

METEOROLOGI

I underverkens tid ...... 587

Konstanta molnformer A 302

Konstanta molnformer B 303

Konstanta molnformer C 304

Köldströmmar ........... 580

Meteorologi............. 568

Norrsken .......... 584, 1002

Pejlingar i lufthavet ... 385

Uret och planetsystemet.. 589

KEMI

Affinitet och gravitation .. 295

Ars transmutatoria ...... 366

Arsenik blir svavel och tvärtom .............. 987

Atomernas genomtränglighet ..................... 271

Atomformerna i kristallerna .................... 270

Atomvikt och egentlig vikt 975

Att beräkna metallernas sammansättning ........ 294

Blåsyrans filosofi och symbolik .............. 904

Daggbildning ............ 913

Droppen och molekylen .. 298

Elektrokemisk ekvivalent 296

Enfaldiga invändningar .. 382

Föroreningar = transmutationer ................. 372

Grundämnena = väteförtätningar ................ 370

Grundämnenas reduktion på CHON ............ 297

Guldets tal .............. 265

Jo, ett 7-kondenserat H<sub>2</sub>O .................. 262

Jod och mangan  .... 263

Jodstärkelse — Indigo — Berlinerblått ......... 264

Järnets metallurgi, dess syntes ................ 289

Kabbala................. 273

Katalys och reversibel reaktion ................. 267

Kisel blir kol ............ 907

Kloren en omättad väteoxid .................. 261

Kolets anor .............. 259

Kristallvinklar och atomvikter ................. 988

Kvicksilvret såsom kolväte 287

Kvävets härkomster ...... 258

Kvävets konstitutionsformel ................... 257

Lavoisier — kompromiss med Flogiston ........ 288

Masugnens kemi ........ 949

Materiens enhet 1777 ... 291

Materiens tal ............ 276

Metallerna invändigt ..... 293

Mineralstärkelse, Mineralgummi, Mineralalbumin 369

Non bis in idem ........ 299

Nya rön angående Lavoisiers fundamentalförsök 299

Ofullständig och fullständig förbränning ........ 300

Oorganisk jäsning ........ 449

Reduktion såsom synteser 290

Systema naturae ........ 292

Talet 240 .............. 373

Tautomerier eller lika men olika............ 260

Ur-alstring .............. 465

Ur-ämnet ................ 367

Utredning av det kemiska boet ................... 239

Valensen som faktor ... 987

Was ist Radium? ........ 450

Vattnets orimliga sammansättning .............. 240

Värme och affinitet ...... 268

Värmedynamider ........ 269

Vätet urämne eller etalong 239

Äfflingarnas skapelseverk . 355

FYSIK

Elektricitet .............. 955

Energi-vinst ............. 635

Fysik .................... 954

Himmelens skönhet...... 442

Latent köld och Termometervärme ............ 831

Ljuset som kraftkälla ___ 228

Magnetism och elektricitet .................... 993

Okända krafter .......... 230

Optiska underverk ...... 439

Prismats fokaldistans och spektra................ 996

Projektioner ............ 237

Radium-spektaklet ....... 1043

Reviderad tyngdlag ...... 448

Röntgenstrålar .......... 1039

Spektral-analysen ........ 434

Ton-Blommor ........... 959

Varför magnetnålen i norr och söder? ........... 229

MEDICIN

Anatomiens problem ... 474

Chinins okända verkning.. 380

Hjärnans vindlingar ..... 967

Inbillade sjuke .......... 876

Kinesernas anatomi och fysiologi ................ 964

Kolerasjukans kemi ...... 574

Lues = Kadaverin = C<sub>5</sub> H<sub>14</sub> N<sub>2</sub> ............ 375

Lues' motgift: Hg ...... 377

Morfin .................. 381

Om nerverna ............ 973

Serum-växter ........... 311

Sjukdomar och botemedel 361

Sumpfebrar ............. 378

Svalört ................. 379

Vetenskapliga skurkstreck 357

GEOLOGI

Arkeologi (Förhistorisk arkitektur) .............. 335

Det otroligaste av allt eller den store byggmästaren 395

Fällningar och icke sediment .................. 460

Halle- och Hunneberg .. 1001

Petrografi ............... 999

Swedenborgs motsvarigheter .................... 272

Tendens-Geologi ........ 461

Vem byggde Fingalsgrottan?.................. 310

MINERALOGI

Det sköna och det dyra .. 355

Snöblommor ............. 721

OCKULTISM

Astrala iakttagelser .... 886

Blå bokens historia .... 404

Brev från en avliden .... 198

Brev från helvetet ...... 199

Det omedvetnas framträdande .................. 190

Det sjätte sinnet ........ 183

Exterioriserad sensibilitet 184

Fixeringsbilder .......... 189

Fjärr-förnimmelser ...... 185

Gengångaren ............ 201

Goethes ockultism ...... 984

Hemliga domstolen ...... 389

Hemliga lagar .......... 802

Händelsens oförklarliga logik .................... 191

Häxor .................. 930

Häxprocesserna .......... 611

Imitation eller inkarnation 909

Järtecken ................ 208

Livet i det fördolda .... 193

Medium utan att veta det 200

Mera telepati ............ 186

Naturliga förklaringar eller närmare och fjärmare orsaken ............... 917

Nisus formativus eller omedveten bilddrift ... 187

Nya ljudvågor .......... 175

Projektioner ............. 188

Tankesynd, viljesynd, önskesynd ............... 192

Trådlös kallelse .......... 945

Trådlös telefon .......... 176

Universell rapport ...... 178

Ur Swedenborgs korrespondenslära ........... 526

Utstrukna poster ........ 938

Vattnets symbolik ...... 776

Återseende i klostret ... 202

Överföringar ............ 194

—

<h1>ALFABETISKT REGISTER.</h1>

A-B-C-D ................ 560

Ackumulatorer .......... 31

Affabla människor ........ 87

Affinitet och gravitation .. 295

Alfons fortsätter ........ 868

Al Manssür i gymnastiksalen .................. 12

Amerigo eller Kolumbus .. 110

Anatomiens problem ...... 474

Antipatier och sympatier .. 338

Antropomorfism .......... 107

Apoteos ................. 637

Arkeologi (Förhistorisk arkitektur) .............. 335

Ars transmutatoria ...... 366

Arsenik blir svavel och tvärtom ............... 987

Assyriologi .............. 499

Assyrisk Matematik ..... 1074

Astrala iakttagelser ... 886

Atomernas genomtränglighet .................... 271

Atomformerna i kristallerna .................. 270

Atomvikt och egentlig vikt 975

Att beräkna metallernas sammansättning ........ 294

Att binda människor, och stjäla ................. 1017

Att jobba i människor .. 63

Att krypa för djuret .... 89

Att lindra sitt öde ...... 41

Att ljuga på sig själv .. 936

Att närma två avlägsna föreställningar ......... 217

Att resa ................ 951

Att åldras med smak .... 126

Att återknyta med luftledningen ................ 100

Attraktion och repulsion .. 249

Auto-Komedi ............ 676

Avklädningsrummet ...... 49

Avsättningen av apan .... 244

Avundas ingen! .......... 116

Babel bevisar Bibel ...... 27

Bakslag ................. 912

Barn äro underbarn .... 130

Bayreuth ................ 665

Begreppet ungdom ...... 693

Begränsningen .......... 167

Betala för andra ........ 39

Bibelförklaringar: Arcana Coelestia .............. 628

Bibelkritik ............... 624

Bibelkritiska bommar! .. 625

Bibelns källskrifter ...... 621

Bibelns zoologi eller är haren idisslare? .......... 724

Bildhuggaren ............ 800

Biologiska analogier .... 220

Bladet vänder sig ...... 495

Blygsel och rättskänsla 43

Blå bokens historia ...... 404

Blåsyrans filosofi och symbolik .................. 904

Bondförståndets triumf .. 29

Botaniska gåtor ........ 350

Botaniska hörnstenar ... 466

Botgörare ............... 38

Brev från en avliden .... 198

Brev från helvetet ...... 199

Brist på förståelse ...... 46

Brunst, hat och skräck, eller hedningarnas religion .................. 171

Bättre än intet .......... 88

Bönornas bondförstånd .. 8

Celest aritmetik ........ 274

Chinins okända verkning.. 380

Cinnobers anatomi ...... 119

Cinnobers glasögon ...... 121

Cinnobers häxerier ...... 120

Credo quia (etsi) absurdum .................. 215

Crex, Crex! ............ 17

Daggbildning ............ 913

De förförde bli förförare 98

De gamles fromhet ...... 711

De kvarlåtna ............ 44

De tommes hat .......... 197

De åtta vilddjuren ...... 127

Demaskeringen .......... 895

Den befriade tänkaren .. 211

Den egocentriske ........ 921

Den gifta demimonden .. 1012

Den glada hedendomens Helveteslära enligt 6:e sången i Virgilii Eneid 36

Den grönskande ön ...... 24

Den gudarne vilja förgöra 131

Den klibbige .......... 117

Den lagbundna tanken .. 214

Den ludne Guden ........ 241

Den mäktiga kärleken .. 735

Den naturligaste skapelsehistorien .............. 456

Den oförklarlige ........ 93

Den oupphinneliga antiken 605

Den subjektive .......... 715

Den svarta upplysningen.. 106

Den svarta vetenskapen .. 326

Den vackra ålderdomen och Den fula .......... 727

Den ömma mörderskan .. 203

Der Bienenkönig ........ 467

Der Mensch vernimmt nur was Ihm schmeichelt .. 854

Deras evangelium ........ 243

Deras känslor .......... 748

Deras stamfader ........ 536

Det bästa statsskicket .. 668

Det förtrollade rummet .. 22

Det går an .............. 179

Det hemligaste .......... 982

Det kan man också göra.. 266

Det krokiga revbenet .... 137

Det moraliskt indifferenta 122

Det omedvetnas framträdande ................. 190

Det onda deltagandet ... 678

Det ondas musikaliska representant ............ 213

Det opraktiska i dravätningen ................... 114

Det otroligaste av allt eller den store byggmästaren ................ 395

Det oundvikliga ........ 71

Det rysliga ögonblicket .. 706

Det sjätte sinnet ........ 183

Det sköna och det dyra .. 355

Det sköna och det goda.. 766

Det som icke är älskvärt, svårt att älska........ 94

Det stämmer ............ 76

Det svåraste av allt ...... 52

Det talade ordet ........ 874

Die grosse Verachtung .. 689

Diktaren och människan.. 646

Diktarens barn .......... 112

Diktarens självoffring .... 72

Djurläten, förklarliga .... 252

Djurläten, oförklarliga .... 253

Doktor Faust (1897) .... 615

Droppen och molekylen .. 298

Dubbelgångaren .......... 250

Dyngherrens religion .... 131

Dålig matsmältning ...... 10

Dårskapens lov .......... 70

Dödade reverser ........ 182

Döv och blind .......... 47

Döva och blinda ....... 128

Ecclesia triumfans ...... 90

Efterstanken ............ 150

Egocentrisk-människa ..... 180

Elektricitet .............. 955

Elektriskt motstånd ...... 674

Elektrokemisk ekvivalent.. 296

En flott kristendom ...... 99

En koreansk Papyrus .... 525

En kort historia, men komplicerad ............... 929

En lidande Gud .......... 158

En mikrokosmos ur växtvärlden ................ 352

En ovanlig bekantskap .... 717

En religiös teater ...... 68

"En saga berättad av en dåre" ................. 142

En ungdomsdröm för 7 kr. 115

Energi-vinst ............. 635

Enfaldiga invändningar .. 382

Ett egenhändigt brev från Kristus................ 319

Ett helt liv på en timme 149

Ett syntetiskt liktal på värdshuset dock ...... 753

Euclides ................ 1106

Euclides sjunde i tolfte .. 13

Evangelium .............. 708

Eviga straff .............. 32

Examen och sommarlovet .. 247

Exterioriserad sensibilitet 184

Falla och lova .......... 248

Falska målningar ........ 604

Fariséer ................ 712

Farliga saker ............ 747

Fem-kroppars-problemet . 443

Fiasko-landet............ 138

Filistéernas uppgift ...... 73

Filosofiens bankrutt ...... 148

Finska-ungerska-mandschuriska-japanska ........ 589

Fixeringsbilder .......... 189

Fjärr-förnimmelser ...... 185

Forntidens religion ...... 97

Fostbrödralag ........... 734

Fraktioneringar .......... 697

Frihandstänkning ........ 324

Fruktan för himmelen .... 226

Främlingen Zola ........ 168

Fröjden att pina ........ 1010

Furie-kulten som straffande tvångsföreställning .. 108

Fysik ................... 954

Fågelns flykt ........... 255

Fåglalåt ................ 469

Fåglarnas hemligheter A.. 305

Fåglarnas hemligheter B.. 306

Fällningar och icke sediment .................. 460

Förgängligt och oförgängligt .................... 96

Förhönsningen .......... 145

Förnuftets gudinna ...... 65

Föroreningar = transmutationer ................. 372

Förräderi ................ 941

Försoningen ............. 159

Första budet? "Du skall inga andra gudar hava för mig." ............ 328

Försynens redskap ...... 919

Förtvivlan och nåd ...... 640

Ge dig själv orätt ...... 704

Gengångaren ............ 201

Genom tron till vetandet 21

Genom tvång till frihet .. 69

Goda ord ................ 77

Grekiskan ............... 600

Grundämnena = väteförtätningar .............. 370

Grundämnenas reduktion på CHON ............. 297

Guds hands människor .. 632

Guldets tal .............. 265

Gynolatri som Straff-föreställning .............. 857

Går världen baklänges? .. 861

Göm! Glöm icke!....... 736

Goethe och kristendomen 804

Goethe om bibeln ........ 804

Goethe om kristendomen över vetenskapen ...... 421

Goethes ockultism ....... 984

Halle- och Hunneberg .... 1001

Hammurabis inspirerade lagar "mottagna av Solguden" ................ 392

Hammurabis lagar ........ 487

Hammurabis Phallus-lagar 514

Hammurabis summa summarum ................ 509

Hans ideal .............. 1013

Hebreiska ............... 1008

Hebreiska studier ........ 562

Hedningarnes evangelium 143

Hedniska inbillningar .... 213

Hegels kristendom ...... 631

Hemliga domstolen ...... 389

Hemliga lagar .......... 802

Hieroglyfer ............. 516

Himmelens hemligheter .. 282

Himmelens och jordens korrespondenser ....... 236

Himmelens skönhet  .... 442

Himmelens tal .......... 275

Himmels-tecken .......... 315

Hippolytos ..............  827

Historieskrivningens omöjlighet ................. 539

Hjärnan en körtel ........ 222

Hjärnan och valnöten 218, 219

Hjärnans vindlingar ...... 967

Homogent kosmos ....... 231

Hopljugna karaktärer ..... 780

Horatius' Den glada hedningens omvändelse .... 35

Hos denna världens furste 58

Hundsfotten ............. 1024

Hägringar ............... 175

Händelsens oförklarliga logik .................. 191

Härfågeln på Siarö eller Ett ovanligt fall....... 9

Häxor .................. 930

Häxprocesserna ......... 611

Högre analys ............ 1015

Högre existensformer; Die Toteninsel ............. 1033

I underverkens tid .... 587 


I vindskontoret .......... 798

Icke svära på magistrarnes ord .............. 952

Imaginära storheter ...... 277

Imitation eller inkarnation 909

Inbillade sjuke .......... 876

Inbillningsstraffen ........ 147

Infernotanken ........... 60

Insekterna botanister .... 339

Intelligenta samtal ...... 916

Jahveh-Namnet .......... 1064

Japanska ord ........... 1004

Jehovah-cylindern avslöjad ................... 511

Jod ett 7-kondenserat H<sub>2</sub>O 262

Jod och mangan ........ 263

Jodstärkelse-Indigo-Berlinerblått ............... 264

Juvelskrinet eller Hans bättre hälft............ 796

Järnets metallurgi, dess syntes ................ 289

Järtecken .............. 208

Jästen och brödet ........ 80

Kabbala................ 273

"Kan filosofien bringa någon välsignelse åt mänskligheten?" ...... 666

Kan icke utredas ........ 173

Kapellas hemligheter .... 286

Karaktärsförändringar .... 770

Karaktärsmasken ........ 50

Karaktärsteckning ........ 788

Karma .................. 699

Katalys och reversibel reaktion .............. 267

Kemiska beröringspunkter mellan hjärnsubstans och 221

Kennelklubben ........... 109

Kilskriftliknande tecken kopierade från Snäckan Conus Marmoratus ...... 1073

Kindpusten .............. 751

Kinesernas anatomi och fysiologi .............. 964

Kinesiska ord ............ 1007

Kinesiska språket ........ 565

Kinesiska språkets hemlighet (Ultimatum) ...... 1114

Kisel blir kol ............ 907

Koleran en omättad väteoxid .................. 261

Kolerasjukans kemi ...... 574

Kolets anor .............. 259

Konradsbergstypen ...... 136

Konstanta molnformer A .. 302

Konstanta molnformer B .. 303

Konstanta molnformer C .. 304

Konstanta villor.......... 56

Konsten att dö .......... 660

Konsten att göra ont .... 859

Konsten att kvitta ........ 125

Konsten att känna människor ................ 82

Konsten att vända sig .... 101

Konunga-styrelse ........ 390

Kopparmatte eller Materialisationsfenomenet ...... 658

Kornknarrens underverk .. 15

Korollarier .............. 16

Korsdragaren ............ 885

Korsets hemlighet ...... 246

Kostym och mask ........ 681

Kransångarens visa ...... 10

Kristallvinklar och atomvikter ................. 988

Kristendom och radikalism .................. 617

Kristi återkomst ........ 75

Kristus är uppstånden! .. 139

Kryptogamen alpviolen .. 969

Kung Lears hustru ...... 756

Kuriösa reflexioner över astronomiska observationer ................. 234

Kvicksilvret såsom kolväte 287

Kvinnan lagstiftar! ...... 637

Kvinnans vapen .......... 849

Kvävets härkomster ..... 258

Kvävets konstitutionsformel ................... 257

Kärlekslycka ............ 729

Köldströmmar ........... 580

La comédie Humaine .... 673

Lagliga orättvisor ........ 136

Landstigningen .......... 172

Lanz-Liebensfelz: Theozoologie .............. 245

Larver eller Tillfälliga materialisationer .......... 740

Latent köld och Termometervärme .............. 831

Latituder ................ 933

Lavoisier-kompromiss med Flogiston .............. 288

Leben Jesu .............. 616

Lek icke med kärleken .. 178

Lertavlornas vittnesbörd .. 28

Lethe ................... 154

Lida utan att ångra .... 977 


Likställigheten .......... 971

Linné efterträder sig .... 314

Linné står upp .......... 312

Livet i det fördolda .... 193

"Livet vävt av samma tyg som våra drömmar" .. 141

Livets konst ............ 40

Ljudbilder ............... 978

Ljuset som kraftkälla .... 228

Logik ................... 1061

Logik i neurastenin ...... 91

Lokalbatteri och jordledning .................. 18

Lues - Kadaverin - C<sub>5</sub> H<sub>14</sub> N<sub>2</sub> .............. 375

Lues' motgift: Hg ........ 377

Lus-kungen .............. 39

Lustgården .............. 725

Lusus Naturae ............ 512

Lära och leverne ........ 935

Lärdomens följder ....... 653

Läs icke assyriska ...... 515

Lögn-giftet .............. 161

Lögn-historia ............ 754

Lögnväven .............. 152

Magnetberg .............. 714

Magnetism och elektricitet 993

Mala ont ................ 638

Markegångstaxorna ...... 54

Masugnens kemi ........ 949

Matematikens bristfällighet 1112

Matematisk visshet .. 447, 1083

Matematiska lögner ...... 232

Materiens enhet 1777 ..... 291

Materiens tal ............ 276

Medium utan att veta det 200

Mera lögnväv ............ 153

Mera telepati ............ 186

Mesopotamisk hackelse .. 495

Mesopotamiska språket .. 479

Metallerna invändigt .... 293

Meteorologi ............. 568

Min karrikatyr .......... 92

Min värsta ovän ........ 942

Mineralstärkelse, Mineralgummi, Mineralalbumin 369

Mord-lögner ............. 162

Morfin .................. 381

Motsvarigheter .......... 203

Motsvarigheter eller liknelser .................... 347

Multiplikationstabellens förträfflighet ............. 57

Mumiekistan ............ 797

Münchhausiaden ......... 279

Måttlighet även i religion 79

Människokroppens korrespondenser ............. 354

Människokroppens skönhet och symbolik .......... 809

Människoliknande människor .................. 135

Människor och människoliknande .............. 224

Mänskokännedom ........ 48

Mänskors öden .......... 44

Mörka strålar .......... 45

Mörkt tal ............... 830

Nattugglor .............. 636

Naturbarn ............... 683

Naturliga förklaringar eller närmare och fjärmare orsaken ............... 917

Nekrobios = Död och uppståndelse .............. 386

Nemesis humana ........ 155

Nisus formativus eller omedveten bilddrift ..... 187

Non bis in idem ........ 299

Norrsken ............ 584, 1002

"Nu kan vi flyga också! Hurra!" .............. 675

Nya banor .............. 227

Nya ljudvågor .......... 175

Nya rön angående Lavoisiers fundamentalförsök . 299

Näktergalen i vingården .. 13

När förutsättningarna saknas ................... 26

När jag var ung och dum 55

När nationer bli galna .. 160

Nät och snaror .......... 95

O Land! Land! .......... 181

Och tidevarvets diktare .. 166

Och ändå rör den sig! .. 278

Ofullständig och fullständig förbränning ........ 300

Oförvållad skuld ........ 163

Okända krafter .......... 230

Olika predikare .......... 1022

Olycklig kärlek .......... 896

Om kritik .............. 647

Om motsvarigheter ...... 23

Om nerverna ............ 973

Om självmord .......... 900

Om urspråket och Babels förbistring ............ 531

Om åsikter .............. 1028

Onda och goda .......... 42

Oorganisk jäsning ....... 449

Optiska underverk ...... 439

Ordets makt och värde .. 106

Orimliga problemer ...... 134

Otillbörliga frågor utan svar .................. 19

Palingenesi .............. 348

Pandora ................ 696

Pantheon eller Människodyrkan ................ 613

Paradisets lustgård ...... 732

Pejlingar i lufthavet ..... 385

Pekoral-astronomi ........ 422

Persikor och kålrötter ... 151

Perversa vetenskapen .... 30

Petrografi ............... 999

Pilen i levern .......... 938

Planeternas chifferskrift .. 329

Poesien och korrespondensläran .............. 207

Pose och Geste ........ 679

Praktisk åtgärd mot fiender ................... 64

Primus inter pares ...... 212

Prismats fokaldistans och spektra ............... 996

Profetens träldom ...... 132

Projektioner .... 188, 235, 237

Protestanternas frisinne .. 608

Pythagoreern Linné .... 313

På andras vägnar ........ 685

På tröskeln (vid 5 år) .. 800

Pålen i köttet .......... 639

Påvens skägg ............ 59

Quatuor Species ........ 1088

Qvi pro Qvo ............ 330

Rabbinernas bibeltolkning. 551

Radium-spektaklet ....... 1043

Reaktionstypen .......... 195

Reduktion såsom synteser 290

Reflexer ................ 898

Regula falsi ............ 104

Religiös intuition och vetenskaplig ............. 210

Religiösa hedningar ...... 710

Rembrandt .............. 606

Reminiscenser ........... 129

Reviderad tyngdlag ...... 448

Revolutionsfår ........... 140

Ringsystemet ............ 164

Rockans reflexionsspeglar 346

Rollen efteråt .......... 737

Roll och karaktär ...... 51

Rousseau ................ 656

Rousseau omigen! ...... 657

Rov för sina passioner .. 1019

Rätt i orätt ............ 30

Rätten att ångra ..... 67

Röntgenstrålar .......... 1039

Rövare .................. 682

Sacrosanctus ............ 731

Sat Sapienti ............ 338

Saulus Paulus .......... 779

Scen från helvetet .. 794, 901

Schackspelens hemligheter 307

Schakalen ............... 644

Sekelslutets fana ........ 165

Serum-växter ........... 311

Shakspeares världsåskådning .................. 759

Simia blir skönhetstyp .. 251

Sina bästa känslor ...... 730

Sin egen staty .......... 851

Sinnesvillans frukter..... 880

Sista akten. (Ur Renässansmannens liv) ...... 649

Sjukdomar och botemedel 361

Självbedrägerier ......... 915

Självkännedom .......... 61

Självsvek ..............  206

Skenbilder som bli verkliga 16

Skötes-vännen ........... 934

Slutet på en bi-bana...... 170

Snöblommor ............. 721

Sokrates med tuppen .... 20

Solen och månen ........ 233

Solens läge i rymden ...... 284

Somnambulismen och clairvoyance i vardagslivet .. 62

Sorgen .................. 773

Spektral-analysen ........ 434

Spökbilder .............. 174

Stackare ................ 144

Staden Tofet ............ 197

Starkare än vi (Plus fort que nous) ............. 902

Stjärnfall ................ 581

Stjärnhimmelens pejlingar 281

Stjärnor på ljusa dagen .. 66

Stjärnorna på dagen .... 232

Stjärnorna på ljusa dagen 285

Stjärnparallaxers opålitlighet .................... 947

Stjärnvacklingar ........ 948

Stork-mysteriet .......... 387

Straff och bättring ...... 205

Strängt och icke strängt 78

Studera mänskor ........ 85

Summa summarum ...... 805

Sumpfebrar ............. 378

Svalört ................. 379

Svart eller vitt? ........ 850

Svarte Balder.......... 157

Swedenborgs helvete .... 25

Swedenborgs motsvarigheter ................. 272

Svenska och hebreiska .. 558

Svårigheten att ljuga .... 209

Svårt att utreda ........ 124

Syndafallet och arvsynden 695

Syndaflods-sagan .... 484, 548

Synvillor ................ 331

Synvillor 2 .............. 333

Systema naturae ........ 292

Systemen ramla ......... 969

"Sök att förbliva okänd" 833

Sömngångare ............ 834

Tala väl och tala illa .. 705

Talet 240 ................ 373

Tankesynd, viljesynd, önskesynd ............... 192

Tankesynder ............ 83

Tarmludd och epidermis 344

Tass eller hand .......... 301

Tautomerier eller lika men olika ............ 260

Temperatur ............. 104

Tendens-Geologi ......... 461

Tendenslögner om hjärnan 223

Tesla-strömmar ...... 183, 739

Tid och ålder .......... 863

Tiga och lida .......... 707

Tillräckliga grunden...... 903

Tio-skalans uppkomst ..... 309

Ton-Blommor ............ 959

Trettonde axiomet ...... 7

Trogen i det lilla ........ 113

Tron är störst .......... 37

Trådlös kallelse ........ 945

Trådlös telefon .......... 176

Tveeggade historier ....... 979

Två gånger två är fem — ibland ................. 391

Två göra icke ett par .. 204

Undine .................. 641

Ungdom och dårskap .... 53

Universell rapport ........ 178

Ur Swedenborgs korrespondenslära .......... 526

Ur-alstring .............. 465

Uret och planetsystemet .. 589

Urspråket och urreligionen ................... 553

Ur-ämnet ............... 367

Utan blommor, barn och musik ................. 133

Utredning av det kemiska boet .................. 239

Utstrukna poster ........ 938

Utvecklingsmannen ...... 81

Valensen som faktor ..... 987

Vampyren .............. 118

Vad är månen? .......... 283

Vad är vetenskap? ...... 601

Var rädd om ditt öga .. 146

Var äro vi hemma? .... 619

Vara kristen är icke vara läsare ................. 103

Varför magnetnålen i norr och söder? ............ 229

Was ist Radium? ...... 450

Vasspipan skrämmer ..... 242

Vattnets orimliga sammansättning ............... 240

Vattnets symbolik ...... 776

Vem byggde Fingalsgrottan? .................. 310

Vem är han? .......... 608

Venus Milo contra Julia Pastrana .............. 253

Verkligheten är bara illusioner ................ 883

Vet inte! ................ 280

Vetenskapens bankrutt .... 661

Vetenskapliga förklaringar 652

Vetenskapliga skurkstreck 557

Vetenskapligt oförnuft ... 1047

Vetenskapsbrackor ....... 256

Vidskepelse och icke ..... 20

Viktig skillnad .......... 738

Viljesynd ................ 84

Villornas värld .......... 34

Vinet ................... 654

Vitt slaveri .............. 144

Vårt modersmål Persiskan 633

Vännen Allsintet ........ 86

Vänskap ................ 852

Världsomseglare ........ 111

Världsreligion ........... 74

Värme och affinitet ..... 268

Värmedynamider ........ 269

Vätet urämne eller etalong.................. 239

Växelundervisningen ..... 81

Växt-fysiologi .......... 464

Växt-psykologi .......... 351

Växtens psyke .......... 312

Växternas arterer och vener, med mera...... 345

Växternas muskler och bindväv .............. 340

Växternas nerver ........ 342

Växternas transmutationer ................... 962

Vördnadsfullt Jim Pongo 686

Übermensch ............. 102

Ålderdomens behag ...... 163

Ålderdomens förförare ..... 169

Åt vilket håll? .......... 283

Återseende i klostret ...... 202

Äfflingarnes Nora ........ 254

Äfflingarnes Sibboleth .... 329

Äfflingarnes skapelseverk .................. 355

Äfflingarnes tusenåriga natt .................. 321

Äfflingarnes ättartal ..... 216

Äggskalens vittnesbörd .. 225

Älska, sin tid, hata sin! .. 871

Älsklingen .............. 323

Är det så säkert? ...... 990

Är mänskligheten förtalad? .................. 168

Äregirighetens galérslavar 123

Ödeläggelsen ............ 33

Ölands södra ........... 472

Överföringar ............ 194

Överklass ............... 671

—
