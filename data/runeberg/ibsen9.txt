<h2><small>HENRIK IBSEN</small></h2>

<h1>SAMLEDE VÆRKER</h1>

<h2>IX</h2>

<table o>
<td c><h2><small>HENRIK IBSEN</small></h2>
<td c><h1>SAMLEDE VÆRKER</h1>
<td c>NIENDE BIND
<td c>*
<td c>KØBENHAVN<br><small>GYLDENDALSKE BOGHANDELS FORLAG (F. HEGEL & SØN)</small><br><small><small><sp>GRÆBES BOGTRYKKERI</sp></small></small><br>1900
</table>

<h2>INDHOLD:</h2>
<table o>
<td 2 r><small>Side</small>
<td><sc>Bibliografiske Oplysninger</sc> paa Grundlag af J. B. <sp>Halvorsens</sp> Samlinger<td r>I-XVII
<td><sc>Bygmester Solness</sc>. Skuespil i tre akter<td r>1
<td><sc>Lille Eyolf</sc>. Skuespil i tre akter<td r>175
<td><sc>John Gabriel Borkman</sc>. Skuespil i fire akter<td r>313
</table>

*

<chapter name="Bibliografiske oplysninger">

<table o>
<td c><h1>BIBLIOGRAFISKE OPLYSNINGER</h1>
<td c>PAA GRUNDLAG AF
<td c><h2>J. B. HALVORSENS SAMLINGER.</h2>
<td c>———
</table>
<big>Bygmester Solness</big> er skrevet i Kristiania. I
Vaaren 1892 var Digteren beskjæftiget med det første
Udkast, og, som han plejer, fæstede han den Stemning,
som dengang fyldte ham, i et Digt. Medens
lignende Digte til tidligere Arbejder ikke er bleven
offenliggjorte, findes dette „Første Forarbeide til
Bygmester Solness“, som er nedskrevet den 16. Marts
1892, nu trykt i Digte (ovenfor Bd. IV, S. 436).
Stykket blev trykt i 10000 Exemplarer, og kom i
Boghandelen i Kristiania den 12. Decbr. og i Kjøben-
havn den 14. Decbr. 1892.

<small>Udgaver.</small><br>
<big>Bygmester Solness. Skuespil i tre akter. 
Af Henrik Ibsen. Kbhvn. 1892. 8. 2 Bl., 220 S.</big>

Bygmester Solness. Skuespil i tre akter. London
1892. 8. 2 Bl. 220 S. [Engelsk Originaludgave,
identisk med den foregaaende. Udkom hos
W. Heinemann i London 6. Decbr. 1892, i 12
Exemplarer. Se ovenfor VIII. S. XII.]

Ogsaa af dette Værk udgav C. Rasmussens Boghandel
en amerikansk Eftertryksudgave: Bygmester
Solness. Skuespil i tre akter. Minneapolis og Chicago
1893. 8. 160 S. (O. m. T.: Skandinavisk National
Bibliothek. Vol. 11. No. 153--154.)

<small>Oversættelser</small><br>
The Master Builder. A Play in three Acts.
Translated from the Norwegian by Edmund Gosse
& William Archer. London 1893. 8. 1 Portræt,
3 Bl., 227 S. (En anden engelsk Oversættelse af
Advokat J. W. Arctander i Minneapolis skal være
udkommet i Maj 1893.)

Solness le constructeur. Drame en trois actes.
Traduit par M. Prozor. [Med en indledende „Notice
sur Solness le constructeur“ af Oversætteren.] Paris
1893. 8. 275 S.

Il costruttore Solness. Dramma in tre atti.
Versione in Italiano del Prof. Paolo Rindler ed Enrico
Polese Santarnecchi. Milano 1893. 8. 104 S. (O.
m. T.: Biblioteca Ibsen No. 4. Denne Oversættelse
er væsentlig identisk med efterfølgende.)

Costruttore Solness. Dramma in tre atti.
Traduzione del Prof. Paolo Rindler ed Enrico Polese
Santarnecchi. Milano 1898. 8. 104 S. (O. m. T.:
Teatro Straniero. Fase. 76.)

Sčastlivec (Stroitel Solnes) Perevod s datskago
P. Hanzena. S. Peterburg [1893]. 8. 1 Bl., 117 S.
(O. m. T.: Evropejskaja biblioteka. No. 1.)

Stroitel Solness. Drama v 4-ch d&#283;istvijach.
Perevod O. Naumova. [Trykt S. 1–103 i T. V. af
Sobranie so&#269;inenij Henrika Ibsena. Izdanie I.
Jurovskago. S. Peterburg 1897. 8.]

Baumeister Solness. Schauspiel in drei Aufzügen.
Deutsch von Sigurd Ibsen. Einzige vom Verfasser
autorisierte deutsche Ausgabe. Berlin 1893. 8. 2
Bl., 124 S. (Ogsaa indlemmet i den paa S. Fischer's
Forlag udkomne Udgave af „Henrik Ibsens Werke“.
Moderne Dramen. Bd. IV. Den samme Oversættelse
udkom ogsaa som No. 3026 i Reclam's
Universalbibliothek. Leipzig [1893], 8. 92 S., og optoges
senere i samme Forlæggers Udgave af „Henrik
Ibsen's Gesammelte Werke“. Bd. III. Leipzig [1898].)

Baumeister Solness. Schauspiel in drei Akten.
Deutsch von Paul Herrmann. Halle a. d. S. ]1893],
8. 1 Portræt, 136 S. (O. m. T.: Hendels
„Bibliothek der Gesamtlitteratur. No. 643–644.)

Baumeister Solness. Schauspiel in drei Akten.
Ubersetzt von Victor Ottmann. Leipzig 1893. 8.
100 S. (O. m. T.: Bibliothek modemer Dramen.
Bd. 1.)

<small>Kommentarer.</small><br>
Mathilde Schjøtt: Efter Læsningen af „Bygmester
Solness“. En Samtale. Kra. 1893. 8. 40 S. —
[Hanna Andresen Butenschon, f. Döderlein:] To
literære studier. Af Helene Dickmar (Kra. 1895), S.
24–75; N. Hertzberg: Er Ibsens Kvinde-Typer
norske? (Kra. 1893), S. 23–26; G. Brandes: Henrik
Ibsen (Kbh. 1898), S. 161–171; A. Schack: Om
Udviklingsgangen i H. I.s Digtning (Kbh. 1896), S.
183–188; C. Lambek: Bidrag til Ibsen-Kritiken
(Kbh. 1899), S. 156–164; Lou Andreas-Salome:
Henrik Ibsens Kvindeskikkelser (Overs. Kra. 1893),
S. 176–185: A. von Hanstein: Ibsen als Idealist
(Lpz. 1897), S. 172–182; E. Reich: H. I.s Dramen
(Dresden u. Lpz. 1894), S. 251–266; H.H.Boyesen:
A Commentary on the Writings of Henrik Ibsen
(New York 1894), S. 305–317; J. Lemaitre:
Impressions de théâtre, 8e serie (Paris 1895), S.
107–124; E. de Bom: H. Ibsen en zijn werk (Gent
1893), S. 83–90; A. Boccardi: La donna nell' opera
di H. I. (Milano 1893), S. 42–51; G. M. Scalinger:
Ibsen (Napoli 1895), S. 54–58. — Blandt de
talrige Bidrag til Stykkets Fortolkning i Blade og
Tidsskrifter skal nævnes: Aftenposten (Kra.) 1892, No.
742, af K. R[anders]; Kristiania Intelligenssedler
1892, No. 296, af H. Å. [Hans Aanrud]; Dagbladet
(Kra.) 1892, No. 411 og 414, af Henrik Jæger;
Morgenbladet (Kra.) 1892, No. 673 [af A. Sinding-
Larsen]: Verdens Gang (Kra.) 1892, No. 312, af
Herman Bang, og No. 315, af Georg Brandes;
Bergensposten 1893, No. 12, 13 og 14 af D. G[røn vold];
Bergens Aftenblad 1892, No. 4159; Dagsposten
(Trondhjem) 1893, No. 26, af Eyvind Boye; Nyt
Tidsskrift (Kra.) Ny Række, Bd. I, S. 272-281, af
Ch. Brinchmann; Luthersk Ugeskrift 1893, I, S.
12–14 og S. 152 f. af Johannes Brochmann.
Forfatteren vil her identificere Solness med Bj. Bjørnson,
gamle Brovik med Johan Sverdrup, osv. Af danske
Anmeldelser kan nævnes: Dagbladet (Kbh.) 1892,
No. 349; Dannebrog (Kbh.) 1892, No. 107; Politiken
(Kbh.) 1892, No. 357, af E. Brandes; Tilskueren
Bd. 10 (1893), S. 66–76; Illustreret Tidende Bd.
34 (1892–93), S. 174, af S. Schandorph. For
Sveriges Vedkommende henvises til Aftonbladet 1892,
No. 292 A; Dagny 1893, H. 1, af L–d; Ord och
Bild II (1893), S. 520–526, af Hjalmar Söderberg;
Nordisk Tidskrift (Letterstedtske) 1893, S. 153–157,
af Georg Göthe; Svensk Tidskrift II (1892), S.
616–620, af Fritz Mauthner (oversat fra „Magazin für
Litteratur“); Verdandi 1893, H. 2, af O. S. — Finsk
Tidskrift 1893, I, S. 103–109, af Leopold. — I
Berlin indeholdt alle større Blade Anmeldelser af
Stykket. Det samme var tildels Tilfælde ved
Stykkets Gjenoptagelse i Berlin 1899, i hvilken
Anledning Max Lorenz skrev en længere Artikel om
Bygmester Solness i Preussische Jahrbücher Bd. 98
(1899) S. 356–364. I England fremkom bl. A.
Anmeldelser i Academy 1893, S. 319 f.; Saturday
Review, Vol. 75, 1893, S. 241 f., Vol. 76, S. 34. Forf.
af den sidstnævnte mener, at Ibsen med Solness kan
have tænkt paa Gladstone. Sign. videre Fortnightly
Review LIX (1893), S. 468–76, af A. B. Walkley osv.
Af franske Bidrag til Fortolkningen har Maurice
Maeterlincks Artikel i Figaro 1894, No. 92 en
særlig Interesse paa Grund af Forfatterens Personlighed.
— Foredrag om Stykket er bl. A. holdt af Hugues
le Roux i Algier i 1895, ligesom det blev gjort til
Gjenstand for en Prædiken af Rev. G. L. Marrill i
Minneapolis i 1893, og i Church of the Divine Unity
i Newcastle on Tyne ved Juletider 1894.

<small>Parodier.</small><br>
[Anstey Guthrie:] „Pill-Doctor Herdal“ i „The
Pocket Ibsen“ by F. Anstey. New Ed. (London
1895), S. 155-208, overs. i „Punchs Lomme-Ibsen“
(Kra. 1893), S. 89–124; Harald Molander:
„Kvacksalfvare Relling“ i „Ibsen i västficksformat“ (Sthlm.
1895). S. 167–202.

<small>Opførelser.</small><br>
Paa Kristiania Theater fandt Førsteopførelsen
Sted den 8. Marts 1893 med Fahlstrøm som Solness,
og Stykket har ialt gaaet 30 Gange paa dette
Theater (sidste Gang 25. Marts 1898). Titelrollen blev
fra den 8. Septbr. 1896 overtaget af Roald, som før
havde kreeret Rollen i Bergen. Her fandt
Førsteopførelsen Sted 11. Juni 1894, og indtil 2. Juli blev
Stykket opført 5 Gange. Udenfor Kristiania og Bergen
var Eneretten til Opførelse i norske Byer overdraget
William Petersens Selskab, som gik paa Turné med
Stykket i norske Byer, først i Trondhjem 19. og 20.
Jan. 1893, og derefter i Byerne langs Kysten. —
Paa Kjøbenhavns kongelige Theater spillede E.
Poulsen Solness og Fru Hennings Hilde, første Gang 8.
Marts 1893. Stykket oplevede indtil 4. Decbr. 1893
ialt 12 Opførelser. — I Sverige var det Lindbergs
Selskab som fremførte Stykket, i Oversættelse af
G. af Gejerstam og Pehr Staff, først paa Göteborgs
Theater 23. Marts 1893, senere i Stockholm 6. April
1893, og derefter omkring i svenske Provinsbyer.
Et andet svensk Selskab, den Collinske Trup,
opførte i Jan. 1893 Stykket i Åbo, og 1893 opførtes
det, i Oversættelse af Emilie Degerholm, paa Svenska
teatern i Helsingfors (slgn. Finsk Tidskrift 1893, I,
S. 232 f.) — I Tyskland begyndte Stykket sin
Scenegang paa Lessingtheatret i Berlin 19. Jan. 1893,
med Emanuel Reicher som Solness. Det oplevede
dengang kun tre Opførelser. 13. Oktbr. 1899
gjenoptog Berliner Theater Stykket med Ludwig Stahl i
Titelrollen og Fru Prasch-Grevenberg som Hilde.
Denne sidste havde før fejret Triumfer i Rollen i
Meiningen. Videre er Stykket bleven opført i
München af „Der akadeimsch-dramatische Verein“ 2.
Marts 1898, i Frankfurt am Main 19. Marts 1898,
og paa Burgtheatret i Wien under Ibsenugen i 1898,
første Gang 26. Marts, med Robert som Solness.
Derefter fulgte 11 Opførelser til 15. Maj. — I
London blev Stykket allerede opført ved en Matinée
den 7. Decbr. 1892 paa Haymarket Theater.
Skuespillerne var for Størstedelen Dilettanter, og
Forestillingen fandt Sted for at sikre Forfatterens Ret.
Miss Robins kreerede her Hildes Rolle, hvad hun
ogsaa gjorde ved Stykkets første Opførelse i London
paa Trafalgar Square Theatre 20. Febr. 1893.
Ogsaa her gik Stykket først som Formiddagsforestilling,
ialt 4 Gange, men overførtes siden af
Vaudeville-theatret paa Aften programmet. Miss Robins spillede
siden 3.-4. Juni 1893 Hilde paa Opéra comique i
London og gik i Novbr. 1894 paa Turné med
Stykket til Manchester og andre Byer. I Februar 1893
opførtes Stykket paa det norske Theater i Chicago,
og i Marts s. A. ved en Eftermiddagsforestilling, som
Elever af Miss Morgans Conservatory i Chicago gav
paa Hooley's Theater. 17. Jan. 1900 gik Stykket i
Carnegie Lyceum i New York. — I Paris fremførte
l'Oeuvre 3. April 1894 Stykket med et indledende
Foredrag af Mauclair paa Bouifes da Nord, med
Lugné Poé' i Titelrollen. Theatre de l'Oeuvre 
opførte siden Stykket i Brüssel (April 1894), Amsterdam
(September 1894), Kristiania (Oktbr. 1894), London
(Marts 1895), Milano og Lüttich (Maj 1895) osv.
Som Amatørforestilling gik det 30. April 1898 hos Hr.
og Fru Funck Brentano i Paris. Endelig har Stykket
i April 1893 været opført paa Teatro Valle i Rom.

<big>Lille Eyolf</big> er skrevet i Kristiania og udkom
i et Oplag paa 10000 Exemplarer i Kjøbenhavn og
Kristiania den 11. Decbr. 1894. Samme Dag udkom
ogsaa de engelske, franske og tyske Originaludgaver.
Allerede tidligere havde Politiken ved en Indiskretion
seet sig istand til at give Meddelelser om Stykkets
Titel og Indhold (se Politiken 14. Novbr. 1894 og
Dannebrog 1894, Nr. 810). Samme Dag som
Stykket udkom, blev det af Sceneinstruktør P. A.
Rosenberg oplæst i Koncertpalæet i Kjøbenhavn.
Afsætningen var saa stor, at et betydeligt nyt Oplag
allerede udkom 21. Decbr.

Udgaver.<br>
<big>Lille Eyolf. Skuespil i tre akter. Af Henrik
Ibsen. Kbhvn. 1894. 8. 4 Bl., 184 S.</big>

Andet oplag. Kbhvn. [21. Decbr.] 1894. 8.  192 S.

Tredje oplag. Kbhvn. [20. Januar] 1895. 8. 192 S.

Lille Eyolf. Skuespil i tre akter. London 1895.
8. 4 Bl., 184 S. [Engelsk Originaludgave, identisk
med den foregaaende. Udkom hos W. Heinemann i
London i 12 Exemplarer den 11. Decbr. 1895. Se
ovenfor VIII. S. XII.]

<small>Oversættelser.</small><br>
Little Eyolf. A Play in three Acts. Translated
from the Norwegian by William Archer. London
1895. 8. 1 Portræt, 3 Bl., 180 S.

Le petit Eyolf. Drame en trois actes. Traduit
avec l'autorisation de l'auteur et précédé d'une
préface par le comte Prozor. Paris 1895. 8. XLV S.,
l Bl., 189 S.

Kleine Eyolf. Tooneelspel in drie bedrijven.
Utrecht 1895. 8. 2 Bl., 85 S.

Il piccolo Eyolf. Dramma in tre atti.
Traduzione di Ernesto Gagliardi. Milano 1897. 8. 2 BL,
132 S. (O. m. T.: Teatro straniero. Fase. 67.)

Malenkij Eyolf. Komedija v trech d&#283;istvijach.
S. Peterburg [1895]. 8. 96 S. (O. m. T.: Deševaja
biblioteka. No. 118.)

Malenkij Ejolf. Drama v 3-ch d&#283;istvijach.
Perevod O. Naumova. [Trykt S. 117–197 i T. IV
af Sobranie sočinenij Henrika Ibsena. Izdanie I.
Jurovskago. S. Peterburg 1896. 8.]

Klein Eyolf. Schauspiel in drei Aufzügen. 1.—9.
Auflage. Berlin 1895. 8. 3 BL, 96 S. (Ogsaa
indlemmet i den paa S. Fiseher's Forlag udkomne
Udgave af „Henrik Ibsens Werke“. Moderne Dramen.
Bd. IV.)

Klein Eyolf. Schauspiel in drei Akten. [Trykt
S. 1–79 i Bd. IX af „Henrik Ibsens Sämtliche
Werke in deutscher Sprache“. Berlin [Decbr. 1899].
8. Med en Indledning af Paul Schlenther.]

<small>Kommentarer</small><br>
G. Brandes: Henrik Ibsen (Kbh. 1898), S.
171–174; A. Schack: Om Udviklingsgangen i H. I.s
Digtning (Kbh. 1896), S. 189–195; Hermann Bahr:
Wiener Theater (Berlin 1899), S. 3659; A. von
Hanstein: Ibsen als Idealist (Lpz. 1897), S. 183 -
191: E. R. Russell and Percy Cross Standing: Ibsen
on his merits (London 1897), S. 67-74 og
121–134; J. Lemaitre: Impressions de théâtre; 9e serie
(Paris 1896), S. 63–71. - Talrige Bidrag til
Stykkets Fortolkning findes rundt om i Blade og
Tidsskrifter. Af norske Anmeldelser skal nævnes:
Aftenposten 1894, No. 751 og 1895, No. 25, af Kristofer
Randers, sammesteds No. 136, af Dr. Granichstädten
(oversat for Aftenposten); Dagbladet (Kra.) 1894,
No. 362, af N. K[jær]; Norske Intelligenssedler (Kra.)
1894, No. 291, af H. A[nrud]; Landsbladet  (Kra.)
1895, No. 11, af Bernt Lie; Morgenbladet (Kra.)
1894, No. 695 [af Nils Vogt]; sammesteds No. 710,
af Just Bing;   Verdens Gang (Kra.) 1894, Nr. 297,
af Georg Brandes; For Kirke og Kultur 1895, S.
159–171, „Lille Eyolf“s pædagogik,  af J.
Nicolaisen; sammesteds S. 286–294, af A. Schøning;
Kringsjaa  Bd. 5, S. 54–58 (efter G. W. Steevens
i The New Review), S. 153–159, og S. 267 (efter
Ola Hansson i Revue de Revues);  Samtiden 1895,
S. 88-100: Thoralv Klavenæs: „Lille  Eyolf“. Et
foredrag; Nyt Tidsskrift. Ny række. 3dje aargang
(Kra. 1894–95), S. 217–232: Henrik Ibsen og
troen  paa livet. Af Chr. Collin. — Blandt danske
Anmeldelser henvises til: Aftenbladet (Kbh.) 1894,
No. 2594, af Herman Bang; Dannebrog 1894, No.
835; Politiken 1894, No. 348, af E. B[randes], slgn.
samme Forfatter No. 354; Socialdemokraten (Kbh.)
1894, No. 293. — Aftonbladet 1895, No. 1, af
Georg Nordensvan; Några ord om Ibsens senaste
drama. Af Hjalmar Söderberg, i Ord och Bild 1895,
S. 233–236. I samme Bind S. 367–374 findes
Fortalen til Prozors Oversættelse aftrykt i svensk
Oversættelse efter Forfatterens Manuskript; Nordisk
Tidskrift (Letterstedtske) 1895, S. 81–86, af J.A. Eklund;
Finsk Tidskrift 1895, I, S. 477–480, af I. Leopold;
Nordisk revy 1895, I, S. 167–172, af Kongstad
Rasmussen. — Ogsaa  den tyske Presse indeholdt i stor
Udstrækning  Anmeldelser. Blandt andet søgte en
Forfatter i Allgemeine Zeitung for 2. Marts 1895 at
vise, at Rita Allmers er en Gjenganger af Sonja
Kovalevsky. Sign. videre: Die Nation 1895, S.
213-216,  af  P. Nathan; Neue Deutsche Rundschau
1895, I, S. 75–80, af Paul Schlenther; Die Zeit
I, S. 170, af Hermann Bahr; Die Neue Zeit Bd. 13
(1894–95), S. 492–497, af Erich Schlajkjer. —
Academy Vol. 50, S. 465; Saturday Review Vol. 82,
S. 563 og 623, af G. B. Shaw; Fortnightly Review
Vol. LXIII (1895), S. 277–284, af W. L. Courtney.
— Amerikanske Blade undrede sig over Ibsens
Protest  mod Politikens  Forhaandsmeddelelse om
Stykket, „da jo denne ikke kunde virke anderledes end
som Reklame“. — I franske Blade beskjæftigede
Kritiken sig meget med Rottejomfruen. I sin Fortale
til Oversættelsen af John Gabriel Borkman meddeler
Prozor, at Ibsen har fortalt ham, at Modellen til
denne Skikkelse var en gammel Kone, som han
havde seet i sine Skoledage. Hun gik om med en
liden Hund i en Sæk og dræbte Rotter, og man
fortalte om mystiske Forsvindeiser af Børn, som sattes
i Forbindelse med hende. I Journal des Débats
udspandt der sig en Diskussion om Stykket mellem
Jules Lemaitre og William Archer i Anledning af en
Fejltagelse den førstnævnte havde gjort sig skyldig
i. Endelig kan nævnes en udførlig Anmeldelse af
Stykket i La Prensa i Buenos Ayres,  Vaaren 1895.
— Foredrag om Stykket blev holdt af Nordahl
Rolfsen i Kristiania 14. Jan. 1895 og senere i andre
norske Byer.

Parodier.<br>
[Anstey Guthrie:] „Little Mopesmän“ i „The
Pocket Ibsen“ by F. Anstey. New Ed. (London
1895), S. 209-266; Harald Molander: „Lilla Moppe“
i „Ibsen i västficksformat“ (Sthlm. 1895), S.
203–244. — I denne Forbindelse kan ogsaa nævnes Digtet
„Klein Eyolf. Eine Geisterstimme“ i Kladderadatsch
1895, No. 3.

<small>Opførelser.</small><br>
I Kristiania fandt Førsteopførelsen i Forfatterens
Nærvær Sted 15. Jan. 1895 med Halvorsen som
Allmers, Fru Wettergren som Rita og Fru Dybwad
som Asta. Stykket gik i Kristiania for sidste, 36.
Gang, den 13. Decbr. 1895. I Sommerferierne 1895
opførte Kunstnere fra Kristiania Theater Stykket rundt
om i norske Provinsbyer, fra 12.—25. Juni, i
Drammen, Skien, Kragerø, Stavanger o. fl. St. — I Bergen
fandt Førsteopførelsen Sted 21. Jan. 1895 med Roald
som Allmers og Fru Irgens-Hansen som Rita. Sidste,
11. Opførelse, 17. Febr. — Kjøbenhavns kongelige
Theater bragte Stykket frem med E. Poulsen som
Allmers, Fru Oda Nielsen som Rita og Fru Hennings
som Asta den 13. Marts 1895, og det oplevede her
indtil 16. Novbr, ialt 16 Opførelser. Theatrets
Kunstnere gik i Sommeren paa Turné med Stykket
og opførte det ialt 15 Gange i danske Provinsbyer,
først i Aalborg den 7. Juni, sidst i Nakskov 21. Juni.
— For Sveriges Vedkommende havde Direktør Ranft
erhvervet Retten til Opførelse, og med Svennberg
som Allmers og Fru Håkonson som Rita gik
Stykket første Gang paa Stora teatern i Göteborg 30.
Jan. 1895, og paa Vasateatern i Stockholm 14. Marts
1895. Oversættelsen var af G. af Geijerstam. —
Paa Svenska teatern i Helsingfors fandt
Førsteopførelsen Sted 21. Jan. 1895. — Paa Deutsches Theater
i Berlin, hvor Reicher spillede Allmers og Agnes
Sorma Rita, gik Stykket i Sæsonen 6 Gange, første
Gang 12. Jan. 1895. Flere Blade rundt om i
Verden havde sendt Repræsentanter til Opførelsen.
Saaledes fortæller en tysk Journalist, at han var Vidne
til, at en længere Depesche om Førsteopførelsen sendtes
til Buenos Ayres. — Messthalers Selskab opførte først
Stykket i Amsterdam og siden, fra 22. April 1895,
tre Gange i München. Burgtheatret i Wien opførte
Stykket første Gang 27. Februar 1895 med
Mitterwarzer som Allmers og Frk. Sandrock som Rita
(ialt 7 Gange) og siden, 23. Decbr. 1896, i
Budapest. — I London opførtes Lille Eyolf først af norske
Dilettanter ved en Formiddagsforestilling paa
Haymarket Theater 3. Decbr. 1894. I 1896 optoges
det af Avenue Theater med Miss Robins som Asta
og gik ialt omkring 14 Gange, første Gang 23. Novbr.
— I Chicago gav et norsk-dansk Selskab Stykket
Vaaren 1895. 22. Februar 1895 opførtes det i
Milano, og senere ogsaa i andre italienske Byer.
Den 8. Maj 1895 opførte l'Oeuvre Stykket i Paris
med Lugné Poë som Allmers, og senere ogsaa i
Brüssel.

<big>John Gabriel Borkman</big> er skrevet i Kristiania,
og til denne Bys Omegn er ogsaa Handlingen
henlagt. Sceneriet til sidste Akt er hentet fra
Grefsenaasen ved Kristiania. Bogen blev strax trykt i 12000
Exemplarer, det største Antal som nogen
Førsteudgave af Ibsenske Dramaer endnu var bleven trykt
i. Men allerede inden den udkom, maatte et nyt
Oplag paa 3000 Exemplarer trykkes. Samtidig med
Originaludgaven udkom Oversættelser til engelsk,
fransk, russisk og tysk. Originaludgaven udkom i
alle tre nordiske Lande den 15. Decbr. 1896.
Allerede samme Aften blev Stykket oplæst i Kjøbenhavns
Kommunelærerforening af Sceneinstruktør P. A.
Rosenberg.

<small>Udgaver.</small><br>
<big>John Gabriel Borkman. Skuespil i fire
akter. Af Henrik Ibsen. Kbhvn. 1896. 8. 4 Bl.,
245 S.</big>

Andet oplag. Kbhvn. [15. Decbr.] 1896. 8.
4 Bl., 245 S.

John Gabriel Borkman. Skuespil i fire akter.
London 1896. 8. 4 Bl., 245 S. [Engelsk
Originaludgave, identisk med den norske. Udkom hos V.
Heinemann i London i 12 Exemplarer den 12. Decbr.
1896. Se ovenfor VIII. S. XII.]

<small>Oversættelser.</small><br>
John Gabriel Borkman. A Play. In four Acts.
Translated from the Norwegian by William Archer.
London [6. Jan.] 1897. 8. X S., 202 S. [Udkom
i to Udgaver, en Originaludgave og en „popular
edition“.]

John Gabriel Borkman. Drame en quatre actes.
Traduit avec l'autorisation de l'auteur et précédé
d'une préface par le comte Prozor. Paris 1897. 8.
XXII S., 227 S. [Tryktes først i Revue de Paris.]

D&#382;on Gabriel Borkman. Drama v četyrech
déistvijach. Perevod s datskago A. i P. Hanzen.
[Trykt i „Novoje Vremja“ 1896, Priloženie No.
308–311.]

Džon Gabriel Borkman. Drama v 4-ch
dēistvijach. Perevod I. Jurovskago. [Trykt S. 105–199
i T. V af Sobranie sočinenij Henrika Ibsena. Izdanie
I. Jurovskago. S. Peterburg 1897. 8.]

John Gabriel Borkman. Schauspiel in vier
Aufzügen. [Übersetzt von Sigurd Ibsen.] Paris,
Leipzig, München 1897. 8. 3 Bl., 175 S.

John Gabriel Borkman. Schauspiel in vier
Aufzügen. Berlin 1898. 8. 3 Bl., 175 S. [For
Textens Vedkommende identisk med den foregaaende.]

John Gabriel Borkman. Schauspiel in vier
Akten. [Trykt S. 81–176 i Bd. IX af „Henrik Ibsens
Sämtliche Werke in deutscher Sprache“. Berlin
[Decbr. 1899]. 8. Med en Indledning af Paul
Schlenther.]

<small>Kommentarer.</small><br>
G. Brandes: Henrik Ibsen (Kbh. 1898), S.
174–182; A. Schack: En Efterskrift om Henrik Ibsens
Digtning (Kbh. 1897); G. Lambek: Bidrag til
Ibsen-Kritiken (Kbh. 1899), S. 156–164; A. Garde: Der
Grundgedanke in H.I.s Dichtung (Lpz. 1898), S. 45 f.;
E. R. Russell and Percy Cross Sianding: Ibsen on
his merits (London 1897), S. 169–189. — De fleste
Bidrag til dette Stykkes Fortolkning findes spredt
rundt i talløse Aviser og Tidsskrifter. En
Korrespondent fra Kristiania til Kjøbenhavns Aftenblad
vidste at fortælle, at Bjørnson i Stykket havde fundet
Hentydninger til sig selv og sin Optræden i en
bestemt Sag. Denne Meddelelse gik saa rundt om i
europæiske Blade, men dementeredes paa det
bestemteste af Bjørnson. — Aftenposten (Kra.) 1896,
No. 895, af K. R.[anders]; Dagbladet (Kra.) 1896,
No. 372, af C. B[rinchmann]; Dagbladet 1897, No.
173, af Vetle Vislie; Norske Intelligenssedler (Kra.)
1896, No. 311, af H. Å.[nrud]; Landsbladet (Kra.)
1896, No. 294, af V. A.[ubert]; Morgenbladet (Kra.)
1896, No. 787, [af Nils Vogt]; Verdens Gang (Kra.)
1896,  No. 314, af Carl Nærup; For kirke og kultur,
Bd. IV, S. 113–117, af Yngvar Brun; Kringsjaa,
Bd. IX, S. 30–38; Dannebrog (Kbh.) 1896, No.
1570; Politiken (Kbh.) 1896, No. 351 B, af Poul
Levin, og No. 357 A, af G. Brandes;
Socialdemokraten (Kbh.) 1896, No. 300 og 312;  Tilskueren
1897, S. 166–172, af Valdemar Vedel; Svenska
Dagbladet 1896, No. 297 A; Aftonbladet 1896, No.
302, af G.N.[ordensvan]; Nordisk revy 1896, II,
S. 925–933, af Johan Mortensen; Nordisk tidskrift
(Letterstedtske) 1897, S. 160-162, af D.; Finsk
Tidskrift 1897, II S. 195–199, af I. Leopold. — Af
den  tyske Presses Anmeldelser findes et Resumé  i
Politiken (Kbh.) 1897, No. 4; Cosmopolis Vol. V,
S. 893–902, af Alfred von Berger; Die Grenzboten
1897, I, S. 347–353; Monatsschrift fü neue
Litteratur und Kunst (Berlin) I, S. 402-409, af R. Jaffé;
Socialistische Monatshefte (Berlin) 1897, S. 87–97,
af Sperans; Die Wahrheit (Stuttgart) VII, S.
241–249, af L. Berg; Die neue Zeit XV, I, S. 627–629,
af F. Mehring. — Den engelske Presses Anmeldelser
resumeres i Academy 1897, I, S. 131; The Speaker,
Jan. 1897; Academy 1897, I, S. 67 f., af George
B. Shaw; Athenæum 1897, I, S. 519;  Humanitarian,
Januar og Februar 1897 (R. H. Sherards  fingerede
Ibseninterview). — Le  Figaro 27/12 1897, af André
Maurel; l'Intransigeant <small><sup>12</sup></small>/<small><sub>11</sub></small> 1897, af Henri Rochefort;
Revue Bleue 1897, I, S. 90–93, af Jacques du Tillet;
Revue des deux mondes Vol. 139, S. 693–704, af
Jules Lemaitre. — En karakteristisk Anmeldelse fra
Krischnaja Lokal Skavoje (Krischnau i Posen) findes
endelig refereret i Morgenbladet (Kra.) 1897, No. 10.
— Den 5. Febr. 1897 holdt Dr. H. C. Hansen en
Forelæsning om Stykket i Kristiania.

<small>Parodier.</small><br>
En Parodi paa John Gabriel Borkman af
Malcolm Watson findes i Martsheftet af „The Theatre“
1897. — 14. Jan. 1897 opførtes i Theater am
Gärtnerplatze i München en Ibsenparodi „Der Rabenvater.
Schwank in drei Akten von Hans Fischer und Josef
Jarno“.

<small>Opførelser.</small><br>
Det første skandinaviske Theater, som bragte
Stykket til Opførelse, var Drammens, hvor Aug.
Lindberg spillede Titelrollen 19. Jan. 1897. I den
Anledning var der arrangeret Extratog fra Kristiania,
og Theatret var fyldt til sidste Plads. Lindberg
havde kjøbt Retten til Opførelse for norske Byer
udenfor Kristiania og gik strax paa Turné og
fremførte Stykket i Larvik 20. Jan., i Skien den 21., i
Tønsberg den 22., i Moss den 23., i Fredrikstad
den 24. og i Fredrikshald den 25. Den 18. Marts
gjenoptoges Turnéen fra Arendal og vestover. At
Lindberg havde erhvervet Retten til Opførelse i alle
norske Byer udenfor Kristiania, ogsaa i Bergen, førte
til en Meningsudvexling mellem Digteren og Bergens
Theater, idet dette mente sig berettiget til Opførelse
ifølge ældre Kontrakt. Slgn. Morgenbladet (Kra.)
1897, No. 36 og 39. Imidlertid gav Lindberg
ligeoverfor Bergens Scene Afkald paa sin Opførelsesret,
og Stykket gik da med Theatrets egne Kræfter første
Gang 19. Febr. 1897 og oplevede indtil 4. Aug. ialt
13 Opførelser. Imidlertid var Stykket ogsaa
kommet til Opførelse paa Kristiania Theater den 25. Jan.
1897, med Garmann som Borkman, Fru Gundersen
som Fru Borkman og Frk. Reimers som Ella.
Digteren var tilstede ved Premieren og blev gjentagende
fremkaldt. Derefter fulgte ialt 19 Opførelser (sidste
Gang 10. April 1897). — I Kjøbenhavn blev Stykket
først opført ved en Forestilling, som Kjøbenhavns
Arbejderes frie Theater gav for Foreningens
Medlemmer den 17. Januar 1897. Den 31. Jan. fulgte
det kongelige Theater. Her spillede E. Poulsen
Borkman, Fru Eckardt Fru Borkman og Fru Hennings
Ella Rentheim. Den 12. og sidste Opførelse fandt
Sted den 2. April. For Stockholm erhvervede
Direktør Ranft Retten til Opførelse. Med Svennberg i
Titelrollen, Fru Dorsch som Fru Borkman og Fru
Håkonson som Ella gik Stykket saa første Gang paa
Vasateatern 25. Jan. 1897, i Oversættelse af G. af
Geijerstam. Senere (3. Febr.) overtog Lindberg
Titelrollen. Med Lindberg som Instruktør begyndte saa
Ranfts Selskab en Turné med Stykket og fremførte
det først i Göteborgs Stora teatern 9. Februar (slgn.
Nordisk Revy, 1897, S. 133–137) og saa indtil
17. Marts i forskjellige svenske Byer. — I
Helsingfors opførtes Stykket samtidig paa det svenske og
det finske Theater, første Gang den 10. Jan. 1897.
Omtrent samtidig opførtes det i Åbo af det
Ahlbomske Selskab. — I Tyskland var det Frankfurt
am Main, som først bragte John Gabriel Borkman
frem paa Scenen. Stykket var iforvejen bleven noget
beklippet af Censuren. Førsteopførelsen fandt Sted
16. Jan. 1897 og blev en stor Succes. Bauer spillede
Borkman, Fru Boch Fru Borkman og Kathi Frank
Ella. Derefter fulgte Deutsches Theater i Berlin 29.
Jan. Hermann Nissen havde i Titelrollen anlagt
Bjørnsons Maske (slgn. ovenfor S. XIII). I Sæsonen
fulgte saa flere Opførelser (ialt 8). Videre gik
Stykket paa Thaliatheatret i Hamburg (ialt 6 Gange), i
Meiningen, Breslau, Graz, Köln (26. Marts), i Bonn
(9. April 1897), Frankfurt a. M., Hoftheater i
München (ialt 6 Gange, første Gang 27. Marts),
Stadttheater i Nürnberg (23. April), Neues Deutsches
Theater i Prag (11. Marts), Stuttgart (3. Oktbr.,
siden ialt 11 Gange), Hoftheatret i Karlsruhe (19.
Marts 1898), Hoftheatret i Wiesbaden (20. Marts
1898), Nationaltheatret i Budapest (9.—11. Decbr.
1898), Heinetheatret i Hamburg (5. Marts 1899) osv.
Den 19. Aug. 1897 gjenoptoges Stykket i München
og gik senere bl. a. ogsaa i Leipzig og Wien. — I
London blev ogsaa dette Stykke opført ved en
speciel Matinée af Dilettanter for at tilfredsstille de
Krav Copyrightloven stiller. Forestillingen fandt Sted
paa Avenue Theatre 14. Decbr. 1896. Den 3. Maj
1897 fulgte saa Strand Theatre med Miss Robins
som Ella. Senere er Stykket ogsaa blevet spillet
paa The Gentury Theatre. — Den 18. Novbr. 1897
indviedes The Criterion Independent Theatre i New
York med John Gabriel Borkman. — I Paris opførtes
Stykket først som Privatforestilling hos Fru Aubernon
de Nerville i hendes Bolig 23. og 24. Marts 1897.
8. og 9. Novbr, fremførte l'Oeuvre Stykket i Paris
med et indledende Foredrag af Tailhade, senere
ogsaa i andre Byer, saaledes i Brüssel 5. Novbr. 1898
og i Ostende i August 1899. Stykket var ogsaa i
Februar antaget paa Odéontheatret. I Januar 1897
indstuderedes det i Rotterdam. I Oktober 1898 gik
det paa Theatro Eleonora Duse i Bologna og 11,
Jan. 1899 paa Teatro nazionale i Rom.

*
</chapter>

<chapter name="BYGMESTER SOLNESS">

<h1>BYGMESTER SOLNESS</h1>
</chapter>
<chapter name="Personerne">
<h2><small>PERSONERNE:</small></h2>

<poem>BYGMESTER HALVARD SOLNESS.
FRU ALINE SOLNESS, hans hustru.
DOKTOR HERDAL, huslæge.
KNUT BROVIK, forhen arkitekt, nu assistent hos SOLNESS.
RAGNAR BROVIK, hans søn, tegner.
KAJA FOSLI, hans søsterdatter, bogholderske.
FRØKEN HILDE WANGEL.
NOGLE DAMER.
FOLKEMÆNGDE på gaden.</poem>

*

(Handlingen foregår hos BYGMESTER SOLNESS.)
</chapter>
<chapter name="Første akt">
<h2>FØRSTE AKT.</h2>

(Et tarvelig udstyret arbejdsværelse hos BYGMESTER SOLNESS. Fløjdør på
væggen til venstre fører ud til forstuen. Til højre er døren til husets
indre værelser. På bagvæggen en åben dør til tegneværelset. Foran til
venstre en pult med bøger, papirer og skrivesager. Ovenfor døren en
ovn. I hjørnet til højre en sofa med bord og et par stole. På bordet
vandkaraffel og glas. Et mindre bord med gyngestol og lænestol i
forgrunden til højre. Tændte arbejdslamper på bordet i tegneværelset, på
bordet i hjørnet og på pulten.)

(Inde i tegneværelset sidder KNUT BROVIK og hans søn RAGNAR
beskæftiget med konstruktioner og beregninger. Ved pulten i arbejdsværelset
står KAJA FOSLI og skriver i hovedbogen. KNUT BROVIK er en gammel,
tynd mand med hvidt hår og skæg. Han er klædt i en noget luvslidt
men vel vedligeholdt sort frakke. Bærer briller og hvidt, noget gulnet
halstørklæde. RAGNAR BROVIK er i tretiårene, velklædt, lyshåret, med en
lidt ludende holdning. KAJA FOSLI er en spædbygget ung pige på nogle
og tyve år, omhyggeligt klædt, men af et sygeligt udseende. Hun har
en grøn skærm for øjnene. -- Alle tre arbejder nogen tid i taushed.)

KNUT BROVIK
(rejser sig pludselig, som i angst, fra tegnebordet, ånder tungt og
besværligt, idet han går frem i døråbningen).

Nej, nu holder jeg det snart ikke længer ud!

KAJA
(går hen til ham).

Det er visst rent dårlig med dig ikveld, onkel?

BROVIK.

Å, jeg synes, det blir værre dag for dag.
RAGNAR
(har rejst sig og kommer nærmere).

Du skulde helst gå hjem, far. Prøve på at få
sove lidt --

BROVIK
(utålmodig).

Gå til sengs kanske? Vil du da, at jeg rent
skal kvæles!

KAJA.

Men ta' dig en liden tur da.

RAGNAR.

Ja, gør det. Jeg skal gå <sp>med</sp> dig.

BROVIK
(heftig).

Jeg går ikke, før han kommer! Ikveld vil jeg
snakke rent ud med -- (indædt harmfuld.) med ham --
principalen.

KAJA
(angst).

Å nej, onkel, -- vent da endelig med <sp>det!</sp>

RAGNAR.

Ja, heller vente, far!

BROVIK
(trækker vejret besværligt).

Hah, -- hah --! Jeg har nok ikke tid til at
vente ret længe, jeg.

KAJA
(lyttende).

Hys! Der hører jeg ham nede i trappen!

(de går alle tre til sit arbejde igen. Kort stilhed.)

(BYGMESTER HALVARD SOLNESS kommer ind gennem forstuedøren. Han er
en noget ældre mand, sund og kraftig, med tætklippet, kruset hår, mørk
knebelsbart og mørke, tykke øjenbryn. Han bærer en grågrøn, tilknappet
jakke med ståkrave og brede brystslag. På hodet har han en blød, grå
filthat og under armen et par mapper.)

BYGMESTER SOLNESS
(ved døren, peger mod tegneværelset og spørger hviskende):

Er de gået?

KAJA
(sagte, ryster på hodet).

Nej.

(hun tar øjenskærmen af.)

(SOLNESS går fremover gulvet, kaster sin hat på en stol, lægger mapperne
på sofabordet og nærmer  sig så atter pulten. KAJA skriver uafbrudt
men synes nervøst urolig.)

SOLNESS
(højt).

Hvad er det for noget, De står og fører ind der,
frøken Fosli?

KAJA
(farer sammen).

Å, det er bare noget, som --

SOLNESS.

La' mig få se, frøken. (bøjer sig over hende, lader, som
om han ser i hovedbogen og hvisker:) Kaja?

KAJA
(skrivende, sagte).

Ja?

SOLNESS.

Hvorfor tar De  altid den skærmen af, når jeg
kommer?

KAJA
(som før).

Jo, for jeg ser så styg ud med den.

SOLNESS
(smiler).

<sp>Vil</sp> De ikke gerne <sp>det</sp> da, Kaja?

KAJA
(skotter halvt op til ham).

Ikke for alt i verden. Ikke i <sp>Deres</sp> øjne.

SOLNESS
(stryger hende let over håret).

Stakkers, stakkers lille Kaja --

KAJA
(dukker hodet).

Hys, -- de kan høre Dem!

(SOLNESS driver henover gulvet mod højre, vender om og standser ved
døren til tegneværelset.)

SOLNESS.

Har nogen været her og spurgt efter mig?

RAGNAR
(rejser sig).

Ja, de unge folk, som vil ha' bygget villaen
ude ved Løvstrand.

SOLNES
(brummende).

Nå <sp>de?</sp> Ja, <sp>de</sp> får vente. Jeg er ikke på det
rene med mig selv om planen endnu.

RAGNAR
(nærmere, noget nølende).

Det var dem så svært om at gøre at få
tegningerne snart.

SOLNESS
(som før).

Ja, Gud  bevar's, -- det vil de jo allesammen!


BROVIK
(ser op).

For de går og længter så urimelig efter at få
flytte ind i sit eget, sa' de.

SOLNESS.

Ja vel; ja vel. En kender <sp>det!</sp> Og så tar de
det slig, som det bedst kan falde sig. Får sig så'n
en -- en bolig. Et slags tilholdssted bare. Men ikke
noget hjem. Nej mange tak! La' dem så heller
vende sig til en anden. Sig dem <sp>det</sp>, når de
kommer igen.

BROVIK
(skyder brillerne op i panden og ser studsende på ham).

Til en anden? Vilde De gi' det arbejde fra
Dem?

SOLNESS
(utålmodig).

Ja, ja, ja, for fan'! Hvis det endelig så skal
være, så --. Hellere det, end at bygge bort i vejr
og vind. (udbrydende.) For jeg kender jo ikke videre
til de folk endnu!

BROVIK.

Folkene er solide nok. Ragnar kender dem.
Han vanker i familjen. Svært solide folk.

SOLNESS.

Å, solide, -- solide! Det er jo sletikke <sp>det</sp>,
jeg mener. Herregud, -- forstår ikke <sp>De</sp> mig heller
nu? (heftig.) Jeg vil ikke ha', noget med de fremmede
mennesker at skaffe. La' dem vende sig til hvem
de vil for mig!

BROVIK
(rejser sig).

Er <sp>det</sp> Deres alvorlige mening?

SOLNESS
(mut).

Ja, det er. -- For én gangs skyld.

(han går fremover gulvet.)

(BROVIK veksler et blik med RAGNAR, som gør en advarende bevægelse.
Derpå går han ind i det forreste værelse.)

BROVIK.

Må jeg få lov til at snakke et par ord med
Dem?

SOLNESS.

Gerne det.

BROVIK
(til KAJA).

Gå <sp>der</sp> ind sålænge, du.

KAJA
(urolig).

Å, men onkel --

BROVIK.

Gør som jeg siger, barn. Og luk døren efter dig.

(KAJA går nølende ind i tegneværelset, skotter angst og bønligt til SOLNESS
og lukker døren.)

BROVIK
(noget dæmpet).

Jeg vil ikke, at de stakkers barnene skal vide,
hvor ilde det har sig med mig.

SOLNESS.

Ja, De ser svært klejn ud nu om dagene.

BROVIK.

Med mig er det snart forbi. Kræfterne tar af
-- fra den ene dagen til den anden.

SOLNESS.

Sæt Dem lidt.

BROVIK.

Tak, -- må jeg det?

SOLNESS
(rykker lænestolen lidt tilrette).

Her. Vær så god.-- Nå?

BROVIK
(har sat sig med besvær).

Ja, det er jo dette her med Ragnar. Det er
<sp>det</sp>, som er det tyngste. Hvad skal det bli' til
med ham?

SOLNESS.

Deres søn, han blir naturligvis her hos mig, så
længe han bare vil.

BROVIK.

Men det er jo netop <sp>det</sp>, han ikke vil. Ikke
synes, at han kan -- nu længer.

SOLNESS.

Nå, han er da ganske godt aflagt, skulde jeg
tro. Men skulde han forlange mere, så skal jeg ikke
være uvillig til at --

BROVIK.

Nej, nej! Det er sletikke <sp>det</sp>. (utålmodig.) Men
han må da engang få lejlighed til at arbejde på
egen hånd, han også!

SOLNESS
(uden at se på ham).

Tror De, at Ragnar har alle de rigtige evner
til det?

BROVIK.

Nej, se, <sp>det</sp> er jo det forfærdelige. <sp>Det</sp>, at
jeg er begyndt at tvile på gutten. For De har da
aldrig sagt så meget som -- som et opmuntrende
ord om ham. Men så synes jeg, det er umuligt
andet alligevel. Han <sp>må</sp> ha' evnerne.

SOLNESS.

Nå, men han har jo ingenting lært -- sådan
grundigt. Undtagen det at tegne da.

BROVIK
(ser med lønligt had på ham og siger hæst):

<sp>De</sp> havde heller ikke lært stort af faget,
dengang De stod i tjeneste hos mig. Men De la' i vej
lige fuldt, De. (drager vejret tungt.) Og slog Dem op.
Og  tog  luven  både  fra mig og -- og fra så mange
andre.

SOLNESS.

Ja, ser De, -- det føjed sig nu slig for <sp>mig</sp>.

BROVIK.

De har De ret i. Alting føjed sig for Dem.
Men så kan De da ikke ha' hjerte til at la' mig gå
i graven - uden at få se, hvad Ragnar duer til.
Og så vilde jeg jo gerne se dem gifte også -- før
jeg går bort.

SOLNESS
(hvast).

Er det hende, som vil ha' det så?

BROVIK.

Ikke Kaja så meget. Men Ragnar går og
snakker hver dag om det. (bønlig.) De <sp>må</sp>, -- De <sp>må</sp>
hjælpe ham til noget selvstændigt arbejde nu! Jeg
<sp>må</sp> få se noget, som gutten har gjort. Hører De det!

SOLNESS
(arrig).

Men jeg kan da, for fan', ikke hale bestillinger
ned fra månen til ham!

BROVIK.

Han kan få en pen bestilling nu netop. Et
stort arbejde.

SOLNESS
(urolig, studsende).

Kan <sp>han</sp>?

BROVIK.

Hvis <sp>De</sp> vilde gi' Deres samtykke.

SOLNESS.

Hvad slags arbejde er <sp>det</sp>?

BROVIK
(noget nølende).

Han kan få bygge den villaen ude på Løvstrand.

SOLNESS.

<sp>Den!</sp> Men den skal jo jeg selv bygge!

BROVIK.

Å, <sp>De</sp> har jo ikke videre lyst til det.

SOLNESS
(opfarende).

Ikke lyst! Jeg! Hvem tør sige det?

BROVIK.

Det sa' De jo selv nu nylig.

SOLNESS.

Å, hør aldrig på, hvad jeg  så'n -- <sp>siger</sp>. --
Kan Ragnar få bygge den villaen?

BROVIK.

Ja. Han kender jo familjen. Og så har han, --
bare så'n for moros skyld, -- gjort tegninger og
overslag og altsammen --

SOLNESS.

Og de tegningerne, de er de fornøjet med? De,
som skal bo der?

BROVIK.

Ja. Dersom bare De vilde se dem igennem og
godkende dem, så --

SOLNESS.

Så vilde de la' Ragnar bygge hjemmet for sig?

BROVIK.

De likte så svært godt det, som han vilde ha'
frem. De syntes, det var noget så aldeles nyt, dette
her, sa' de.

SOLNESS.

Åhå! <sp>Nyt!</sp> Ikke sligt noget gammeldags juks,
som det, <sp>jeg</sp> plejer bygge!

BROVIK.

De syntes, det var noget <sp>andet</sp>.

SOLNESS
(i undertrykt forbitrelse).

Det var altså til Ragnar de kom her -- mens
jeg var ude!

BROVIK.

De kom her for at hilse på Dem. Og så spørge,
om De kunde være villig til at træde tilbage --

SOLNESS
(opfarende).

Træde tilbage! Jeg!

BROVIK.

Ifald De fandt, at Ragnars tegninger --

SOLNESS.

Jeg! Træde tilbage for Deres søn!

BROVIK.

Træde tilbage fra aftalen, mente de.

SOLNESS.

Å, det kommer jo ud på ét. (ler forbitret.) Ja så
da! Halvard Solness, -- han skal begynde at træde
tilbage nu! Gi' plads for de, som yngre er. For de
aller yngste, kanske! Bare gi' plads! Plads! Plads!

BROVIK.

Herregud, her er da vel plads til flere end en
eneste én --

SOLNESS.

Å, her er nu ikke så <sp>svært</sp> rundeligt med plads
heller. Nå, <sp>det</sp> får nu være som det vil. Men jeg
træder aldrig tilbage! Viger aldrig for nogen! Aldrig
frivilligt. Aldrig i denne verden gør jeg <sp>det</sp>!

BROVIK
(rejser sig med møje).

Skal jeg altså gå ud af livet uden tryghed?
Uden glæde? Uden tro og lid til Ragnar? Uden
at få se et eneste værk af ham? Skal jeg det?

SOLNESS
(vender sig halvt til siden og mumler):

Hm, -- spør' da ikke mere nu.

BROVIK.

Jo, svar mig på <sp>det</sp>. Skal jeg gå så rent
fattig ud af livet?

SOLNESS
(synes at kæmpe med sig selv; endelig siger han med lav men fast
stemme).

De får gå ud af livet slig, som De bedst véd
og kan.

BROVIK.

Må så være da.

(han går opover gulvet.)

SOLNESS
(går efter ham, halvt fortvilet).

Ja, for jeg <sp>kan</sp> ikke andet, skønner De! Jeg
er nu engang slig, som jeg <sp>er!</sp> Og jeg kan da
ikke skabe mig <sp>om</sp> heller!

BROVIK.

Nej, nej, -- De kan vel ikke det. (vakler og
standser ved sofabordet.) Får jeg lov til at ta' et glas vand?

SOLNESS.

Vær så god.

(skænker i og rækker ham glasset.)

BROVIK.

Tak.

(drikker og sætter glasset fra sig.)

(SOLNESS går hen og lukker op døren til tegneværelset.)

SOLNESS.

Ragnar, -- De får komme og følge Deres far
hjem.

(RAGNAR rejser sig hurtig. Han og KAJA kommer ind i arbejdsværelset.)

RAGNAR.

Hvad er det, far?

BROVIK.

Ta' mig under armen. Så går vi.

RAGNAR.

Ja vel. Ta' <sp>på</sp> dig, du også, Kaja.

SOLNESS.

Frøken Fosli må bli' efter. Bare et lidet
øjeblik. Jeg har et brev, som må skrives.

BROVIK
(ser på SOLNESS).

God nat. Sov godt -- om De kan.

SOLNESS.

God nat.

(BROVIK og RAGNAR går ud gennem forstuedøren. KAJA går hen til pulten.
SOLNESS står med ludende hode tilhøjre ved lænestolen.)

KAJA
(usikker).

<sp>Er</sp> der noget brev --?

SOLNESS
(kort).

Nej visst er der ikke, nej. (ser barskt på hende.)
Kaja!

KAJA
(angst, sagte).

Ja?

SOLNESS
(peger befalende med fingeren mod gulvet).

Kom her hen! Straks!

KAJA
(nølende).

Ja.

SOLNESS
(som før).

Nærmere!

KAJA
(adlyder).

Hvad vil De mig?

SOLNESS
(ser en stund på hende).

Er det <sp>Dem</sp>, jeg kan takke for dette her?

KAJA.

Nej, nej, tro da ikke det!

SOLNESS.

Men gifte Dem, -- det vil De jo nu.

KAJA
(sagte).

Ragnar og jeg har været forlovet i fire-fem
år, og så --

SOLNESS.

Og så synes De, det får ha' en ende. Er det
ikke så?

KAJA.

Ragnar og onkel siger, at jeg <sp>skal</sp>. Og så får
jeg jo føje mig da.

SOLNESS
(mildere).

Kaja, holder De nu ikke i grunden lidt af
Ragnar også?

KAJA.

Jeg holdt svært meget af Ragnar engang. --
Før jeg kom her til Dem.

SOLNESS.

Men ikke nu længer? Slet ikke?

KAJA
(lidenskabelig, folder hænderne imod ham).

Å, De véd jo, at nu holder jeg bare af en
eneste én! Ikke af nogen anden i hele verden.
Kommer aldrig til at holde af nogen anden!

SOLNESS.

Ja, det siger De. Og så går De fra mig
alligevel. La'r mig sidde her alene med det altsammen

KAJA.

Men kunde jeg da ikke få bli' hos Dem, om
også Ragnar --?

SOLNESS
(afvisende).

Nej, nej, det la'r sig sletikke gøre. Går Ragnar
sin vej og gi'r sig til at arbejde på egen hånd, så
får han jo selv brug for Dem.

KAJA
(vrider hænderne).

Å, jeg synes ikke, at jeg <sp>kan</sp> skilles fra Dem!
Det er da så rent, rent umuligt, synes jeg!

SOLNESS.

Så se til, at De kan få Ragnar bort fra disse
her dumme indfaldene. Gift Dem med ham så meget
De vil -- (forandrer tonen.) Ja, ja, jeg mener, -- få ham
til at bli' i sin gode stilling her hos mig. For så
kan jeg jo få beholde <sp>Dem</sp> også, kære Kaja.

KAJA.

Å ja, hvor dejligt det vilde være, om det kunde
mage sig så!

SOLNESS
(fatter hende med begge hænder om hodet og hvisker):

For jeg <sp>kan</sp> ikke være Dem foruden, skønner
De. Må ha' Dem hos mig her hver eneste dag.

KAJA
(nervøst henrevet).

Å Gud! Å Gud!

SOLNESS
(kysser hende på håret).

Kaja, -- Kaja!

KAJA
(segner ned for ham).

Å, hvor snil De er imod mig! Hvor usigelig
snil De er!

SOLNESS
(heftig).

Rejs Dem! Rejs Dem da, for --! Jeg synes,
jeg hører nogen!

(han hjælper hende op.  Hun vakler hen til pulten.)

(FRU SOLNESS kommer i døren til højre. Hun ser mager og forgræmmet
ud, med spor af fordums skønhed. Blonde hængekrøller. Elegant, helt
sort klædt. Taler noget langsomt og med klagende stemme.)

FRU SOLNESS
(i døren).

Halvard!

SOLNESS
(vender sig).

Å, er du der, kære --?

FRU   SOLNESS
(med et blik på KAJA).

Jeg kommer nok til ulejlighed, jeg, kan jeg
skønne.

SOLNESS.

Aldeles ikke. Frøken Fosli har bare et lidet
brev at skrive.

FRU   SOLNESS.

Ja, jeg ser det.

SOLNESS.

Hvad var det så da vilde mig, Aline?

FRU   SOLNESS.

Jeg vilde bare si', at doktor Herdal sidder inde
i hjørnestuen. Kommer du kanske ind, du også,
Halvard?

SOLNESS
(ser mistænksom på hende).

Hm, - vil doktoren så nødvendig snakke med
mig, du?

FRU   SOLNESS.

Nej, så nødvendig just ikke. Han kom indom
på besøg til mig. Og så vilde han jo gerne hilse
på dig med det samme.

SOLNESS
(ler stille).

Kan tænke mig det, ja. Nå, så får du be' ham
vente lidt.

FRU   SOLNESS.

Og så kommer du ind til ham siden?

SOLNESS.

Kanske det.    Siden, - siden, kære.    Om lidt.

FRU   SOLNESS
(atter med et blik til KAJA).

Ja, glem det nu bare ikke, Halvard.

(trækker sig tilbage og lukker døren efter sig.)

KAJA
(sagte).

Å Gud, å Gud, - fruen tænker visst noget ondt
om mig!

SOLNESS.

Å,   sletikke   det.    Ikke   mere   end vanlig ialfald.
Men det er bedst, at De gar nu alligevel, Kaja.

KAJA.

Ja, ja,  nu <sp>må</sp> jeg gå.

SOLNESS
(strængt).

Og  så  bringer De  dette  her  andet i orden  for
mig.    Hører De det!

KAJA.

Å, gid det så sandt stod til <sp>mig</sp>, så -

SOLNESS.

Jeg  <sp>vil</sp>   ha'   det   i   orden,   siger  jeg!    Og   det
imorgen den dag!

KAJA
(angstfuldt).

Går det ikke på anden måde,  så skal jeg gerne
gøre det forbi med ham.

SOLNESS
(opfarende).

Gøre   det  forbi!   Er De   ble't rent gal!   Vil De
gøre det forbi?

KAJA
(fortvilet).

Ja, heller det. For jeg <sp>må</sp>, - jeg <sp>må</sp> få bli'
her hos Dem! <sp>Kan</sp> ikke gå ifra Dem! Så rent, -
rent umuligt, det!

SOLNESS
(bruser ud).

Men, for fan', - Ragnar da! Det er jo netop
Ragnar, som jeg -

KAJA
(ser på ham med forskrækkede øjne).

Er det mest for Ragnars skyld, at - at De -?

SOLNESS
(fatter sig).

Å nej visst ikke, nej! De skønner da ingenting
heller. (mildt og sagte.) Det er naturligvis <sp>Dem</sp>, jeg
vil ha'. Først og fremst Dem, Kaja. Men just
derfor må De få Ragnar til at bli' i stillingen også.
Så, så, - gå nu hjem.

KAJA.

Ja, ja, god nat da.

SOLNESS.

God nat. (idet hun vil gå.) Å, hør her! Ligger
Ragnars tegninger derinde?

KAJA.

Ja, jeg så ikke, han tog dem med sig.

SOLNESS.

Så gå ind og find dem til mig. Jeg kunde
kanske se lidt på dem alligevel.

KAJA
(glad).

Å ja, gør endelig det!

SOLNESS.

For Deres  skyld,   kære  Kaja.   Nå,   la'   mig  så
få dem i en fart, hører De!

(KAJA   skynder  sig  ind  i tegneværelset,   roder ængstelig i  bordskuffen,
finder frem en mappe og bringer den.)

KAJA.

Her er alle tegningerne.

SOLNESS.

Godt.   Læg dem der borte på bordet.

KAJA
(lægger mappen fra sig).

God  nat da. (bønlig.) Og tænk godt og snilt
på mig.

SOLNESS.

Å,   det  gør jeg jo   altid.    God   nat,   kære  lille
Kaja.   (skotter til højre.)   Gå så da!

(FRU SOLNESS  og DOKTOR HERDAL kommer gennem døren til højre.    Han
er en ældre, fyldig herre med rundt, veltilfreds ansigt, skægløs, har tyndt,
lyst hår og bærer guldbriller.)

FRU   SOLNESS
(endnu i døren).

Halvard,   nu  kan  jeg   ikke   holde   på   doktoren
længer.

SOLNESS.

Nå, kom De bare her.

FRU   SOLNESS
(til KAJA, som skruer pultlampen ned).

Alt færdig med brevet, frøken?

KAJA
(forvirret).

Brevet -?

SOLNESS.

Ja, det var et ganske kort et.

FRU   SOLNESS.

Det må visst ha' været svært kort.

SOLNESS.

De kan gerne gå, frøken Fosli. Og kom så
betids igen imorgen.

KAJA.

Det skal jeg nok. - God nat, frue.

(hun går ud gennem forstuedøren.)

FRU   SOLNESS.

Det må være godt for dig, det, Halvard, at du
har fåt fat på denne frøkenen.

SOLNESS.

Ja såmæn. Hun er brugbar til noget af hvert, hun.

FRU   SOLNESS.

Hun lader til det.

DOKTOR   HERDAL.

Flink i bogførsel også?

SOLNESS.

Nå, - en del øvelse har hun jo altid fåt i disse
to årene. Og så er hun snil og villig til hvad det
skal være.

FRU   SOLNESS.

Ja,  <sp>det</sp> må jo være en stor behagelighed -

SOLNESS.

<sp>Det</sp>  er  det.   Især når en ikke er forvænt i så
henseende.

FRU   SOLNESS
(mildt bebrejdende).

Kan <sp>du</sp> sige <sp>det</sp>, Halvard?

SOLNESS.

Å nej, nej, kære Aline.   Jeg be'r om forladelse.

FRU   SOLNESS.

Ingen årsag. - Ja, doktor, så kommer De altså
igen siden og drikker te hos os?

DOKTOR   HERDAL.

Bare  jeg   har  gjort   det   sygebesøget,   så
kommer jeg.

FRU   SOLNESS.

Tak for det.

(hun går ud gennem døren til højre.)

SOLNESS.

Har De hastværk, doktor?

DOKTOR   HERDAL.

Nej, på ingen måde.

SOLNESS.

Må jeg få snakke lidt med Dem da?

DOKTOR HERDAL.

Ja, særdeles gerne.

SOLNESS.

Så lad os sætte os ned.

(han anviser doktoren plads i gyngestolen og sætter sig selv i lænestolen.)

SOLNESS
(ser prøvende på ham).

Sig mig, - mærked De noget hos Aline?

DOKTOR    HERDAL.

Nu, da hun var her inde, mener De?

SOLNESS.

Ja.   Ligeover for <sp>mig</sp>.   La' De mærke til noget?

DOKTOR   HERDAL
(smiler).

Ja, for fanden, - en kunde da ikke godt undgå
at lægge mærke til, at Deres hustru, - hm -

SOLNESS.

Nå? .

DOKTOR HERDAL.

- at Deres hustru ikke synes videre godt om
denne frøken Fosli.

SOLNESS.

Ikke andet?    Det har jeg selv mærket,  det.

DOKTOR   HERDAL.

Og det er jo ikke så underligt endda.

SOLNESS.

Hvilket?

DOKTOR   HERDAL.

At hun ikke præcist liker, at De sådan
dagstødt har et andet fruentimmer hos Dem.

SOLNESS.

Nej, nej, De kan ha' ret i det. Og Aline også.
Men den ting, - det kan nu ikke være
anderledes, det.

DOKTOR   HERDAL.

Kunde De ikke ta' Dem en kontorist da?

SOLNESS.

Den første den bedste fyr? Nej tak, - det kan
jeg ikke være tjent med.

DOKTOR   HERDAL.

Men når nu Deres hustru -? Så svag, som
hun er -. Når hun nu ikke tåler at se på dette her?

SOLNESS.

Ja, det får i Guds navn være det samme, -
havde jeg nær sagt. Jeg <sp>må</sp> beholde Kaja Fosli.
Kan ikke bruge nogen anden end netop ende.

DOKTOR   HERDAL.

Ingen  anden?

SOLNESS
(kort).

Nej,  ingen anden.

DOKTOR   HERDAL
(rykker sin stol nærmere).

Hør nu her, kære herr Solness. Må jeg få lov
til at gøre Dem et spørsmål i al fortrolighed?

SOLNESS.

Ja,  vær så god.

DOKTOR    HERDAL.

Fruentimmer, ser De, - de har i visse ting en
forbandet fin sporsans -

SOLNESS.

Det  har  de.   Det  er  visst  og sandt.   Men -?

DOKTOR HERDAL.

Nå.   Hør så bare.   Når nu Deres hustru aldeles
ikke kan udstå denne Kaja Fosli -?

SOLNESS.

Ja, hvad så?

DOKTOR   HERDAL.

- har hun  da ikke sådan en - en bitte liden
grund for denne uvilkårlige uvilje?

SOLNESS
(ser på ham og rejser sig).

Åhå!

DOKTOR   HERDAL.

Ta' mig det ikke ilde op.  Men <sp>har</sp> hun ikke det?

SOLNESS
(kort, og bestemt).

Nej.

DOKTOR HERDAL.

Slet aldeles ingen grund altså?

SOLNESS.

Ingen anden grund end sin egen mistænksomhed.

DOKTOR HERDAL.

Jeg véd,   at De  har  kendt  adskillige kvinder  i
Deres liv.

SOLNESS.

Ja,  det har jeg.

DOKTOR   HERDAL.

Og syntes ganske godt om enkelte af dem også.

SOLNESS.

Å ja,  det med.

DOKTOR   HERDAL.

Men i dette her med frøken Fosli -? Her er
der altså ikke sligt noget med i spillet?

SOLNESS.

Nej.   Ikke nogetsomhelst - fra <sp>min</sp> side.

DOKTOR   HERDAL.

Men fra hendes da?

SOLNESS.

Det synes jeg ikke, De har ret til at spørge
om, doktor.

DOKTOR HERDAL.

Det var Deres hustrus sporsans,   vi gik ud fra.

SOLNESS.

Var så, ja. Og for <sp>så</sp> vidt -. (sænker stemmen.)
Alines sporsans, som De siger, - den har på en
viss måde ståt sin prøve, den.

DOKTOR   HERDAL.

Nå, - ser vi <sp>det</sp>!

SOLNESS
(sætter sig).

Doktor Herdal, - nu skal jeg fortælle Dem en
underlig historie. Hvis De vil høre på den da.

DOKTOR   HERDAL.

Jeg hører gerne på underlige historier.

SOLNESS.

Nå, godt og vel. De husker sagtens, at jeg tog
Knut Brovik og sønnen i min tjeneste, - dengang
det var gåt så rent til agters med den gamle.

DOKTOR HERDAL.

Det kender jeg så nogenlunde, ja.

SOLNESS.

For de er i grunden et par flinke fyrer, de to,
ser De. De har evner, hver på sin måde. Men så
fandt sønnen på at forlove sig. Og så, naturligvis,
så skulde han til at gifte sig, - og begynde at
bygge selv. For allesammen så tænker de nu på
sligt noget, de unge.

DOKTOR   HERDAL
(ler).

Ja,  de har den uvane,  at de gerne vil sammen.

SOLNESS.

Nå. Men det kunde jo ikke <sp>jeg</sp> være tjent
med. For jeg havde jo selv brug for Ragnar. Og
for den gamle også. Han er nu så svært flink til
beregninger af bæreævne og kubikindhold - og alt
det dævelskab, han, ser De.

DOKTOR   HERDAL.

Å ja,  det hører vel med,  det også.

SOLNESS.

Gør så, ja. Men Ragnar, han skulde og han
vilde begynde på egen hånd. Der var ingen råd
med <sp>det</sp>.

DOKTOR   HERDAL.

Men han er da ble't hos Dem alligevel.

SOLNESS.

Ja, nu skal De bare høre. En dag så kom hun,
Kaja Fosli, ind til dem i et ærende. Havde aldrig
været her før. Og da jeg fik se, hvor inderlig 
forgabet de to var i hverandre, så slog den tanke ned
i mig: kunde jeg få hende her på kontoret, så blev
kanske Ragnar siddende, han også.

DOKTOR   HERDAL.

Det var jo en nokså rimelig tanke.

SOLNESS.

Ja, men jeg ymted ikke et levende ord om sligt
noget dengang. Stod bare og så' på hende - og
ønsked så rigtig ihærdig, at jeg havde hende her.
Så snakked jeg lidt venlig til hende, - så'n om løst
og fast. Og dermed gik hun sin vej.

DOKTOR   HERDAL.

Nå?

SOLNESS.

Men så næste dag, så'n udover kvælden, da
gamle Brovik og Ragnar var gå't hjem, så kom hun
til mig her igen og tede sig, som om jeg havde
truffet en aftale med hende.

DOKTOR   HERDAL.

En aftale?   Om hvad?

SOLNESS.

Akkurat om <sp>det</sp>, som jeg bare havde ståt her
og ønsket. Men som jeg sletikke havde sagt et
eneste ord om.

DOKTOR   HERDAL.

Det var ret mærkeligt.

SOLNESS.

Ja, var det ikke? Og nu vilde hun vide, hvad
hun skulde bestille her. Om hun kunde få begynde
straks den næste morgen. Og sligt noget.

DOKTOR   HERDAL.

Tror De ikke, hun gjorde det for at få være
sammen med kæresten?

SOLNESS.

Det faldt <sp>mig</sp> også ind i førstningen. Men nej,
det var ikke så. Fra <sp>ham</sp> gled hun ligesom rent
bort, - da hun vel var kommen her til mig.

DOKTOR HERDAL.

Gled over til Dem da?

SOLNESS.

Ja, så helt og holdent. Jeg kan mærke, at hun
føler det, når jeg ser på hende bagfra. Hun dirrer
og hun ryster, bare jeg kommer i nærheden af
hende. Hvad synes De om <sp>det</sp>?

DORTOR   HERDAL.

Hm, - det lar sig jo nok forklare.

SOLNESS.

Nå, men det andet da? Det, at hun trode jeg
havde sagt hende, hvad jeg bare havde ønsket og
villet - sådan i stilhed. Indvendig. For mig selv.
Hvad siger De om det? Kan De forklare mig sligt
noget, doktor Herdal?

DOKTOR   HERDAL.

Nej, det indlader jeg mig ikke på.

SOLNESS.

Kunde tænke mig det på forhånd. Derfor så
har jeg aldrig før villet snakke om det heller. -
Men det er så forbandet brydsomt for mig i længden,
skønner De. Her må jeg gå dagstødt og lade som
om jeg -. Og det er jo synd imod hende, stakker.
(heftig.) Men jeg <sp>kan</sp> ikke andet! For render <sp>hun</sp>
ifra mig, - så går Ragnar sin vej også.

DOKTOR   HERDAL.

Og De har ikke fortalt Deres hustru
sammenhængen i dette?

SOLNESS.

Nej.

DOKTOR   HERDAL.

Hvorfor i alverden gør De ikke det da?

SOLNESS
(ser fast på ham og siger dæmpet).

Fordi jeg synes der ligger ligesom - ligesom
en slags velgørende selvpinsel for mig i <sp>det</sp> at la'
Aline få gøre mig uret.

DOKTOR   HERDAL
(ryster på hodet).

Dette her forstår jeg ikke det Guds skabte
ord af.

SOLNESS.

Jo, ser De, - for det er da ligesom en smule
afdrag på en bundløs, umådelig gæld -

DOKTOR   HERDAL.

Til Deres hustru?

SOLNESS.

Ja. Og det letter jo altid lidt op i sindet. En
kan få puste friere ud en stund da, forstår De.

DOKTOR HERDAL.

Nej, ved Gud, om jeg forstår et ord -

SOLNESS
(afbryder, rejser sig igen).

Ja,  ja,  ja, - så  snakker vi  ikke mere om det
heller.

(han driver henover gulvet, kommer tilbage og standser ved bordet.)

SOLNESS
(ser på doktoren med et lunt smil).

De synes vel, at De har fåt mig dygtig godt
på glid nu, doktor?

DOKTOR   HERDAL
(noget ærgerlig).

På  glid?    Det  skønner jeg  heller ikke et gran
af, herr Solness.

SOLNESS.

Å, si' De det bare rent ud. For jeg har så
inderlig godt mærket det, ser De!

DOKTOR   HERDAL.

<sp>Hvad</sp> har De mærket for noget?

SOLNESS
(dæmpet, langsomt).

At De går her så lunt og holder øje  med mig.

DOKTOR   HERDAL.

Gør  <sp>jeg</sp>!   Hvorfor   i   alverden  skulde jeg gøre
<sp>det</sp>?

SOLNESS.

Fordi De tror,   at jeg - (opfarende.)   Nå for fa'n,
- De tror om mig det samme, De, som Aline tror?

DOKTOR HERDAL.

Og hvad tror så <sp>hun</sp> om Dem da?

SOLNESS
(atter behersket).

Hun er begyndt at tro, at jeg er sådan -
sådan - syg.

DOKTOR   HERDAL.

Syg! <sp>De</sp>! Det har hun aldrig sagt et levende
ord om til mig. Hvad skulde der da fejle Dem,
kære?

SOLNESS
(læner sig over stolryggen og hvisker).

Aline går her og tror, at jeg er gal. <sp>Det</sp>
gør hun.

DOKTOR   HERDAL
(rejser sig).

Men, kæreste, bedste herr Solness - !

SOLNESS.

Jo, så min s'æl og salighed - ! Således er det.
Og <sp>det</sp> har hun fåt <sp>Dem</sp> til at tro på også! Å,
jeg kan forsikre Dem, doktor, - jeg mærker det så
godt, så godt på Dem. For jeg la'r mig ikke lure
så let, jeg, skal jeg si' Dem.

DOKTOR   HERDAL
(ser forundret på ham).

Aldrig, herr Solness, - aldrig med en tanke er
sligt noget faldet mig ind.

SOLNESS
(med et vantro smil).

Ja så?   Virkelig ikke det?

DOKTOR HERDAL.

Nej, aldrig! Og visst aldrig Deres hustru heller.
Det tror jeg næsten, jeg tør sværge på.

SOLNESS.

Nå, det skulde De dog helst la' være. For på
en måde, ser De, så - så kunde hun jo kanske
også ha' grund til at tro noget sligt.

DOKTOR HERDAL.

Nej, nu må jeg rigtignok sige -!

SOLNESS
(afbrydende, slår ud med hånden).

Ja, ja, kære doktor, - la' os så ikke komme
nærmere ind på dette her. Det er bedst, at hver
blir ved <sp>sit</sp>. (slår over i en stille lystighed.) Men hør nu,
doktor - hm -

DOKTOR   HERDAL.

Ja?

SOLNESS.

Når De nu altså ikke tror, at jeg er - sådan
- syg - og forrykt - og gal og sligt noget -

DOKTOR   HERDAL.

Hvad så, mener De?

SOLNESS.

Så må De vel sagtens bilde Dem ind, at jeg
er en svært lykkelig mand da?

DOKTOR   HERDAL.

Skulde <sp>det</sp> bare være en indbildning?

SOLNESS
(ler).

Nej, nej, - forstår sig! Gud bevar's vel! Tænk
det, - at være bygmester Solness! Halvard Solness!
Jo, jeg takker, jeg!

DOKTOR   HERDAL.

Ja, jeg må virkelig sige, at for <sp>mig</sp> står det,
som om De har havt lykken med Dem i en ganske
utrolig grad.

SOLNESS
(undertrykker et tungt smil).

<sp>Det</sp> har jeg.   Kan ikke klage på <sp>det</sp>.

DOKTOR   HERDAL.

Først så brændte jo den gamle fæle røverborgen
ned for Dem. Og <sp>det</sp> var da sandelig et stort held.

SOLNESS
(alvorlig).

Det var Alines familjehjem, som brændte. Husk
på <sp>det</sp>.

DOKTOR   HERDAL.

Ja, for <sp>hende</sp> må det jo ha' været en tung
sorg.

SOLNESS.

Hun har ikke forvundet det den dag idag. Ikke
i alle disse tolv - tretten år.

DOKTOR   HERDAL.

Det, som fulgte bagefter, det var vel det værste
slag for hende.

SOLNESS.

Det ene med det andet.

DOKTOR   HERDAL.

Men <sp>De</sp>, - De selv, - <sp>De</sp> svang Dem da op
på det. Var begyndt som en fattig gut fra
landsbygden, - og står nu her som første mand på Deres
område. Å jo, herr Solness, <sp>De</sp> har da rigtignok
havt lykken med Dem.

SOLNESS
(ser sky hen til ham).

Ja, men det er jo netop <sp>det</sp>, som jeg går og
gruer så forfærdelig for.

DOKTOR   HERDAL.

Gruer De?    For  at  De  har  lykken med Dem?

SOLNESS.

Både sent og tidlig gør det mig så ræd, - så
ræd. For engang må vel omslaget komme,
skønner De.

DOKTOR   HERDAL.

Å,  snak!   Hvor skulde det omslag komme fra?

SOLNESS
(fast og sikker).

Det kommer fra ungdommen.

DOKTOR   HERDAL.

Pyt! Ungdommen! De er da vel ikke aflægs,
De, skulde jeg tro. Å nej, - De står visst nu så
grundmuret her, som De kanske aldrig før har ståt.

SOLNESS.

Omslaget kommer. Jeg aner det. Og jeg føler
at det nærmer sig. En eller anden gi'r sig til at
kræve: træd tilbage for <sp>mig</sp>! Og så stormer alle
de andre efter og truer og skriger: gi' plads, - gi'
plads, - gi' plads! Jo, pas De bare på, doktor.
Engang kommer ungdommen her og banker på døren -

DOKTOR   HERDAL
(ler).

Nå, Herregud, hvad så?

SOLNESS.

Hvad  så?    Jo,   så  er  det  slut  med  bygmester
Solness.

(Det banker på døren til venstre.)

SOLNESS
(farer sammen).

Hvad er <sp>det</sp>?   Hørte <sp>De</sp> noget?

DOKTOR   HERDAL.

Der er nogen som banker.

SOLNESS
(højt).

Kom ind!

(HILDE WANGEL kommer ind gennem forstuedøren.    Hun  er af middels
højde, smidig, og fint bygget.   Lidt brunet af solen.   Klædt i turistdragt,
med   ophæftet  skørt,  udslået  matroskrave og en liden sømandshat på
hodet.    Randsel på ryggen, plæd i rem og lang bergstok.)

HILDE   WANGEL
(går med tindrende glade øjne imod SOLNESS).

God aften!

SOLNESS
(ser uviss på hende).

God aften -

HILDE
(ler).

Jeg tror næsten,   at  De ikke  kender mig igen!

SOLNESS.

Nej, - jeg   må  rigtignok   si',   at - så'n   i
øjeblikket -

DOKTOR   HERDAL
(går nærmere).

Men <sp>jeg</sp> kender Dem igen, frøken -

HILDE
(fornøjet).

Å nej, er det Dem, som -!

DOKTOR   HERDAL.

Ja visst er det mig. (til SOLNESS.) Vi mødtes oppe
på en af fjeldstuerne nu isommer. (til HILDE.) Hvad
blev der så af de andre damerne?

HILDE.

Å,  <sp>de</sp> tog vejen vestover,  de.

DOKTOR   HERDAL.

De likte nok ikke rigtig, at vi gjorde al den
sjau om kvælden.

HILDE.

Nej, de likte visst ikke det.

DOKTOR HERDAL
(truer med fingeren).

Og det var nu ikke frit for, heller, at De
koketterte en smule med os.

HILDE.

Det var da vel morsommere, det, end at sidde
og binde hosesokker med alle de kærringerne.

DOKTOR   HERDAL
(ler).

Det er jeg så fuldkommen enig med Dem i!

SOLNESS.

Kom De til byen nu ikvæld?

HILDE.

Ja, nu netop kom jeg.

DOKTOR   HERDAL.

Ganske alene, frøken Wangel?

HILDE.

Ja da!

SOLNESS.

Wangel?   Heder De Wangel?

HILDE
(ser lystig forundret på ham).

Ja visst gør jeg da vel <sp>det</sp>.

SOLNESS.

Så er De kanske datter af distriktslægen oppe
i Lysanger?

HILDE
(som før).

Ja, hvem skulde jeg ellers være datter af?

SOLNESS.

Nå, så har vi truffet hinanden <sp>der</sp> oppe da.
Den sommer, da jeg var der og bygged tårn på den
gamle kirken.

HILDE
(alvorligere).

Ja vel var det dengang.

SOLNESS.

Nå, det er lange tider siden, det.

HILDE
(ser fast på ham).

Det <sp>er</sp> akkurat de ti år siden.

SOLNESS.

Og dengang var De vel bare barnet, kan
jeg tænke.

HILDE
(henkastende).

Så'n en tolv-tretten år ialfald.

DOKTOR   HERDAL.

Er det første gang, De er her i byen, frøken
Wangel?

HILDE.

Ja, det er såmæn det.

SOLNESS.

Og De kender kanske ingen her?

HILDE.

Ingen uden Dem.   Ja, og så Deres frue.

SOLNESS.

Så De kender <sp>hende</sp> også?

HILDE.

<sp>Lidt</sp> bare. Vi var sammen nogen dage på
sanatoriet -

SOLNESS.

Nå <sp>der</sp> oppe.

HILDE.

Hun sa', at jeg gerne måtte besøge hende, hvis
jeg skulde komme her til byen. (smiler.) Det havde
hun nu for resten ikke behøvet.

SOLNESS.

At hun sletikke har snakket om <sp>det</sp> -

(HILDE sætter stokken fra sig ved ovnen, spænder randselen af og lægger
den og plædet på sofaen.   DOKTOR HERDAL vil være behjælpelig.   SOLNESS
står og ser på hende.)

HILDE
(går imod ham).

Nå, så vil jeg be', at jeg må få bli' her inat da.

SOLNESS.

Det kan visst så godt la' sig gøre.

HILDE.

For jeg har ikke andre klæ'r, end de, jeg går
i. Ja, og så et sæt undertøj i randselen. Men <sp>det</sp>
må vaskes. For det er så svært skiddent.

SOLNESS.

Å ja, <sp>det</sp> blir der nok råd for. Nu skal jeg
bare si' min hustru til -

DOKTOR   HERDAL.

Så vil jeg gøre mit sygebesøg imens.

SOLNESS.

Ja,  gør  det.    Og siden så kommer De jo igen.

DORTOR   HERDAL
(lystig, med et blik på HILDE).

Ja, <sp>det</sp> kan De rigtignok forbande Dem på!
(ler.) De spåde sandt alligevel, De, herr Solness!

SOLNESS.

Hvorledes det?

DOKTOR   HERDAL.

Ungdommen kom altså <sp>dog</sp> og banked på hos
Dem.

SOLNESS
(oplivet).

Ja, det var nu på en anden måde, det.

DOKTOR   HERDAL.

Var så, ja.   Unægtelig det!

(han går ud gennem forstuedøren.   SOLNESS åbner døren til højre og taler
ind i sideværelset.)

SOLNESS.

Aline! Du må være så snil at komme ind.
Her er en frøken Wangel, som du kender.

FRU   SOLNESS
(kommer frem i døren).

Hvem er det, si'r du? (ser HILDE.) Å, er det <sp>Dem</sp>,
frøken? (går nærmere og rækker hende hånden.) Så kom De
da til byen alligevel.

SOLNESS.

Frøken Wangel er kommet nu netop. Og så
be'r hun, at hun må få bli' her natten over.

FRU   SOLNESS.

Her hos os?   Ja, så gerne det.

SOLNESS.

For  at  få  sit tøj gjort lidt istand,   skønner du.

FRU   SOLNESS.

Jeg skal ta' mig af Dem, så godt jeg kan.
Det er bare pligt, det. Deres kuffert kommer vel
efter?

HILDE.

Jeg <sp>har</sp> ingen kuffert.

FRU   SOLNESS.

Nå, det ordner sig nok, vil jeg håbe. Men nu
får De ta' tiltakke her hos min mand sålænge. Så
skal jeg se at få et værelse gjort lidt hyggeligt for
Dem.

SOLNESS.

Kan vi ikke ta' et af barnekammerserne?    For
<sp>de</sp> står jo fuldt færdige, de.

FRU   SOLNESS.

Å jo.   <sp>Der</sp> har vi mere end plads nok.  (til HILDE.)
Sæt Dem nu ned og hvil Dem lidt.

(hun går ud til højre.)

(HILDE,  med  hænderne  på  ryggen,  driver omkring i stuen  og ser på et
og andet.    SOLNESS står  foran ved  bordet, ligeledes  med hænderne på
ryggen, og følger hende med øjnene.)

HILDE
(standser og ser på ham).

Har De flere barnekammerser, De?

SOLNESS.

Her er tre barnekammerser i huset.

HILDE.

Det   var   svært.     Så   har   De   vel   fælt   mange
barn da?

SOLNESS.

Nej.    Vi   har   ingen   barn.    Men  nu kan jo <sp>De</sp>
få være barn her sålænge.

HILDE.

For   inat,  ja.    Jeg   skal   ikke   skrike.     Jeg   vil
prøve,  om jeg ikke kan få sove som en sten.

SOLNESS.

Ja, De er vel svært træt, kan jeg tro.

HILDE.

Nej   da!   Men   alligevel -.   For   det   er  så
rasende dejligt at ligge så'n og drømme.

SOLNESS.

Drømmer De tidt så'n om nætterne

HILDE.
Ja da!   Næsten altid.

SOLNESS.

Hvad drømmer De så <sp>mest</sp> om da?

HILDE.

Det  si'r  jeg   ikke   ikvæld.    En   anden  gang -
kanske.

(hun driver atter hen over gulvet, standser ved pulten og roder lidt om
mellem bøgerne og papirerne.)

SOLNESS
(går nærmere).

Er det noget, De leder efter?

HILDE.

Nej,   jeg   står   bare   og   ser   på   alt  dette   her.
(vender sig.)   Kanske jeg ikke <sp>må</sp>?

SOLNESS.

Jo, vær så god.

HILDE.

Er   det  <sp>Dem</sp>,   som   skriver   i   den store
protokollen?

SOLNESS.

Nej,  det er bogholdersken.

HILDE.

Et fruentimmer?

SOLNESS
(smiler).

Ja naturligvis.

HILDE.

En så'n en, som De har her hos Dem?

SOLNESS.

Ja.

HTLDE.

Er hun gift, hun?

SOLNESS.

Nej,  det er en frøken.

HILDE.

Nå <sp>så</sp>.

SOLNESS.

Men hun gifter sig visst snart nu.

HILDE.

Det er jo bra' for <sp>hende</sp>, det.

SOLNESS.

Men ikke videre bra' for <sp>mig</sp>.    For så har jeg
ingen til at hjælpe mig.

HILDE.

Kan De ikke  få  fat  på  en  anden   en,   som   er
lige så god da?

SOLNESS.

Kanske <sp>De</sp> vilde bli' her og - og skrive i
protokollen?

HILDE
(ser nedad ham).

Jo,   <sp>det</sp>  kan   De   tro!    Nej   tak, - det skal vi
ikke ha' noget af.

(hun driver atter hen over gulvet og sætter sig i gyngestolen.   SOLNESS
går også til bordet.)

HILDE
(ligesom fortsættende).

- for  her  er   da  vel  andet  at ta' sig til,   end
sligt noget. (ser smilende på ham.) Mener ikke <sp>De</sp> også det?

SOLNESS.

Forstår   sig.   Først   og  fremst  så  skal  De   vel
omkring i butikkerne og fa fiffet Dem rigtig op.

HILDE
(lystig).

Nej, jeg tror helst, jeg la'r være <sp>det</sp>!

SOLNESS.

Så?

HILDE.

Ja, for jeg har sat alle pengene mine overstyr,
må De  vide.

SOLNESS
(ler).

Hverken kuffert eller penge altså!

HILDE.

Ingen   af  delene.    Men   skidt, - det   kan   også
være det samme nu.

SOLNESS.

Se, <sp>det</sp> kan jeg rigtig like Dem for!

HILDE.

Bare for <sp>det</sp>?

SOLNESS.

For det ene med det andet. (sætter sig i lænestolen.)
Lever Deres far endnu?

HILDE.

Ja, far lever.

SOLNESS.

Og  nu   tænker  De   kanske   på  at  studere
herinde?

HILDE.

Nej, det er ikke faldt mig ind.

SOLNESS.

Men De blir da vel her i nogen  tid,   véd jeg?

HILDE.

Alt efter som det føjer sig.

(hun sidder en stund og gynger sig og ser på ham, halvt alvorlig, halvt
med et undertrykt smil.    Derpå tager hun hatten af og lægger den foran
sig på bordet.)

HILDE.

Bygmester Solness?

SOLNESS.

Ja?

HILDE.

Er De svært glemsom, De?

SOLNESS.

Glemsom?   Nej, ikke så vidt <sp>jeg</sp> véd.

HILDE.

Men  vil De da sletikke  til at snakke med mig
om <sp>det</sp> deroppe fra?

SOLNESS
(studser et øjeblik).

Oppe  fra  Lysanger?   (ligegyldig.)   Nå,   det   er  da
ikke stort at snakke om, det, synes jeg.

HILDE
(ser bebrejdende på ham).

Hvorfor skal De nu sidde og si' sligt!

SOLNESS.

Nå, så snak <sp>De</sp> til <sp>mig</sp> om det da.

HILDE.

Da tårnet var færdigt, så havde vi stor stads
i byen.

SOLNESS.

Ja,  den dagen glemmer jeg ikke så let.

HILDE
(smiler).

Ikke det?   Det er snilt af <sp>Dem</sp>, det!

SOLNESS.

Snilt?

HILDE.

Der var musik på kirkegården. Og mange,
mange hundrede mennesker. Vi skolepiger var
hvidklædte, vi. Og så havde vi flag allesammen.

SOLNESS.

Å jo, de flagene, - de husker jeg rigtignok!

HILDE.

Så steg De rakt opover stilladset. Lige op til
det allerøverste. Og en stor krans havde De med
Dem. Og den kransen hængte De helt oppe på
vindfløjen.

SOLNESS
(kort, afbrydende).

Jeg brugte så dengang. For det er en gammel
skik, det.

HILDE.

Det var så vidunderlig spændende at stå
dernede og se op til Dem. Tænk, om han nu faldt
udover! Han, - bygmesteren selv!

SOLNESS
(ligesom afledende).

Ja, ja, ja, det kunde s'gu godt ha' hændt, det.
For en af disse her hvidklædte dævelungerne, - hun
<sp>bar</sp> sig slig og skreg slig op til mig -

HILDE
(tindrende glad).

"Hurra for bygmester Solness"!   Ja!

SOLNESS.

- og vifted og svinged slig med flaget sit, at
jeg - at jeg næsten blev ør i hodet af at se på det.

HILDE
(sagtere, alvorlig).

Den dævelungen, - det var <sp>mig</sp>,  det.

SOLNESS
(fæster øjnene stivt på hende).

Det er jeg viss på nu. Det <sp>må</sp> ha' været
<sp>Dem</sp>.

HILDE
(atter livfuld).

For det var så forfærdelig dejligt og spændende.
Jeg kunde ikke skønne, at der fandtes en bygmester
i hele verden, som kunde bygge så umådelig højt
tårn. Og så, at De stod allerøverst deroppe selv!
Lyslevende! Og at De sletikke blev en smule
svimmel! <sp>Det</sp> var nu det aller mest - så'n - svimlende
at tænke sig.

SOLNESS.

Hvoraf  vidste   De   da   så   sikkert,   at  jeg  ikke
var -?

HILDE
(afvisende).

Nej   da!    Fy!    Det  kendte  jeg  indvendig.   For
ellers  så   kunde De jo ikke ståt og sunget deroppe.

SOLNESS
(ser forundret på hende).

Sunget?   Sang <sp>jeg</sp>?

HILDE.

Ja, det gjorde De da rigtignok.

SOLNESS
(ryster på hodet).

Jeg har aldrig sunget en tone i mit liv.

HILDE.

Jo,   De  sang  dengang.    Det  hørtes som harper
i luften.

SOLNESS
(tankefuld).

Det   er   noget   forunderligt   noget,  - dette  her.

HILDE
(tier en stund, ser på ham og siger dæmpet).

Men <sp>så</sp>, - bagefter, - <sp>så</sp> kom jo det <sp>rigtige</sp>.

SOLNESS.

Det rigtige?

HILDE
(tindrende livlig).

Ja,    <sp>det</sp>   behøver   jeg   da   vel   ikke   at   minde
Dem om?

SOLNESS.

Å jo, mind mig lidt om <sp>det</sp> også.

HILDE.

Kan De ikke huske, at der blev holdt stor
middag for Dem i klubben?

SOLNESS.

Jo vel. Det må ha' været samme eftermiddagen,
det. For næste morgen så rejste jeg.

HTLDE.

Og fra klubben var De bedt hjem hos os til
aftens.

SOLNESS.

Det er ganske rigtig, frøken Wangel.
Mærkværdig, hvor godt De har indpræntet Dem alle disse
småtingene.

HILDE.

Småting! Jo, <sp>De</sp> er god! Var det kanske en
småting, det også, at jeg var <sp>alene</sp> i stuen, da De
kom?

SOLNESS.

<sp>Var</sp> De altså det?

HILDE
(uden at svare ham).

Dengang kaldte De mig ikke for dævelunge.

SOLNESS.

Nej,  <sp>det</sp> gjorde jeg vel ikke.

HILDE.

De så', at jeg var dejlig i den hvide kjolen.
Og at jeg så ud som en liden prinsesse.

SOLNESS.

Det gjorde De visst også, frøken Wangel. Og
dertil - så let og fri, som jeg kendte mig den
dagen -

HILDE.

Og så sa' De, at når jeg blev stor, så skulde
jeg være <sp>Deres</sp> prinsesse.

SOLNESS
(ler lidt).

Se,  se, - sa' jeg <sp>det</sp> også?

HILDE.

Ja, De gjorde det. Og da jeg så spurgte, hvor
længe jeg skulde vente, så sa' De, at De vilde
komme igen om ti år, - som et trold, - og
bortføre mig. Til Spanien eller noget sligt. Og <sp>der</sp>
skulde De købe et kongerige til mig, lovte De.

SOLNESS
(som for).

Ja, efter en god middag ser en ikke så nøje på
skillingen. Men <sp>sa'</sp> jeg virkelig alt dette her?

HILDE
(ler stille).

Ja. Og De sa' også, hvad det kongeriget skulde
hede.

SOLNESS.

Nå da?

HILDE.

Det skulde hede kongeriget Appelsinia,   sa' De.

SOLNESS.

Nå, det var jo et appetitligt navn.

HILDE.

Nej, jeg likte det sletikke. For det var jo som
om De vilde gøre nar af mig.

SOLNESS.

Men <sp>det</sp> var da visst ikke min mening.

HILDE.

Nej, det skulde en jo rigtignok også tro. Efter
det, som De gjorde bagefter, så -

SOLNESS.

Hvad i alverden gjorde jeg da bagefter?

HILDE.

Jo, det mangled bare, at De havde glemt <sp>det</sp>
også! For sligt noget må en da vel sagtens huske,
véd jeg.

SOLNESS.

Ja, ja, sæt mig bare lidt på glid, så
kanske -. Nå?

HILDE
(ser fast på ham).

De tog og kyssed mig, bygmester Solness.

SOLNESS
(med åben mund, rejser sig op fra stolen).

Gjorde <sp>jeg</sp>!

HILDE.

Jaha, De gjorde det. De tog mig med begge
armene og bøjed mig bagover, og kyssed mig. Mange
gange.

SOLNESS.

Nej,  men kære, snille frøken Wangel -!

HILDE
(rejser sig).

De vil da vel aldrig nægte det?

SOLNESS.

Jo,  det vil jeg rigtignok nægte!

HILDE
(ser hånlig på ham).

Nå <sp>så</sp>.

(hun vender sig og går langsomt tæt hen til ovnen, hvor hun blir stående
bortvendt og ubevægelig med hænderne på ryggen.    Kort ophold.)

SOLNESS
(går varsomt hen bag hende).

Frøken Wangel -?

HILDE
(tier og rører sig ikke).

SOLNESS.

Stå nu ikke der som en stenstøtte. Dette her,
De sa', det må være noget, som De har drømt.
(lægger hånden på hendes arm.) Hør nu her  -

HILDE
(gør en utålmodig bevægelse med armen).

SOLNESS
(som om en tanke skyder op i ham).

Eller -! Bi lidt! - Her stikker noget dybere
under, skal De se!

HILDE
(rører sig ikke).

SOLNESS
(dæmpet men med eftertryk).

Jeg må ha' <sp>tænkt</sp> på alt dette her. Jeg må
ha' <sp>villet</sp> det. Ha' <sp>ønsket</sp> det. Havt <sp>lyst</sp> til det.
Og så -. Skulde det ikke hænge slig sammen?

HILDE
(tier fremdeles).

SOLNESS
(utålmodig).

Nå  ja,   ja,   for   fan',  - så   har  jeg   <sp>gjort</sp>   det
også da!

HILDE
(drejer lidt på hodet, men uden at se på ham).

Tilstår De altså nu?

SOLNESS.

Ja.    Alt,  hvad De vil.

HILDE.

At De tog og slog armene om  mig?

SOLNESS.

Ja da!

HILDE.

Og bøjed mig bagover?

SOLNESS.

Svært langt bagover.

HILDE.

Og kyssed mig?

SOLNESS.

Ja, jeg gjorde det.

HILDE.

Mange gange?

SOLNESS.

Så mange, De bare vil.

HILDE
(vender  sig  rask  imod  ham   og  har  igen  det  tindrende glade udtryk i
øjnene).

Nå, ser De, at jeg fik lokket det ud af Dem
tilslut!

SOLNESS
(drager på smilebåndet).

Ja, tænk bare, - at jeg kunde glemme sligt
noget.

HILDE
(atter lidt mut, går fra ham).

Å, De har vel kysset så mange i Deres dage,
De, kan jeg tænke.

SOLNESS.

Nej, <sp>det</sp> må De da ikke tro om mig.

(HILDE  sætter  sig i  lænestolen.    SOLNESS  står  og  støtter  sig  til
gyngestolen.)

SOLNESS
(ser iagttagende på hende).

Frøken Wangel?

HILDE.

Ja?

SOLNESS.

Hvorledes <sp>var</sp> det nu? Hvad blev det så videre
til, -- dette med os to?

HILDE.

Det blev jo ikke til noget mere. Det véd De
da vel. For så kom jo de andre fremmede, og så
- isch!

SOLNESS.

Ja rigtig! De andre kom. At jeg kunde glemme
<sp>det</sp> også.

HILDE.

Å, De har såmæn ingenting glemt. Bare
skammet Dem lidt. En glemmer da ikke sligt noget,
véd jeg.

SOLNESS.

Nej, det skulde jo synes så.

HILDE
(atter livfuld, ser på ham).

Eller har De kanske også glemt, hvad dag
det var?

SOLNESS.

Hvad dag -?

HILDE.

Ja, hvad dag hejste De kransen på tårnet? Nå?
Sig det straks!

SOLNESS.

Hm,- selve dagen har jeg, min s'æl, glemt.
Jeg véd bare, at det var for ti år siden. Så'n
udover høstparten.

HILDE
(nikker flere gange langsomt med hodet).

Det var for  ti år siden.   Den 19de September.

SOLNESS.

Jaha, det var vel <sp>så</sp> ved lag. Se, det mindes
De også, De! (standser.) Men bi lidt -! Jo, - idag
har vi også den 19de September.

HILDE.

Ja, vi har det. Og de ti år er gåt. Og de
kom ikke, - som De havde lovet mig.

SOLNESS.

Lovet Dem?   Skræmt Dem med,  mener De vel?

HILDE.

Jeg synes ikke, <sp>det</sp> var noget at skræmme
med, det.

SOLNESS.

Nå, narret Dem lidt med da.

HILDE.

Var det bare <sp>det</sp>, De vilde?   Narre mig?

SOLNESS.

Nå, eller spøge lidt med Dem da! Jeg husker
det, Gud hjælpe mig, ikke. Men noget sligt noget
har det vel været. For De var jo bare et barn
dengang.

HILDE.

Å, jeg var kanske ikke så rent barn heller.
Ikke så'n en tøsunge, som <sp>De</sp> tror.

SOLNESS
(ser forskende på hende).

Har De rigtig for ramme alvor gåt og tænkt,
at jeg vilde komme igen?

HILDE
(dølger et halvt drillende smil).

Ja da!   Jeg havde ventet mig <sp>det</sp> af Dem.

SOLNESS.

At jeg vilde komme hjem til Deres og ta' Dem
med mig?

HILDE.

Akkurat som et trold, ja.

SOLNESS.

Og gøre Dem til prinsesse?

HILDE.

De lovte mig jo det.

SOLNESS.

Og gi'  Dem et kongerige også?

HILDE
(ser op mod loftet).

Hvorfor ikke det da? For det behøvte jo ikke
netop at være så'nt et almindeligt, rigtigt kongerige
heller.

SOLNESS.

Men noget andet,  som var lige så godt?

HILDE.

Ja, mindst lige så godt. (ser lidt på ham.) Kunde
De bygge de højeste kirketårne i verden, så måtte
De vel sagtens kunde gøre udvej til et eller andet
slags kongerige også, - tænkte jeg mig.

SOLNESS
(ryster på hodet).

Jeg kan ikke rigtig få rede på Dem, frøken
Wangel.

HILDE.

Kan De ikke det? Jeg synes, det er så
ligetil, jeg.

SOLNESS.

Nej, jeg kan ikke bli' klog på, om De mener
alt det, som De siger. Eller om De bare sidder
så'n og driver spas -

HILDE
(smiler).

Gør nar, kanske?   Jeg også?

SOLNESS.

Ja  netop.    Gør nar.   Af os begge to.    (ser hen på
hende.)   Har De længe vidst, at jeg var gift?

HILDE.

Ja,   det  har jeg   da   vidst   hele  tiden.   Hvorfor
spør' De om <sp>det</sp>?

SOLNESS
(henkastende).

Nej,  nej,  det faldt mig bare så'n ind.  (ser alvorlig
på hende og siger dæmpet.) Hvorfor er De kommen?

HILDE.

Fordi jeg vil ha' fat i mit kongerige.   Nu er jo
fristen ude.

SOLNESS
(ler uvilkårligt).

Jo,  De er god, De!

HILDE
(lystig).

Ryk  ud   med mit kongerige,   bygmester!   (banker
med fingeren.)   Kongeriget på bordet!

SOLNESS
(skyver gyngestolen nærmere og sætter sig).

Alvorlig talt, - hvorfor er De kommen?   Hvad
vil De egentlig gøre her?

HILDE.

Å,   for  det  første så vil jeg nu gå omkring og
se på alt det, som De har bygget.

SOLNESS.

Da får De mere end nok at løbe om efter.

HILDE.

Ja, De har jo bygget så forfærdelig meget.

SOLNESS.

Jeg har det.   Mest i de senere årene.

HILDE.

Mange  kirketårne   også?   Så'ne  umådelig høje?

SOLNESS.

Nej.    Jeg bygger ingen kirketårne nu mere.    Og
ingen kirker heller.

HILDE.

Hvad bygger De <sp>nu</sp> da?

SOLNESS.

Hjem for mennesker.

HILDE
(eftertænksom).

Kunde  De   ikke  gøre   lidt - lidt så'n kirketårn
over de hjemmene også?

SOLNESS
(studser).

Hvad mener De med <sp>det</sp>?

HILDE.

Jeg mener, - noget,   som   peger - ligesom   frit
tilvejrs.   Med fløjen så svimlende højt oppe.

SOLNESS
(grubler lidt).

Mærkværdig nok,  at De siger <sp>det</sp>.    For det er
jo netop det, jeg allerhelst vilde.

HILDE
(utålmodig).

Men hvorfor <sp>gør</sp> De det så ikke da!

SOLNESS
(ryster på hodet).

Nej, for menneskene vil ikke <sp>ha'</sp> det.

HILDE.

Tænk, - at de ikke vil det!

SOLNESS
(lettere).

Men nu bygger jeg mig et nyt hjem.   Her lige
over for.

HILDE.

Til Dem selv?

SOLNESS.

Ja.   Det er omtrent færdigt.   Og på <sp>det</sp> er der
et tårn.

HILDE.

Højt tårn?

SOLNESS.

Ja.

HILDE.

Svært højt?

SOLNESS.

Folk vil visst si',  at det er altfor højt.    For et
hjem  at være.

HILDE.

Det  tårnet vil  jeg ud og se på straks imorgen
tidlig.

SOLNESS
(sidder med hånden under kind og stirrer på hende).

Sig mig, frøken Wangel, - hvad heder De?
Til fornavn, mener jeg.

HILDE.

Jeg heder jo Hilde.

SOLNESS
(som før).

Hilde?   Så?

HILDE.

Sanser De ikke <sp>det</sp> da? De kaldte mig jo selv
Hilde. Den dagen, da De var uskikkelig.

SOLNESS.

Gjorde jeg <sp>det</sp> også?

HILDE.

Men dengang sa' De <sp>lille</sp> Hilde. Og <sp>det</sp> likte
jeg ikke.

SOLNESS.

Så De likte ikke det, frøken Hilde?

HILDE.

Nej. Ikke ved <sp>den</sp> lejlighed. - For resten -
"prinsesse Hilde" -. Det vil komme til at ta' sig
ganske godt ud, synes jeg.

SOLNESS.

Ja vel. Prinsesse Hilde af - af -. Hvad <sp>var</sp>
det nu, kongeriget skulde hede?

HILDE.

Isch da! Det dumme kongerige vil jeg ikke
vide noget af. Jeg vil ha' mig et ganske andet
et, jeg!

SOLNESS
(har lænet sig tilbage i stolen og ser fremdeles på hende).

Er det ikke underligt -? Jo mere jeg tænker
over det nu, - så står det for mig, som om jeg i
hele lange år har gåt her og pint mig med - hm -

HILDE.

Med hvad?

SOLNESS.

Med at komme <sp>på</sp> noget - noget sådan
<sp>oplevet</sp>, som jeg syntes, jeg måtte ha' glemt igen.
Men aldrig så fik jeg tag i, hvad det kunde være.

HILDE.

De skulde slåt knude på Deres lommetørklæde,
bygmester.

SOLNESS.

Så havde jeg bare gåt og funderet på, hvad den
knuden kunde betyde.

HILDE.

Å ja,   der  gi'es vel   <sp>slige</sp>   trold i verden også.

SOLNESS
(rejser sig langsomt op).

Det  var  inderlig  godt,   at <sp>De</sp> kom til   mig nu.

HILDE
(ser dybt på ham).

<sp>Var</sp> det godt?

SOLNESS.

For jeg har siddet her så alene. Og stirret så
rent hjælpeløs på det altsammen. (sagtere.) Jeg skal
si' Dem, - jeg er begyndt at bli' så ræd, - så
rasende ræd for ungdommen.

HILDE
(blæser).

Pyh, - er ungdommen noget at bli' ræd for!

SOLNESS.

Ja, just den. Derfor så har jeg låset og stængt
mig inde. (hemmelighedsfuldt.) De skal vide, at
ungdommen vil komme her og dundre på døren! Bryde
ind til mig!

HILDE.

Så synes jeg, De skulde gå ud og lukke op for
ungdommen da.

SOLNESS.

Lukke op?

HILDE.

Ja. Så ungdommen kunde få slippe ind til
Dem. Så'n med det gode.

SOLNESS.

Nej, nej, nej! Ungdommen, - det er
gengældelsen, det, ser De. Den kommer i spidsen for
omslaget. Ligesom under en ny fane.

HILDE
(rejser sig,  ser på ham og siger med en dirrende trækning om munden).

Kan De bruge <sp>mig</sp> til noget, bygmester?

SOLNESS.

Ja, det kan jeg da rigtignok nu! For <sp>De</sp>
kommer også - ligesom under en ny fane, synes jeg.
Ungdom imod ungdom altså -!

(DOKTOR HEKDAL kommer ind gennem forstuedøren.)

DOKTOR   HERDAL.

Nå, - er De og frøkenen her endnu?

SOLNESS

Ja. Vi har havt mangt og meget at snakke
om, vi to.

HILDE.

Både gammelt og nyt.

DOKTOR    HERDAL.

Nej, har De det?

HILDE.

Å, det har været så svært morsomt. For
bygmester Solness - han har så'n en rent ubegribelig
hukommelse, han. Alle mulige småting så husker
han dem på flækken.

(FRU SOLNESS kommer ind gennem døren til højre.)

FRU   SOLNESS.

Se så, frøken Wangel, nu er værelset i orden
til Dem.

HILDE.

Å, hvor snil De er imod mig!

SOLNESS
(til fruen).

Barnekammerset ?

FRU   SOLNESS.

Ja. Det mellemste. Men først så skulde vi vel
tilbords.

SOLNESS
(nikker til HILDE).

Hilde skal sove i barnekammerset, hun.

FRU   SOLNESS
(ser på ham).

Hilde?

SOLNESS.

Ja, frøken Wangel heder Hilde.   Jeg har kendt
hende, da hun var barn.

FRU   SOLNESS.

Nej,   har   du   <sp>det</sp>,   Halvard?    Nå,   vær   så god
da.    Der er dækket.

(hun tar DOKTOR HERDALS arm og går ud med ham til højre.)

(HILDE har imens samlet sine rejsesager sammen.)

HILDE
(sagte og hurtigt til SOLNESS).

Er   det   sandt,   som   De   sa'?     <sp>Kan</sp>  De   bruge
<sp>mig</sp> til noget?

SOLNESS
(tar sagerne fra hende).

<sp>De</sp> er den, som jeg sårest har savnet.

HILDE
(ser på ham med glade forundrede øjne og slår hænderne sammen).

Men du store, dejlige verden - !

SOLNESS
(spændt).

Nå -?

HILDE.

Så <sp>har</sp> jeg jo kongeriget da!

SOLNESS
(uvilkårlig).

Hilde -!

HILDE
(atter med dirrende drag om munden).

<sp>Næsten</sp>, - havde jeg nær sagt.

(hun går ud til højre.    SOLNESS følger hende.)

*
</chapter>
<chapter name="Anden akt">
<h2>ANDEN AKT.</h2>

(En smukt udstyret, mindre salon hos BYGMESTER SOLNESS.  På bagvæggen
glasdør ud til veranda og have.  Til højre et brudt hjørne med karnap,
hvori blomsteropsatser og et stort vindu.  Et tilsvarende brudt hjørne
til venstre.  I dette en liden tapetdør.  På hver af sidevæggene en
alalmindelig dør.  Foran til højre konsolbord med stort spejl.  Blomster
og planter i rig opstilling.  Foran til venstre sofa med bord og stole.  
Længere tilbage et bogskab.  Ude på gulvet, foran karnappet, et lidet
bord og et par stole.  Det er tidlig formiddag.)

(BYGMESTER SOLNESS sidder ved det lille bord med Ragnar Broviks mappe
opslået foran sig.  Han blader i tegningerne og ser nøje på nogle af
dem.  FRU SOLNESS går lydløst om med en liden vandkande og steller
med blomsterne.  Hun er sortklædt som før.  Hendes hat, overtøj og
parasol ligger på en stol ved spejlet.  SOLNESS følger hende et par gange
uformærket med øjnene.  Ingen af dem taler.)

(KAJA FOSLI kommer stilfærdig i døren til venstre.)


SOLNESS
(vender hodet og siger ligegyldig henkastende).

Nå, er det <sp>Dem</sp>?

KAJA.

Jeg vilde bare melde, at jeg er kommen.

SOLNESS.

Ja, ja, det er godt.  Er ikke Ragnar der også?

KAJA.

Nej, ikke endnu.  Han måtte bli' lidt og vente
på  doktoren.  Men siden vilde han komme og
forhøre sig -

SOLNESS.

Hvorledes står det sig med den gamle idag?

KAJA.

Dårlig.  Han be'r så meget undskylde, at han
må bli' liggende dagen over.

SOLNESS.

Bevar's vel.  La' ham endelig det.  Men gå så
De til Deres arbejde.

KAJA.

Ja. (standser ved døren.) Vil De kanske snakke med
Ragnar, når han kommer?

SOLNESS.

Nej, - jeg véd ikke noget så'n særligt.

(KAJA går ud igen til venstre.)

(SOLNESS sidder fremdeles og blader i tegningerne.)

FRU SOLNESS
(henne ved planterne).

Gad vide, om han ikke dør, han også.

SOLNESS
(ser hen på hende).

Han også?  Hvem andre da?

FRU SOLNESS
(uden at svare).

Jo, jo; gamle Brovik - han dør visst også nu,
Halvard.  Du skal nok få se det.

SOLNESS.

Kære Aline, skulde du ikke ud og gå lidt?

FRU   SOLNESS.

Jo, jeg skulde jo egentlig det.

(hun blir ved at stelle med blomsterne.)

SOLNESS
(bøjet over tegningerne).

Sover hun endnu?

FRU   SOLNESS
(ser på ham).

Er det frøken Wangel, du sidder og tænker på?

SOLNESS
(ligegyldig).

Jeg kom så'n til at huske, på hende.

FRU   SOLNESS.

Frøken Wangel er oppe for længe siden.

SOLNESS.

Nå,  er hun <sp>det</sp>?

FRU   SOLNESS.

Da jeg   var   derinde,   sad   hun   og   stelled  med
sit tøj.

(hun går foran spejlet og begynder langsomt at sætte hatten på.)

SOLNESS
(efter et kort ophold).

Så fik vi da brug for et barnekammers alligevel,
vi, Aline.

FRU   SOLNESS.

Ja, vi fik jo det.

SOLNESS.

Og jeg synes, det er bedre, det, end at
altsammen skal stå tomt.

FRU   SOLNESS.

Dette tomme er så rent forfærdeligt. Det har
du ret i.

SOLNESS
(lukker mappen, rejser sig og går nærmere).

Du skal bare få se <sp>det</sp>, Aline, at herefter blir
det nok bedre for os. Langt hyggeligere. Lettere at
leve. - Især da for <sp>dig</sp>.

FRU   SOLNESS
(ser på ham).

Herefter?

SOLNESS.

Ja, tro du mig, Aline -

FRU   SOLNESS.

Mener du, - fordi <sp>hun</sp> er kommen her?

SOLNESS
(betvinger sig).

Jeg mener naturligvis, - når vi først får flyttet
ind i det nye huset.

FRU   SOLNESS
(tar overtøjet).

Ja, tror du det, Halvard?   At det blir bedre <sp>da</sp>?

SOLNESS.

Jeg kan da aldrig tænke mig andet. Og det
tror da vel sagtens du også?

FRU   SOLNESS.

Jeg   tror ingen verdens ting om det nye huset.

SOLNESS
(forstemt).

Det er rigtignok ilde at høre for mig, dette her.

For  det   er   da   vel   mest  for din skyld,   at jeg har
bygget det.

(han vil hjælpe hende med tøjet.)

FRU   SOLNESS
(unddrager sig).

I grunden gør du så altfor meget for min skyld.

SOLNESS
(med en viss heftighed).

Nej, nej, sligt noget må du sletikke sige, Aline!
Jeg tåler ikke at høre den slags ting af dig!

FRU   SOLNESS.

Nå, så skal jeg ikke sige det da, Halvard.

SOLNESS.

Men jeg blir ved <sp>mit</sp>, jeg. Du skal nok få se
det, at det vil lage sig bra' for dig der over i det nye.

FRU   SOLNESS.

Å Gud, - bra' for mig -!

SOLNESS
(ivrig).

Jo da! Jo da! Vær bare sikker på <sp>det</sp>, du!
For <sp>der</sp>, ser du, - <sp>der</sp> blir der så utrolig meget,
som kommer til at minde dig om dit eget -

FRU   SOLNESS.

Om det, som havde været fars og mors. - Og
som brændte op - altsammen.

SOLNESS
(dæmpet).

Ja, ja, du stakkers Aline. Det var et
forfærdelig hårdt slag for dig, det.

FRU   SOLNESS
(udbrydende i klage).

Du kan bygge så meget, du i verden vil,
Halvard, - for <sp>mig</sp> får du aldrig bygget noget rigtigt
hjem op igen!

SOLNESS
(går henover gulvet).

Nå, så la' os i Guds navn ikke snakke mere
om dette her da.

FRU   SOLNESS.

Vi plejer jo ellers aldrig at snakke om <sp>det</sp>
heller. For du skyder det bare ifra dig -

SOLNESS
(standser brat og ser på hende).

Gør <sp>jeg</sp>? Og hvorfor skulde jeg gøre <sp>det</sp>?
Skyde det ifra mig?

FRU   SOLNESS.

Å jo, jeg forstår dig så godt, Halvard? Du vil
jo så gerne skåne mig. Og undskylde mig også.
Alt, - hvad du bare kan.

SOLNESS
(med forbausede øjne).

<sp>Dig</sp>! Er det <sp>dig</sp>, - dig selv, du taler om,
Aline!

FRU   SOLNESS.

Ja,  det må da vel være om <sp>mig</sp>, véd jeg.

SOLNESS
(uvilkårligt, hen for sig).

<sp>Det</sp> også!

FRU   SOLNESS.

For   med  det gamle huset,  - med <sp>det</sp> fik det
nu endda være som det være vilde.  Herregud, - når
nu engang ulykken var ude, så -

SOLNESS.

Ja, det har du ret i. Ulykken rå'r en jo ikke
for, - siges der.

FRU   SOLNESS.

Men det forfærdelige, som branden drog efter
sig -! <sp>Det</sp> er det! Det, det, det!

SOLNESS
(heftig).

Bare ikke tænke på <sp>det</sp>, Aline!

FRU   SOLNESS.

Jo,  just <sp>det</sp> må jeg tænke på.    Og få tale  om
det   endelig   engang   også.   For  jeg   synes ikke,   jeg
kan   bære   det  længer.    Og  så at jeg aldrig har  lov
til at tilgi' mig selv -!

SOLNESS
(i udbrud).

Dig selv -!

FRU   SOLNESS.

Ja, for jeg havde jo pligter til to sider. Både
imod dig og imod de små. Jeg skulde ha' gjort
mig hård. Ikke ladt skrækken få slig magt over
mig. Ikke heller sorgen, fordi hjemmet var brændt
for mig. (vrider hænderne.) Å, om jeg bare havde
kunnet, Halvard!

SOLNESS
(sagte, rystet, går nærmere).

Aline, - du må love mig, at du aldrig mere
vil tænke de tanker. - Lov mig endelig det, du!

FRU   SOLNESS.

Å Gud, - love! Love! En kan jo love, hvad
det så skal være -

SOLNESS
(knuger hænderne og går henover gulvet).

Å, det er da også fortvilet, er det! Aldrig en
solstråle! Ikke så meget som et strejflys engang
ind i hjemmet!

FRU   SOLNESS.

Her <sp>er</sp> jo ikke noget hjem, Halvard.

SOLNESS.

Å nej, du må så sige. (tungt.) Og Gud véd, om
du ikke får ret i <sp>det</sp>, at det ikke blir bedre for os
i det nye huset heller.

FRU   SOLNESS.

Det blir det aldrig. Lige tomt. Lige øde. <sp>Der</sp>
som <sp>her</sp>.

SOLNESS
(heftig).

Men hvorfor i alverden har vi så bygget det
da? Kan du sige mig det?

FRU   SOLNESS.

Nej,  det får du svare dig selv på.

SOLNESS
(skotter mistænksomt til hende).

Hvad mener du med <sp>det</sp>, Aline?

FRU   SOLNESS.

Hvad jeg mener?

SOLNESS.

Ja, for fan' -! Du sa' det så underligt. Som
om du havde en bagtanke med det.

FRU   SOLNESS.

Nej, det kan jeg rigtignok forsikre dig -

SOLNESS
(går nærmere).

Å, mange tak, - jeg véd nok, hvad jeg véd.
Og jeg både ser og jeg hører også, jeg, Aline. Det
kan du lide på!

FRU   SOLNESS.

Men hvad for noget da?   Hvad for noget?

SOLNESS
(stiller sig foran hende).

Finder du kanske ikke ud en lumsk, bortgemt
mening i det uskyldigste ord, som jeg bare siger?

FRU   SOLNESS.

<sp>Jeg</sp>, siger du!   Gør <sp>jeg</sp> det!

SOLNESS
(ler).

Håhåhå! Det er jo nokså rimeligt, det, Aline!
Når du har at trækkes med en syg mand i huset,
så -

FRU   SOLNESS
(angstfuld).

<sp>Syg</sp>?   Er du syg, Halvard!

SOLNESS
(bryder ud).

En halvgal mand da! En forrykt mand! Kald
mig, hvad du vil.

FRU    SOLNESS
(famler efter stolryggen og sætter sig).

Halvard, - for Gud i himmelens skyld -!

SOLNESS.

Men I tar fejl, begge to.   Både du og doktoren.
Det  <sp>er</sp> ikke slig fat med mig.

(han  går  op  og ned ad gulvet.   FRU SOLNESS følger ham ængstelig med
øjnene.    Derpå går han hen til hende.)

SOLNESS
(rolig).

I grunden fejler der mig ingen verdens ting.

FRU   SOLNESS.

Nej,   ikke   sandt!   Men  hvad   er   der   så ivejen
med dig da?

SOLNESS.

Det  er  <sp>det</sp>,   at jeg mangen gang holder på at
segne under denne forfærdelige gældsbyrden -

FRU   SOLNESS.

Gæld,   siger   du!   Men   du   står jo   ikke i gæld
til nogen, Halvard!

SOLNESS
(sagte, bevæget).

I  bundløs skyld og gæld til dig,  - til dig,  -
til dig, Aline.

FRU    SOLNESS
(rejser sig langsomt).

Hvad   er   der   bagved   alt   dette   her?    Sig   det
ligeså godt straks.

SOLNESS.

Men  der   er jo  ingenting  bagved!   Jeg har
aldrig gjort dig noget ondt.   Ikke med vidende og vilje
ialfald.    Og så alligevel - så kendes det som om en
knugende skyld lå og tynged på mig.

FRU   SOLNESS.

En skyld imod <sp>mig</sp>?

SOLNESS.

Mest imod dig.

FRU   SOLNESS.

Så er du - syg alligevel, Halvard.

SOLNESS
(tungt).

Må  vel  være  det.   Eller noget sligt noget. (ser
mod døren til højre, som åbnes.) Nå! Nu lysner det.

(HILDE WANGEL kommer ind.  Hun har ændret et og andet ved sin dragt.
Kjoleskørtet er nedhæftet.)

HILDE.

Godmorgen, bygmester!

SOLNESS
(nikker).

Sovet godt?

HILDE.

Vidunderlig dejligt!   Ligesom i en vugge.   Å, -
ligget og strækket mig som - som en prinsesse!

SOLNESS
(smiler lidt).

Rigtig tilpas altså.

HILDE.

Skulde mene det.

SOLNESS.

Og drømt sagtens også?

HILDE.

Ja da.   Men <sp>det</sp> var fælt.

SOLNESS.

Så?

HILDE.

Ja, for jeg drømte, at jeg faldt udover en
forfærdelig høj, brat fjeldvæg. Drømmer De aldrig sligt
noget, De?

SOLNESS.

Å jo, - en gang imellem,  så -

HILDE.

Det er så svært spændende - når en så'n daler
og daler.

SOLNESS.

Det kendes ligesom isnende, synes jeg.

HILDE.

Trækker De benene op under Dem, mens det
står på?

SOLNESS.

Ja,  så højt jeg bare kan.

HILDE.

Det gør <sp>jeg</sp> også.

FRU    SOLNESS
(tar parasollen).

Nu får jeg nok gå ud i byen, jeg. Halvard. (til
HILDE.) Og så skal jeg se at ta' et og andet med,
som De kan ha' brug for.

HILDE
(vil kaste sig om hendes hals).

Å, kæreste, dejligste fru Solness! De er da
rigtig altfor snil også! Forfærdelig snil -

FRU   SOLNESS
(afværgende, gør sig løs).

A langt ifra da. Det er jo bare min pligt, det.
Og derfor gør jeg det så gerne.

HILDE
(fortrydelig, spidser munden).

Forresten synes jeg såmænd, at jeg godt kan
gå i gaderne, - så pænt, som jeg har fåt det <sp>til</sp>
nu. Eller <sp>kan</sp> jeg kanske ikke det?

FRU   SOLNESS.

Oprigtig talt så tror jeg nok, at en og anden
vilde se lidt efter Dem.

HILDE
(blæser).

Pyh!   Ikke andet?   Det er jo bare morsomt, det.

SOLNESS
(i dulgt, ondt lune).

Ja, men folk kunde falde på at tro, at <sp>De
også</sp> var gal, ser De.

HILDE.

Gal? Er der da så svært mange gale her i
byen?

SOLNESS
(peger sig på panden).

Her ser De én slig en idetmindste.

HILDE.

<sp>De</sp>, - bygmester!

FRU   SOLNESS.

Uf!   Nej men kære, snille Halvard da!

SOLNESS.

Har De endnu ikke mærket <sp>det</sp>?

HILDE.

Nej,   det   har  jeg   da rigtignok ikke.    (besinder sig
og ler lidt.)   Jo, kanske i en eneste ting alligevel.

SOLNESS.

Nå, hører du <sp>det</sp>, Aline?

FRU   SOLNESS.

Hvad er så det for en ting da, frøken Wangel?

HILDE.

Nej,  det siger jeg ikke.

SOLNESS.

Å jo, sig det!

HILDE.

Nej tak, - så gal er jeg ikke.

FRU   SOLNESS.

Når   du   og frøken Wangel blir alene,   så  siger
hun det nok,  Halvard.

SOLNESS.

Ja så, - tror du <sp>det</sp>?

FRU   SOLNESS.

Å ja da. For du har jo kendt hende så godt
før. Helt siden hun var barn, - fortæller du.

(hun går ud gennem døren til venstre.)

HILDE
(lidt efter).

Kan Deres frue sletikke like <sp>mig</sp>,  hun?

SOLNESS.

Synes De, De kunde mærke sligt noget på
hende?

HILDE.

Kunde ikke De selv mærke <sp>det</sp> da?

SOLNESS
(undvigende).

Aline er ble't så svært folkesky i de sidste
årene.

HILDE.

Er hun <sp>det</sp> også?

SOLNESS.

Men hvis De bare kunde få lære hende rigtig
at kende -. Ja, for hun er så snil - og så god -
og så bra' igrunden -

HILDE
(utålmodig).

Men når hun <sp>det</sp> er, - hvorfor skulde hun så
gi' sig til at sige dette her om pligt!

SOLNESS.

Om pligt?

HILDE.

Ja, hun sa' jo, at hun vilde gå ud og købe
noget til mig. Fordi det var hendes <sp>pligt</sp>, - sa'
hun. Å, jeg kan ikke udstå det stygge fæle ordet!

SOLNESS.

Hvorfor ikke det da?

HILDE.

Nej,   for   det   høres   så koldt og spidst og 
stikkende.   Pligt - pligt - pligt.   Finder ikke <sp>De</sp> også
det?   At det ligesom stikker en?

SOLNESS.

Hm, - har ikke tænkt så nøje over det.

HILDE.

Jo da! Og når hun er så snil, - som De
fortæller, hun er, - hvorfor skulde hun så sige sligt?

SOLNESS.

Men Herregud, hvad skulde hun da ha'  sagt?

HILDE.

Hun kunde jo sagt, at hun vilde gøre det, fordi
hun likte mig så forfærdelig godt. Sån't noget kunde
hun ha' sagt. Noget, som var rigtig varmt og
hjerteligt, forstår De.

SOLNESS
(ser på hende).

Er det <sp>så, De</sp> vil ha' det?

HILDE.

Ja, just så.

(hun går om på gulvet, standser ved bogskabet og ser på bøgerne.)

HILDE.

De har svært mange bøger,  De.

SOLNESS.

Å, jeg har lagt mig til en del.

HILDE.

Læser De i alle de bøgerne også?

SOLNESS.

Før i tiden prøvte jeg på det.    Læser <sp>De</sp>?

HILDE.

Nej da!   Aldrig i verden - nu mere.   For jeg
kan så ikke finde sammenhængen i det alligevel.

SOLNESS.

Just slig er det med mig også.

(HILDE driver lidt om, standser ved det lille bord, åbner mappen og blader
i den.)

HILDE.

Er <sp>det</sp> Dem, som har tegnet alt dette her?

SOLNESS.

Nej,   det   er   en   ung   mand,   jeg   har   til   at
hjælpe mig.

HILDE.

En,  som De selv har lært op?

SOLNESS.

Å ja,   han   har  vel  sagtens lært noget af <sp>mig</sp>
også.

HILDE
(sætter sig).

Så   er  han  vel  svært flink da?   (ser lidt på en
tegning.)   <sp>Er</sp> han ikke det?

SOLNESS.

Å, ikke så værst.    Til <sp>mit</sp> brug,  så -

HILDE.

Jo da!    Han må visst være græsselig flink.

SOLNESS.

Synes De, De kan se det på tegningerne?

HILDE.

Pyt,  -  det  krimskramset!    Men   når  han   har
gå't i lære hos <sp>Dem</sp>, så -

SOLNESS.

Å, for den sags skyld -. Her er mange her,
som har lært af <sp>mig</sp>. Og lige klejne blir de for <sp>det</sp>.

HILDE
(ser på ham og ryster på hodet).

Nej, om jeg så skulde <sp>dø</sp>, så skønner jeg ikke,
at De kan være så dum.

SOLNESS.

Dum?   Synes De, jeg er så svært dum da?

HILDE.

Ja, det synes jeg rigtignok. Når De kan gi'
Dem til at gå her og lære alle de fyrene op, så -

SOLNESS
(studser).

Nå?   Og hvorfor ikke det?

HILDE
(rejser sig, halvt alvorlig, halvt leende).

Isch, nej da, bygmester! Hvad skal <sp>det</sp> være
godt for! Ingen andre end <sp>De</sp> skulde ha' lov til at
bygge. De skulde være ganske alene om det. Gøre
det altsammen selv. Nu véd De det.

SOLNESS
(uvilkårlig).

Hilde -!

HILDE.

Nå?

SOLNESS.

Hvordan i alverden er De kommen ind på
dette her?

HILDE.

Synes De,   <sp>det</sp>   er   så   rent  galt tænkt af mig,
det, da?

SOLNESS.

Nej,   ikke   for   <sp>det</sp>.    Men   nu   skal jeg si   Dem
noget.

HILDE.

Nå da?

SOLNESS.

Jeg  går her - uafladelig - i stilhed og i
ensomhed - og tumler med den samme tanken.

HILDE.

Ja, det er da nokså rimeligt, det, synes jeg.

SOLNESS
(ser lidt spejdende på hende).

Og det har De sagtens alt lagt mærke til.

HILDE.

Nej, det har jeg såmæn slet ikke.

SOLNESS.

Men før, - da De sa', at De trode jeg var -
forkert?   Så'n i én ting -?

HILDE.

Å, jeg tænkte på noget ganske andet da.

SOLNESS.

På hvad for noget andet?

HILDE.

Det kan jo være Dem det samme, bygmester.

SOLNESS
(går henover gulvet).

Ja, ja, - som De vil. (standser ved karnappet.     Kom
her hen, så skal jeg vise Dem noget.

HILDE
(går nærmere).

Hvad er det?

SOLNESS,

Ser De, - der borte i haven -?

HILDE.

Ja?

SOLNESS
(peger ud).

Lige over det store stenbruddet -?

HILDE.

Det nye huset, mener De?

SOLNESS.

Det,   som   er   under bygning,  ja.   Næsten fuldt
færdigt.

HILDE.

Det har et svært højt tårn,  synes jeg.

SOLNESS.

Stilladset står endnu.

HILDE.

Er det Deres nye hus, det?

SOLNESS.

Ja.

HILDE.

Det huset, som De snart vil flytte ind i?


SOLNESS.

Ja.

HILDE
(ser på ham).

Er der barnekammerser i <sp>det</sp> huset også?

SOLNESS.

Tre, ligesom her.

HILDE.

Og ingen barn.

SOLNESS.

Kommer ingen heller.

HILDE
(med et halvt smil).

Ja, er det så ikke, som jeg sa' -!

SOLNESS.

At -?

HILDE.

At De er - så'n - lidt gal alligevel.

SOLNESS.

Var det dette her, De tænkte på?

HILDE.

Ja,   på  alle  de tomme barnekammerserne,   som
jeg lå og sov i.

SOLNESS
(sænker stemmen).

Vi <sp>har</sp> havt barn, - Aline og jeg.

HILDE
(ser spændt på ham).

Har <sp>De</sp> -!

SOLNESS.

To små gutter.    Begge var de lige gamle.

HILDE.

Tvillinger da.

SOLNESS.

Ja, tvillinger.  Det er nu en elleve - tolv år siden.

HILDE
(varsomt).

Og begge to er altså -? De tvillingerne <sp>har</sp>
De altså ikke nu længer?

SOLNESS
(stille bevæget).

Vi beholdt dem bare så'n en snes dage. Eller
knapt nok <sp>det</sp>. (bryder ud.) Å Hilde, hvor det er rent
utrolig godt for mig, at De kom! For nu endelig
har jeg da fåt én, som jeg kan snakke med!

HILDE.

Kan De da ikke <sp>det</sp> med - med <sp>hende</sp> også?

SOLNESS.

Ikke om dette her. Ikke så'n, som jeg <sp>vil</sp> og
<sp>må</sp>. (tungt.) Og ikke om så meget andet heller.

HILDE
(dæmpet).

Var det bare <sp>det</sp>, De mente, da De sa', at
De behøvte mig?

SOLNESS.

Nærmest  var  det  vel  <sp>det</sp>.    Igår  da.   For idag
véd jeg ikke længer så rigtig - (afbrydende.)  Kom her
og   la'   os   sætte   os,   Hilde.   Sæt De Dem  der i
sofaen, - så De har haven for øjne.

(HILDE sætter sig i sofahjørnet.)

SOLNESS
(rykker en stol nærmere).

Har De lyst til at høre på det?

HILDE.

Ja, jeg vil svært gerne sidde og høre på Dem.

SOLNESS
(sætter sig).

Så skal jeg si' Dem det altsammen da.

HILDE.

Nu har jeg både haven og Dem for øjne,
bygmester. Fortæl mig så! Straks!

SOLNESS
(peger mod karnapvinduet).

Der borte på højden, - hvor De altså ser det
nye huset -

HILDE.

Ja?

SOLNESS.

- der bode Aline og jeg i de første årene. For
deroppe lå der dengang et gammelt hus, som havde
hørt hendes mor til. Og det fik vi efter hende. Og
hele den store haven, den fik vi med.

HILDE.

Var der tårn på <sp>det</sp> huset også?

SOLNESS.

Ikke spor af sligt noget. Det var en stor, styg,
mørk trækasse at se til udvendig. Men nokså lunt
og hyggeligt inde alligevel.

HILDE.

Rev De så det gamle skrammelet ned da?

SOLNESS.

Nej.   Det brændte for os.

HILDE.

Altsammen?

SOLNESS.

Ja.

HILDE.

Var det en svær ulykke for Dem,  det?

SOLNESS.

Li'som en tar det til. Som bygmester kom jeg
ivejret på den branden -

HILDE.

Nå, men - ?

SOLNESS.

Vi havde netop fåt de to små gutterne
dengang -

HILDE.

De stakkers tvillingerne, ja.

SOLNESS.

De kom så sunde og trivelige til verden. Og
vokse gjorde de fra dag til dag, så en tydelig kunde
se det.

HILDE.

Småbarn vokser svært i de første dagene.

SOLNESS.

Det var det vakkreste syn, en kunde se for
sine øjne, når Aline lå der med dem begge to. -
Men så kom brandnatten -

HILDE
(spændt).

Hvad skede!   Si' det da!   Brændte nogen inde!

SOLNESS.

Nej; ikke det. Alle blev reddet godt og vel ud
af huset -

HILDE.

Nå, men hvad så -?

SOLNESS.

Skrækken havde rystet Aline så forfærdelig stærkt.
Brandlarmen, - udflytningen - så'n over hals og
hode, - og det til og med i den isende nattekulden -.
For de måtte jo bæres ud, slig, som de lå der. Både
hun og de små.

HILDE.

Tålte de så ikke det da?

SOLNESS.

Jo, <sp>de</sp> tålte det nok. Men med Aline blev det
til feber. Og <sp>den</sp> gik over i mælken. Amme dem
selv, det vilde hun jo endelig. For det var hendes
pligt, sa' hun. Og begge vore smågutter, de -
(knuger hænderne) de - å!

HILDE.

De stod ikke <sp>det</sp> over?

SOLNESS.

Nej, <sp>det</sp> stod de ikke over. Det var <sp>det</sp>, som
tog dem fra os.

HILDE.

Det må visst ha' været forfærdelig svært for
Dem.

SOLNESS.

Svært nok for mig. Men tifold sværere for Aline.
(knytter  hænderne  i  stille  raseri.) Å, at sligt noget kan få
lov til at gå for sig her i verden!   (kort og fast.)   Fra
den dag, jeg  misted dem, bygged jeg nødig kirker.

HILDE.

Kanske   ikke   gerne   kirketårnet   oppe   hos   os
heller?

SOLNESS.

Ikke gerne.   Jeg véd,  hvor glad og let jeg var,
da det tårnet stod færdig.

HILDE.

Det véd <sp>jeg</sp> også.

SOLNESS.

Og   nu   bygger  jeg   aldrig -  aldrig sligt noget
mere!   Hverken kirker eller kirketårne.

HILDE
(nikker langsomt).

Bare huse, som der kan bo folk i.

SOLNESS.

Hjem for mennesker,  Hilde.

HILDE.

Men hjem med høje tårne og spir på.

SOLNESS.

Helst  det. (slår over i en lettere tone.) Ja, ser De,  -
som   sagt,  -  den   branden,   den  bragte mig ivejret,
den.   Som bygmester da.

HILDE.

Hvorfor  kalder De Dem ikke arkitekt ligesom
de andre?

SOLNESS.

Har ikke lært grundig nok til det. Det, jeg kan,
det har jeg for det meste gåt og fundet ud selv.

HILDE.

Men ivejret kom De da alligevel, bygmester.

SOLNESS.

Ovenpå branden, ja. Næsten hele haven stykked
jeg ud i villatomter. Og <sp>der</sp> fik jeg bygge, akkurat
som jeg selv vilde ha' det. Og <sp>så</sp> gik det jo
strygende for mig.

HILDE
(ser forskende på ham).

De må visst være en svært lykkelig mand, De.
Slig, som De har det.

SOLNESS
(formørket).

Lykkelig? Siger <sp>De</sp> også det? Ligesom alle
de andre.

HILDE.

Ja, for det synes jeg da De må. Når De bare
kunde la' være at tænke på de to små barnene, så -

SOLNESS
(langsomt).

De to små barnene, - de er ikke så greje at
komme ifra, de, Hilde.

HILDE
(lidt usikker).

Står de endnu så svært ivejen. Så lange, lange
tider bagefter?

SOLNESS
(ser fast på hende, uden at svare).

Lykkelig mand,  sa' De -

HILDE.

Ja,  men  <sp>er</sp> De da ikke det, - for resten?

SOLNESS
(blir ved at se på hende).

Da jeg fortalte Dem dette her om branden -
hm -

HILDE.

Nå da!

SOLNESS.

Var der så ikke én særlig tanke, som De -
så'n fæsted Dem ved?

HILDE
(besinder sig forgæves).

Nej.    Hvad for en tanke skulde <sp>det</sp> være?

SOLNESS
(med  dæmpet eftertryk)

Ene og alene ved den branden blev jeg sat i
stand til at bygge hjem for mennesker. Hyggelige,
lune, lyse hjem, hvor far og mor og hele
barneflokken kunde leve i tryg og glad fornemmelse af,
at det er en svært lykkelig ting, det, at være til i
verden. Og mest det, at høre hverandre til - så'n
i stort og i småt.

HILDE
(ivrig).

Ja, men er det ikke en svær lykke for Dem,
det, at De kan gøre slige nogen dejlige hjem da?

SOLNESS.

Prisen, Hilde. Den forfærdelige pris, jeg måtte
betale for at få komme <sp>til</sp>.

HILDE.

Men er da sletikke <sp>det</sp> til at vinde sig udover?

SOLNESS.

Nej. For at komme til at bygge hjem for andre,
måtte jeg gi' afkald, - for alle tider gi' afkald på
at få et hjem selv. Jeg mener et hjem for
barneflokken. Og for far og mor også.

HILDE
(varsomt).

Men <sp>måtte</sp> De da det?   For alle tider,  si'r De?

SOLNESS
(nikker langsomt).

Det var prisen for den lykken, som folk går
og snakker om. (ånder tungt.) Den lykken, - hm, -
den lykken, den var ikke billigere at få, den, Hilde.

HILDE
(som før).

Men kan ikke <sp>det</sp> kanske bli' godt endnu

SOLNESS.

Aldrig i verden. Aldrig det. <sp>Det</sp> er også en
følge af branden. Og af Alines sygdom bagefter.

HILDE
(ser på ham med et ubestemmeligt udtryk).

Og så bygge De endda alle disse
barnekammerserne.

SOLNESS
(alvorlig).

Har De aldrig mærket det, Hilde, at det
umulige - det ligesom lokker og roper på en?

HILDE
(tænker sig om).

Det umulige? (livfuld.) Jo da! Har <sp>De</sp> det også
på det sæt?

SOLNESS.

Ja, jeg har det.

HILDE.

Så er der vel - så'n lidt trold i <sp>Dem</sp> også da?

SOLNESS.

Hvorfor trold?

HILDE.

Nå,  hvad  vil da <sp>De</sp> kalde sligt noget?

SOLNESS
(rejser sig).

Nej, nej, kan så være, det. (heftig.) Men må jeg
ikke <sp>bli'</sp> til et trold, - slig som det støt og stadig
går mig i alting! I alting!

HILDE.

Hvorledes mener De  det?

SOLNESS
(dæmpet, i indre bevægelse).

Læg mærke til, hvad jeg siger Dem, Hilde. Alt
det, som jeg nåde til at virke, bygge, skabe i
skønhed, i tryghed, i lun hygge, - i storladenhed også -
(knytter hænderne.) Å, er det ikke forfærdeligt at tænke
sig bare -!

HILDE.

<sp>Hvad</sp> er da så forfærdeligt?

SOLNESS.

At alt det må jeg gå her og veje op. Betale
for. Ikke med penge. Men med menneskelykke. Og
ikke med min egen lykke alene. Men med andres
også. Ja, ja, ser De <sp>det</sp>, Hilde! <sp>Den</sp> pris har min
kunstnerplads kostet mig - og andre. Og hver evige
dag må jeg gå her og se på, at prisen blir betalt
for mig påny. Om igen, og om igen, - og altid om
igen!

HILDE
(rejser sig op og ser ufravendt på ham).

Nu tænker De visst på - på <sp>hende</sp>.

SOLNESS.

Ja. Nærmest på Aline. For Aline - <sp>hun</sp> havde
<sp>sit</sp> livskald, hun også. Ligeså godt, som jeg havde
mit. (dirrer i stemmen.) Men hendes livskald, det måtte
forkludres, det, knuges, knækkes sønder og sammen,
- for at mit kunde vinde frem til - til et slags
stor sejr. Ja, for De skal vide det, at Aline - hun
havde sine anlæg til at bygge, hun også.

HILDE.

Hun!   Til at bygge?

SOLNESS
(ryster på hodet).

Ikke huse og tårne og spir - og sligt noget,
som <sp>jeg</sp> går og driver på med -

HILDE.

Nå, men <sp>hvad</sp> da?

SOLNESS
(blødt og bevæget).

Til at bygge op små barnesjæle, Hilde. Bygge
barnesjæle op slig at de kunde rejse sig i ligevægt
og i ædle, vakkre former. Så de kunde højne sig
til ranke, voksne menneskesjæle. Dette her var <sp>det</sp>,
som Aline havde anlæg for. - Og alt det, det ligger
nu der. Ubrugt - og ubrugeligt herefter. Og til
ingen verdens nytte. - Akkurat som grushaugene
efter en brand.

HILDE.

Ja, men selv om nu så var -?

SOLNESS.

Det <sp>er</sp> så!   Det <sp>er</sp> så!   Jeg véd det.

HILDE.

Nå, men <sp>De</sp> er da i alle fald ikke skyld i det.

SOLNESS
(fæster øjnene på hende og nikker langsomt).

Ja, se, <sp>det</sp> er det store, forfærdelige spørsmål,
det. <sp>Det</sp> er tvilen, som nager mig - både nat
og dag.

HILDE.

Dette her!

SOLNESS.

Ja, sæt nu som så. At jeg <sp>havde</sp> skylden. På
en måde da.

HILDE.

De!   For branden!

SOLNESS.

For det hele. For alt sammen. - Og så
kanske - så rent uskyldig alligevel.

HILDE
(ser bekymret på ham).

Å, bygmester, - når De kan si' sligt noget, så
er De jo - syg alligevel da.

SOLNESS.

Hm, - blir nok aldrig i verden så'n rigtig frisk
i <sp>det</sp> stykke.

(RAGNAR BROVIK åbner varsomt den lille dør i hjørnet til venstre.)

(HILDE går frem på gulvet.)

RAGNAR
(da han ser HILDE).

A -.    Undskyld, herr Solness -

(han vil trække sig tilbage.)

SOLNESS.

Nej, nej, bli' De bare.    Så er det gjort.

RAGNAR.

Å ja, - kunde det såsandt det!

SOLNESS.

Det går jo ikke bedre med Deres far, hører jeg.

RAGNAR.

Med far går det fort nedad nu. Og derfor be'r
jeg Dem så bønlig, - gi' mig et par gode ord på et
af bladene! Noget, som far kan få læse før han -

SOLNESS
(heftig).

De må ikke snakke mere til mig om de
tegningerne Deres!

RAGNAR.

Har De set på dem.

SOLNESS.

Ja, - jeg har det.

RAGNAR.

Og de duer ikke til noget? Og <sp>jeg</sp> duer vel
heller ikke?

SOLNESS
(undvigende).

Bli' De her hos mig, De, Ragnar. De skal få
alt, som De selv vil ha' det. Så kan De gifte Dem
med Kaja. Leve sorglos. Lykkelig kanske også.
Bare ikke tænke på at bygge selv.

RAGNAR.

Ja, ja, så får jeg gå hjem og si' far det da.
For det lovte jeg ham. - <sp>Skal</sp> jeg si' far det - før
han dør?

SOLNESS
(vånder sig).

Å, si' ham, - si' ham, hvad De vil for mig.
Bedst, ikke at si' ham noget! (udbrydende.) Jeg <sp>kan</sp>
ikke handle anderledes end jeg gør, Ragnar!

RAGNAR.

Må jeg da få ta' tegningerne med mig?

SOLNESS.

Ja, ta' dem, - ta' dem bare! De ligger der
på bordet.

RAGNAR
(går derhen).

Tak.

HILDE
(lægger hånden på mappen).

Nej, nej, la' dem ligge.

SOLNESS.

Hvorfor det?

HILDE.

Jo, for <sp>jeg</sp> vil også se på dem.

SOLNESS.

Men De <sp>har</sp> jo - (til RAGNAR.) Nå, så la' dem
bli' liggende her da.

RAGNAR.

Gerne det.

SOLNESS.

Og gå så straks hjem til Deres far.

RAGNAR.

Ja, jeg får vel det.

SOLNESS
(som fortvilet).

Ragnar, - De <sp>må</sp> ikke kræve noget af mig,
som jeg ikke <sp>kan</sp>! Hører De det, Ragnar! De <sp>må</sp>
ikke det!

RAGNAR.

Nej, nej.   Undskyld -

(han bukker og går ud gennem hjørnedøren.)

(HILDE går hen og sætter sig på en stol ved spejlet.)

HILDE
(ser vred på SOLNESS).

Dette her var svært stygt af Dem.

SOLNESS.

Synes <sp>De</sp> også det?

HILDE.

Ja rigtig fælt stygt, var det. Og hårdt og ondt
og grusomt også.

SOLNESS.

Å, De skønner ikke, hvorledes <sp>jeg</sp> har det.

HILDE.

Alligevel -. Nej, De skulde ikke være slig, De.

SOLNESS.

De sa' jo selv nu nylig, at det bare var <sp>mig</sp>,
som skulde ha' lov til at bygge.

HILDE.

Sligt kan <sp>jeg</sp> si'.   Men <sp>De</sp> må ikke.

SOLNESS.

Jeg sagtens mest. Så dyrt, som jeg har købt
min plads.

HILDE.

Nå ja, - med noget, som De kalder for huslig
hygge og sligt noget.

SOLNESS.

Og med min sjælefred på købet.

HILDE
(rejser sig).

Sjælefred! (inderlig.) Ja, ja, det har De ret i! -
Stakkers bygmester, - De bilder Dem jo ind at -

SOLNESS
(med en stilfærdig, klukkende latter).

Sæt De Dem nu bare ned igen, Hilde. Så skal
De få høre løjer.

HILDE
(spændt, sætter sig).

Nå da?

SOLNESS.

Det høres ud som en så latterlig liden ting.
For hele stadsen drejer sig bare om en spræk i en
skorstenspibe, ser De.

HILDE.

Ikke om noget andet?

SOLNESS.

Nej, ikke så'n til at begynde med.

(han flytter en stol nærmere hen til HILDES og sætter sig.)

HILDE
(utålmodig, banker sig på knæet).

Sprækken i skorstenspiben altså!

SOLNESS.

Jeg havde lagt mærke til den revnen i piben
længe, længe før det brændte. Hver gang jeg var
oppe på mørkloftet, så jeg efter, om den <sp>var</sp> der
endnu.

HILDE.

Og den <sp>var</sp>?

SOLNESS.

Ja.   For ingen andre vidste om den.

HILDE.

Og De sa' ingenting?

SOLNESS.

Nej, jeg gjorde ikke det.

HILDE.

Tænkte ikke på at gøre piben istand heller?

SOLNESS.

Tænkte nok, - men kom aldrig videre. Hver
gang jeg vilde gå ivej med det, var det akkurat
li'som en hånd la' sig imellem. Ikke idag, tænkte
jeg. Imorgen. Blev aldrig til noget.

HILDE.

Ja, men hvorfor gik De nu slig og søled da!

SOLNESS.

Fordi jeg gik i funderinger. (langsomt og dæmpet.)
Gennem den lille svarte sprækken i skorstenspiben
kunde jeg kanske vinde mig tilvejrs - som
bygmester.

HILDE
(ser frem for sig).

Det må ha' været spændende.

SOLNESS.

Uoverkommeligt næsten. Helt uoverkommeligt.
For dengang stod det for mig som noget så let og
så ligetil altsammen. Jeg vilde, at det skulde være
så'n ved vintertid. Lidt før middag. Jeg skulde
være ude og køre Aline i spidsslæden. Folkene
hjemme, de havde fyret svært i ovnene -

HILDE.

Ja, for det skulde vel være fælt koldt den dagen?

SOLNESS.

Temmelig skærende - så'n. Og de vilde, at
Aline skulde ha' det rigtig godt og varmt, når hun
kom ind.

HILDE.

For hun er visst frysende af sig, hun.

SOLNESS.

Hun <sp>er</sp> det. Og så skulde det være på
hjemvejen, at vi så røgen.

HILDE.

Bare røgen?

SOLNESS.

Først røgen. Men da vi kom frem til
haveporten, så stod hele den gamle trækassen i væltende
ildsluer. - Så'n var det, jeg vilde ha' det, ser De

HILDE.

Men Herregud, at det ikke kunde kommet
slig da!

SOLNESS.

Ja, det må De nok sige, Hilde.

HILDE.

Nå, men hør nu her, bygmester. Er De nu
også så ganske viss på, at branden kom fra den
lille sprækken i skorstenspiben?

SOLNESS.

Nej, tvert imod. Jeg er ganske viss på, at
sprækken i skorstenspiben sletikke havde noget så'n
med branden at gøre.

HILDE.

Hvad for noget!

SOLNESS.

Det er bragt fuldt på det rene, det, at branden
brød ud i et klædekammers, - på en ganske anden
kant af huset.

HILDE.

Men hvad er det så De sidder og våser om
denne her sprukne skorstenspiben da!

SOLNESS.

Må jeg få snakke lidt mere med Dem,   Hilde?

HILDE.

Ja, hvis De bare vil snakke fornuftig, så -

SOLNESS.

Skal prøve på det.

(han flytter sin stol nærmere.)

HILDE.

Ryk ud med det da, bygmester.

SOLNESS
(fortrolig).

Tror ikke De også det, Hilde, at der findes
enkelte udkårne, udvalgte mennesker, som har fåt
nåde og magt og evne til at <sp>ønske</sp> noget, <sp>begære</sp>
noget, <sp>ville</sp> noget - så ihærdigt og så - så
ubønhørligt - at de <sp>må</sp> få det tilslut. Tror De ikke det?

HILDE
(med et ubestemmeligt udtryk i øjnene).

Hvis <sp>så</sp> er, vil vi engang få se - om <sp>jeg</sp>
hører til de udkårne.

SOLNESS.

Det er ikke en selv <sp>alene</sp>, som virker så store
ting. Å nej, - hjælperne og tjenerne, - de får nok
være med, de også, hvis det skal bli' til noget. Men
De kommer aldrig af sig selv, de. En må rope rigtig
ihærdig på dem. Så'n indvendig da, skønner De.

HILDE.

Hvad er det for nogen hjælpere og tjenere, det?

SOLNESS.

Å, det kan vi snakke om en anden gang. La'
os nu bli' ved dette her med branden.

HILDE.

Tror De ikke, at den branden var kommet
ligefuldt - om ikke De havde ønsket det?

SOLNESS.

Havde gamle Knut Brovik ejet huset, så var
det aldrig i verden brændt så belejligt for <sp>ham</sp>.
Det er jeg så sikker på. For han forstår ikke at
rope på hjælperne, han, og ikke på de tjenende
heller. (rejser sig i uro.) Ser De, Hilde, - det er altså
alligevel mig, som er skyld i, at begge smågutterne
måtte bøde med livet. Og er jeg kanske ikke skyld
i <sp>det</sp> også, at Aline ikke er ble't til det, som hun
skulde og kunde. Og som hun helst vilde.

HILDE.

Ja, men når det nu bare er disse hjælperne og
tjenerne, så -?

SOLNESS.

Hvem ropte på hjælperne og tjenerne? Det
gjorde <sp>jeg</sp>! Og så kom de og føjed sig under min
vilje. (i stigende oprør.) Det er <sp>det</sp>, som godtfolk
kalder at ha' lykken med sig. Men jeg skal sige Dem,
jeg, hvorledes den lykken kendes! Den kendes som
et stort, hudløst sted her på brystet. Og så går
hjælperne og tjenerne og flår hudstykker af andre
mennesker for at lukke <sp>mit</sp> sår! - Men såret heles
ikke endda. Aldrig, - aldrig! Å, om De vidste,
hvor det kan suge og svie iblandt.

HILDE
(ser opmærksomt på ham).

De <sp>er</sp> syg, bygmester. Svært syg, tror jeg
næsten.

SOLNESS.

Si' <sp>gal</sp>.   For <sp>det</sp> mener De jo.

HILDE.

Nej, jeg tror ikke det skorter Dem videre på
forstanden.

SOLNESS.

På <sp>hvad</sp> da?   Ud med det!

HILDE.

Jeg gad vide, jeg, om De ikke er født til
verden med en skranten samvittighed.

SOLNESS.

Skranten samvittighed? Hvad er det for noget
dævelskab?

HILDE.

Jeg mener, at samvittigheden er svært skral
hos Dem. Så'n finbygget. Tåler ikke at ta' tag.
Ikke løfte og bære det, som tungt er.

SOLNESS
(brummer).

Hm! Hvorledes skulde så samvittigheden være
da, må jeg spørge?

HILDE.

Hos Dem vilde jeg helst, at samvittigheden
skulde være så'n - så'n rigtig robust.

SOLNESS.

Så? Robust? Nå. Har <sp>De</sp> kanske en robust
samvittighed?

HILDE.

Ja, jeg tror nok <sp>det</sp>. Jeg har ikke mærket
andet.

SOLNESS.

Har vel ikke været sat synderlig på prøve
heller, tænker jeg.

HILDE
(med en dirrende dragning om munden).

Å, det var da ikke så ligetil at rejse ifra far,
som jeg holder så forfærdelig af.

SOLNESS.

Å hvad!   Så'n for en måneds tid eller to -

HILDE.

Jeg kommer visst aldrig hjem igen.

SOLNESS.

Aldrig?   Hvorfor rejste De fra ham da?

HILDE
(halvt alvorlig, halvt drillende).

Har De nu glemt igen det, at de ti årene er
omme?

SOLNESS.

Å snak. Var der et eller andet ivejen
hjemme? Nå?

HILDE
(helt alvorlig).

Det <sp>var</sp> dette her indeni mig, som jog og
pisked mig hid. Lokked og drog mig også.

SOLNESS
(ivrig).

Der har vi det! Der har vi det, Hilde! Der
bor trold i Dem også. Li'som i mig. For det er
troldet i en, ser De, - det er <sp>det</sp>, som roper på
magterne udenfor. Og så <sp>må</sp> en gi' sig, - enten
en så vil eller ikke.

HILDE.

Jeg tror næsten De har ret, bygmester.

SOLNESS
(går om på gulvet).

Å, der er så urimelig mange dævler til i
verden, som en ikke <sp>ser</sp>, Hilde!

HILDE.

Dævler også?

SOLNESS
(standser).

Snille dævler og onde dævler. Lyshårede dævler
og svarthårede. Vidste en bare altid, om det er de
lyse eller de mørke, som har tag i en! (driver om.)
Håhå! Det var ingen sag da!

HILDE
(følger ham med øjnene).

Eller en havde en rigtig frodig, struttende sund
samvittighed. Så en <sp>turde</sp> det, en helst <sp>vilde</sp>.

SOLNESS
(standser ved konsolbordet).

Jeg tror nu, de fleste er lige så store skrælinger,
som jeg, i det stykke.

HILDE.

Kan såmæn godt være, det.

SOLNESS
(læner sig til bordet).

I sagabøgerne -. Har De læst noget i disse
her gamle sagabøgerne?

HILDE.

Ja da!   I den tiden jeg læste bøger, så -

SOLNESS.

I sagabøgerne står der om vikinger, som sejled
til fremmede lande og plyndred og brændte og slog
mænd ihjel -

HILDE.

Og fanged kvinder -

SOLNESS.

-  og beholdt dem hos sig -

HILDE.

-  tog dem hjem med sig på skibene -

SOLNESS.

-   og  bar   sig  ad  med  dem,   som  -  som  de
værste trold.

HILDE
(ser hen for sig med et halvt tilsløret blik).

Jeg synes, <sp>det</sp> måtte være spændende.

SOLNESS
(med en kort, brummende latter).

Ja, at fange kvinder, ja?

HILDE.

At <sp>bli'</sp> fanget.

SOLNESS
(ser et øjeblik på hende).

Nå så.

HILDE
(ligesom afbrydende).

Men hvor vil De så hen med disse her
vikingerne, bygmester?

SOLNESS.

Jo,   for  <sp>de</sp> karene,   <sp>de</sp> havde robust
samvittighed, de!   Når de kom hjem igen, så kunde de både
æde og drikke. Og glade som barneunger var de
også. Og kvinderne da! De vilde mangengang
sletikke ifra dem igen. Kan De skønne sligt, Hilde?

HILDE.

De kvinderne kan jeg så forfærdelig godt skønne.

SOLNESS.

Åhå!   Kanske De selv kunde gøre ligedan?

HILDE.

Hvorfor ikke det?

SOLNESS.

Leve sammen - frivillig - med så'n en
voldsmand ?

HILDE.

Hvis det var en voldsmand, som jeg var
kommet til at holde rigtig af, så -

SOLNESS.

<sp>Kunde</sp> De da komme til at holde af en slig en?

HILDE.

Herregud, en kan da ikke selv hjælpe for, hvem
en kommer til at holde af, véd jeg.

SOLNESS
(ser eftertænksom på hende).

Å nej, - det er vel troldet indeni en, som rå'r
for <sp>det</sp>.

HILDE
(med en halv latter).

Og så alle disse velsignede dævlerne, som <sp>De</sp>
kender så godt. Både de lyshårede og de
mørkhårede.

SOLNESS
(varmt og stille).

Så vil jeg ønske,   at dævlerne vælger nænsomt
for Dem da, Hilde.

HILDE.

For mig <sp>har</sp> de alt valgt.   En gang for alle.

SOLNESS
(ser dybt på hende).

Hilde, - De er ligesom en vild skogfugl,  De.

HILDE.

Langt ifra <sp>det</sp>. Jeg gemmer mig ikke bort
under buskerne.

SOLNESS.

Nej, nej. Der er nok snarere noget af rovfuglen
i Dem.

HILDE.

Snarere det - kanske. (i stor heftighed.) Og
hvorfor ikke rovfugl! Hvorfor skulde jeg ikke gå på rov,
<sp>jeg</sp> også? Ta' det bytte, jeg har lyst til? Hvis
jeg såsandt kan få kløerne i det da. Vinde bugt
med det.

SOLNESS.

Hilde, - véd De, hvad De er for noget?

HILDE.

Ja, jeg er jo så'n en slags underlig fugl.

SOLNESS.

Nej. De er ligesom en gryende dag. Når jeg
ser på Dem, - da er det som om jeg så imod
solopgangen.

HILDE.

Sig   mig,   bygmester,  - er De viss   på,   at De
aldrig har ropt på mig?   Så'n indvendig?

SOLNESS
(sagte og langsomt).

Jeg tror næsten,  at jeg må ha' gjort det.

HILDE.

Hvad vilde De <sp>med</sp> mig?

SOLNESS.

De er ungdommen, De, Hilde.

HILDE
(smiler).

Ungdommen,  som De er så ræd for?

SOLNESS
(nikker langsomt).

Og som jeg igrunden stunder så sårt imod.

(HILDE rejser sig,  går hen til  det lille  bord og henter RAGNAR BROVIKS
mappe.)

HILDE
(rækker mappen mod ham).

Det var altså disse her tegningerne -

SOLNESS
(kort, afvisende).

Læg de grejerne væk!   Jeg har set nok på dem.

HILDE.

Ja, men De skal jo skrive <sp>på</sp> dem for ham.

SOLNESS.

Skrive <sp>på</sp> dem!   Aldrig i verden.

HILDE.

Men når nu den stakkers gamle manden ligger
for døden da! Kan De så ikke gøre ham og sønnen
en glæde før de skilles? Og kanske han så kunde
få bygge efter dem også.

SOLNESS.

Ja, det er jo netop <sp>det</sp>, han kan. Det har han
nok sikret sig, han, - den mosjøen.

HILDE.

Men Herregud, - når så er, - kan De så ikke
lyve en bitte liden smule da?

SOLNESS.

Lyve? (rasende.) Hilde, - gå fra mig med de
fandens tegningerne!

HILDE
(trækker mappen lidt til sig).

Nå, nå, nå, - bid mig da ikke. - De snakker
om trold, De. Jeg synes, De selv bær' Dem ad som
et trold. (ser sig om.) Hvor har De pen og blæk?

SOLNESS.

Har ikke sligt noget herinde.

HILDE
(går mod døren).

Men ude hos  den frøkenen har De  da -

SOLNESS.

Bli' hvor De er, Hilde! - Jeg skulde lyve, sa'
De. Å ja, for hans gamle fars skyld kunde jeg nok
det. For ham har jeg engang knækket. Kastet
overende.

HILDE.

Ham også?

SOLNESS.

Jeg trængte plads for mig selv. Men denne her
Ragnar, - han må ikke for nogen pris få lov til at
komme frem.

HILDE.

Stakker, det gør han vel heller ikke. Når han
ikke duer til noget, så -

SOLNESS
(nærmere, ser på hende og hvisker).

Kommer Ragnar Brovik frem, så slår han <sp>mig</sp>
til jorden. Knækker mig, - ligesom jeg gjorde med
hans far.

HILDE.

Knækker <sp>Dem</sp>?   Duer han da?

SOLNESS.

Ja, det kan De lide på, at <sp>han</sp> duer! Han er
den ungdom, som står færdig til at banke på hos
mig. Og gøre det af med hele bygmester Solness.

HILDE
(ser stille bebrejdende på ham).

Og endda så vilde De stænge ham ude. Fy,
bygmester!

SOLNESS.

Den har kostet hjerteblod nok, den kamp, jeg
har kæmpet. - Og så er jeg ræd, at hjælperne og
tjenerne, de lystrer mig ikke længer.

HILDE.

Så får De lægge ivej på egen hånd da. Der
er ikke andet for.

SOLNESS.

Håbløst, Hilde. Omslaget kommer. Lidt før
eller lidt senere. For gengældelsen, den er
ubønhørlig, den.

HILDE
(i angst, holder sig for ørerne).

Snak da ikke sligt noget! Vil De ta' livet a'
mig! Ta' fra mig det, som er mig mere end livet!

SOLNESS.

Og hvad er <sp>det</sp>?

HILDE.

At se Dem stor. Se Dem med en krans i
hånden. Højt, højt oppe på et kirketårn. (atter rolig.)
Nå, frem med blyanten da. For en blyant har De
vel på Dem?

SOLNESS
(tar sin tegnebog frem).

Her har jeg en.

HILDE
(lægger mappen på sofabordet).

Godt.   Og så sætter vi os her, vi to, bygmester.

(SOLNESS sætter sig ved bordet.)

HILDE
(bag ham, læner sig over stolryggen).

Og så skriver vi på tegningerne. Rigtig, rigtig
pænt og varmt skriver vi. For denne her stygge
Roar - eller hvad han heder.

SOLNESS
(skriver nogle linjer, drejer hodet og ser op på hende).

Si' mig en ting, Hilde.

HILDE.

Ja?

SOLNESS. '

Når De nu altså har gåt og ventet på mig i
ti år -

HILDE.

Hvad så?

SOLNESS.

Hvorfor skrev De ikke til mig? Så kunde jeg
ha' svaret Dem.

HILDE
(hurtig).

Nej, nej, nej da! Det var just <sp>det</sp>, jeg ikke
vilde ha'.

SOLNESS.

Hvorfor ikke?

HILDE.

Jeg var ræd for, at det kunde gå istykker for
mig <sp>da</sp>. - Men vi skulde jo skrive på tegningerne,
bygmester.

SOLNESS.

Vi skulde jo det.

HILDE
(bøjer sig fremover og ser til, mens han skriver).

Så godt og hjertevarmt. Å, hvor jeg hader -
hvor jeg hader denne Roald -

SOLNESS
(skrivende).

Har De aldrig holdt så'n rigtig af nogen, De,
Hilde?

HILDE
(hårdt).

Hvad siger De?

SOLNESS.

Om De aldrig har holdt af nogen.

HILDE.

Af nogen anden, mener De vel?

SOLNESS
(ser op på hende).

Af nogen anden, ja. Har De aldrig det? I
disse ti årene? Aldrig?

HILDE.

Å jo, så en gang imellem. Når jeg var rigtig
gal på Dem, fordi De ikke kom.

SOLNESS.

Da brød De Dem om andre også?

HILDE.

En liden smule. For en uges tid eller så.
Herregud, bygmester, De véd da vel, hvorledes sligt
noget har sig.

SOLNESS.

Hilde, - hvad er det, De er kommen for?

HILDE.

Spild ikke tiden med snak. Den stakkers gamle
manden kunde gerne ligge der og dø for os imens.

SOLNESS.

Svar mig, Hilde.   Hvad er det, De vil mig?

HILDE.

Jeg vil ha' mit kongerige.

SOLNESS.

Hm -

(han  ser flygtigt mod  døren til venstre og vedbliver så at skrive på
tegningerne.)

(FRU SOLNESS kommer ind i det samme.   Hun har nogle pakker med sig.)

FRU   SOLNESS.

Her   har jeg ta't med mig lidt til Dem,   frøken
Wangel.   De store pakkerne blir sendt ud siden.

HILDE.

Å,   hvor  det  er inderlig snilt af Dem alligevel!

FRU   SOLNESS.

Bare simpel pligt.    Sletikke andet.

SOLNESS
(læser det skrevne igennem).

Aline!

FRU SOLNESS.

Ja?

SOLNESS.

Så du om hun - bogholdersken var derude?

FRU   SOLNESS.

Ja, naturligvis var <sp>hun</sp> der.

SOLNESS
(lægger tegningerne i mappen).

Hm -

FRU   SOLNESS.

Hun   stod   ved  pulten,   som hun altid plejer -
når <sp>jeg</sp> går igennem værelset.

SOLNESS
(rejser sig).

Så  vil jeg  gi' det til hende da.   Og si' hende,
at -

HILDE
(tar mappen fra ham).

Å  nej,  la'  da  mig få ha' den glæden!   (går mod
døren, men vender sig.)     Hvad   heder   hun?

SOLNESS.

Hun heder frøken Fosli.

HILDE.

Isch,    det    høres   jo    så   koldt!    Til   fornavn,
mener jeg?

SOLNESS.

Kaja, - tror jeg.

HILDE
(åbner døren og råber ud).

Kaja!   Kom her ind!   Skynd Dem!   Bygmesteren
vil snakke med Dem.

(KAJA FOSLI kommer indenfor døren.)

KAJA
(ser forskræmt på ham).

Her er jeg -?

HILDE
(rækker hende mappen).

Se   her,   Kaja!   De  kan  ta'   dette her til Dem.
For nu har bygmesteren skrevet <sp>på</sp>.

KAJA.

Å,  endelig da!

SOLNESS.

Gi' det til den gamle så fort De kan.

KAJA.

Jeg vil gå straks hjem med det.

SOLNESS.

Ja, gør det. Og så kan jo Ragnar komme til
at bygge.

KAJA.

Å, må han få komme her hen og takke Dem
for alt -?

SOLNESS
(hårdt).

Jeg vil ingen tak ha'! Hils og si' ham <sp>det</sp>
fra mig.

KAJA.

Ja, jeg skal -

SOLNESS.

Og si' ham så med det samme, at herefter har
jeg ikke nogen brug for ham. Og ikke for Dem
heller.

KAJA
(sagte og bævende).

Ikke for mig heller!

SOLNESS.

Nu får De jo andre ting at tænke på. Og ta'
vare. Og det er jo bare  bra', det. Ja, gå så hjem
med tegningerne, frøken Fosli. Fort! Hører De det!

KAJA
(som for).

Ja,  herr Solness.

(hun går ud.)

FRU   SOLNESS.

Gud, for nogen lumske øjne hun har.

SOLNESS.

Hun!   Det stakkers lille fæet.

FRU   SOLNESS.

Åh, - jeg ser nok, hvad jeg ser, jeg, Halvard.
-  Siger du dem virkelig op?

SOLNESS.

Ja.

FRU   SOLNESS.

Hende også?

SOLNESS.

Var det ikke <sp>så</sp>, du helst vilde ha' det?

FRU   SOLNESS.

Men at du kan undvære <sp>hende</sp> -?   Å ja,   du
har vel sagtens én i baghånden, du, Halvard.

HILDE
(lystig).

Ja,  <sp>jeg</sp>  duer ialfald ikke til at stå ved
skrivepulten.

SOLNESS.

Nå,  nå,  nå, - det gir sig nok, Aline.   Nu skal
du   bare   tænke   på  at flytte ind i det nye hjemmet
-  så fort du kan.   Ikveld  hejser vi kransen oppe -
(vender sig til HILDE)  -  helt   øverst   oppe  på  tårnspiret.
Hvad siger De til <sp>det</sp>, frøken Hilde?

HILDE
(stirrer på ham med tindrende øjne).

Det blir forfærdelig dejligt at få se Dem så højt
oppe igen.

SOLNESS.

Mig!

FRU   SOLNESS.

Å Gud, frøken Wangel, forestil Dem da ikke
sligt   noget!    Min   mand  -!    Så   <sp>svimmel</sp>,    som
<sp>han</sp> er!

HILDE.

Svimmel!   Nej, det er han da rigtignok ikke!

FRU   SOLNESS.

Å jo såmæn er han så.

HILDE.

Men jeg har jo selv set ham øverst oppe på et
højt kirketårn!

FRU   SOLNESS.

Ja, jeg hører jo folk snakker om <sp>det</sp>. Men det
er så rent umuligt -

SOLNESS
(heftigt).

Umuligt, - umuligt, ja! Men jeg stod nu
deroppe, alligevel, jeg!

FRU   SOLNESS.

Nej, hvor kan du nu sige det, Halvard? Du
tåler jo ikke engang at gå ud på altanen heroppe
i anden etage. Slig har du jo altid været.

SOLNESS.

Du kunde kanske få se noget andet ikvæld.

FRU   SOLNESS
(angst).

Nej, nej, nej! Det skal jeg da med Guds hjælp
aldrig få se! For jeg vil straks skrive til doktoren.
Og han skal nok få dig fra det.

SOLNESS.

Men Aline da -!

FRU   SOLNESS.

Jo,  for du er jo syg,  Halvard!   Dette her <sp>kan</sp>
ikke være noget andet!    Å Gud, - å Gud!

(hun går skyndsomt ud til højre.)

HILDE
(ser spændt på ham).

<sp>Er</sp> det så eller er det ikke?

SOLNESS.

At jeg er svimmel?

HILDE.

At <sp>min</sp> bygmester ikke <sp>tør</sp>, - ikke <sp>kan</sp> stige
så højt,  som han selv bygger?

SOLNESS.

Er det slig, De ser på den sagen?

HILDE.

Ja.

SOLNESS.

Jeg  tror  snart   ikke   en   krog  i   mig  kan være
sikker for Dem.

HILDE
(ser mod karnapvinduet).

Der oppe altså.   Helt der oppe -

SOLNESS
(går nærmere).

I  det  øverste  tårnkammerset  kunde  De  få   bo,
Hilde. - Kunde få det <sp>der</sp> som en prinsesse.

HILDE
(ubestemmeligt, mellem alvor og spøg).

Ja, det har De jo lovet mig.

SOLNESS.

<sp>Har</sp> jeg egentlig det?

HILDE.

Fy, bygmester! De sa', at jeg skulde bli'
prinsesse. Og at jeg skulde få et kongerige af Dem.
Og så tog De og - Nå!

SOLNESS
(varsomt).

Er De ganske viss på, at det ikke er så'n en
drøm, - en indbildning, som bar fæstnet sig hos
Dem?

HILDE
(hvast).

For De <sp>gjorde</sp> det kanske ikke?

SOLNESS.

Véd knapt selv -. (sagtere.) Men <sp>det</sp> véd jeg
rigtignok nu, at jeg -

HILDE.

At De -?   Si' det straks!

SOLNESS.

- at jeg <sp>burde</sp> ha' gjort det.

HILDE
(i kækt udbrud).

Aldrig i verden er <sp>De</sp> svimmel!

SOLNESS.

Ikvæld hejser vi altså kransen, - prinsesse Hilde.

HILDE
(med et bittert drag).

Over Deres nye hjem, ja.

SOLNESS.

Over det nye huset.   Som aldrig blir <sp>hjem</sp> for
<sp>mig</sp>.

(han går ud gennem havedøren.)

HILDE
(ser ud for sig med et tilsløret blik og hvisker med sig selv.   Der høres
kun ordene:)

-- -- -- forfærdelig spændende -- --

*
</chapter>
<chapter name="Tredje akt">
<h2>TREDJE AKT.</h2>

(En stor, bred veranda, hørende til BYGMESTER SOLNESS'S våningshus.
En del af huset med udgangsdør til verandaen ses til venstre. Rækværk
foran denne til højre. Længst tilbage, på verandaens smalside, fører en
trappe ned til den lavere liggende have. Store, gamle træer i haven
strækker sine grene over verandaen og henimod huset. Længst til højre,
inde mellem træerne, skimtes det nederste af den nye villa med stillads
om tårnpartiet. I baggrunden begrænses haven af et gammelt
pindegærde. Udenfor gærdet en gade med lave, forfaldne småhuse.)

(Aftenhimmel med solbelyste skyer.)

(På verandaen står en havebænk langs husvæggen og foran bænken et
langagtigt bord. Ved den anden side af bordet en lænestol og nogle
taburetter. Alle møblerne er af kurvfletning.)

(FRU SOLNESS, indhyllet i et stort hvidt krepsjal, sidder hvilende i
lænestolen og stirrer henover mod højre.)

(Lidt  efter  kommer HILDE WANGEL  op  ad trappen fra haven.   Hun er
klædt som sidst og har sin hat på hodet.   På brystet bærer hun en liden
buket af almindelige småblomster.)

FRU   SOLNESS
(vender hodet lidt).

Har De været omkring i haven, De, frøken
Wangel?

HILDE.

Ja, jeg har set mig om dernede.
FRU   SOLNESS.

Og fundet blomster også, ser jeg.

HILDE.

Ja da!   For dem er der mere end nok af.   Så'n
inde mellem buskerne.

FRU   SOLNESS.

Nej, er der <sp>det</sp>?   Endnu?   Ja, for jeg kommer
der jo omtrent aldrig.

HILDE
(nærmere).

Hvad  for  noget!    Flyer  De  ikke   ned  i  haven
hver dag da?

FRU   SOLNESS
(med et mat smil).

Jeg  "flyer" nok ikke nogensteds, jeg.   Ikke <sp>nu</sp>
længer.

HILDE.

Nå,   men går De da ikke ned en gang imellem
og hilser på alt det dejlige,  som <sp>der</sp> er?

FRU   SOLNESS.

Det   er   ble't   så  fremmed  for  mig,   altsammen.
Jeg er næsten ræd for at se det igen.

HILDE.

Deres egen have!

FRU   SOLNESS.

Jeg synes ikke den er <sp>min</sp> længer nu.

HILDE.

Å, hvad er <sp>det</sp> for noget -?

FRU   SOLNESS.

Nej, nej, den <sp>er</sp> ikke det. Det er ikke som i
mors og fars tid. De har ta't så sørgelig meget væk
af haven, frøken Wangel. Tænk, - de har stykket
ud, - og bygget huse for fremmede mennesker.
Folk, som jeg ikke kender. Og <sp>de</sp> kan sidde og se
på mig inde fra vinduerne.

HILDE
(med et lyst udtryk).

Fru Solness?

FRU   SOLNESS.

Ja?

HILDE.

Må jeg få lov at være her hos Dem lidt?

FRU   SOLNESS.

Ja gerne det, hvis De kan ha' lyst.

(HILDE flytter en taburet hen til lænestolen og sætter sig.)

HILDE.

Ah, - her kan en rigtig sidde og sole sig som
en kat.

FRU   SOLNESS
(lægger hånden let på hendes nakke).

Det er snilt, at De vil sidde hos <sp>mig</sp>. Jeg
trode, De skulde ind til min mand.

HILDE.

Hvad skulde jeg hos ham?

FRU   SOLNESS.

Hjælpe ham, tænkte jeg.

HILDE.

Nej tak.   Forresten er han ikke inde.   Han går
der borte hos arbejdsfolkene.   Men han så' så glubsk
ud, at jeg turde ikke snakke til ham.

FRU   SOLNESS.

Å, igrunden er han så mild og blød i sindet.

HILDE.

<sp>Han!</sp>

FRU   SOLNESS.

De kender ham ikke rigtig endnu, De, frøken
Wangel.

HILDE
(ser varmt på hende).

Er De  gla'  nu,   De skal flytte over i det nye?

FRU   SOLNESS.

Jeg <sp>skulde</sp> jo være glad. For Halvard vil jo
så ha' det -

HILDE.

Å, ikke just derfor, synes jeg.

FRU   SOLNESS.

Jo, jo, frøken Wangel. For det er da bare
min pligt, det, at bøje mig under <sp>ham</sp>. Men det
falder mangen gang så svært at tvinge sit sind til
lydighed.

HILDE.

Ja, <sp>det</sp> må visst falde svært.

FRU   SOLNESS.

Det kan De tro. Når en ikke er bedre
menneske end jeg, så -

HILDE.

Når en har gåt igennem så meget tungt, som
<sp>De</sp> -

FRU   SOLNESS.

Hvoraf véd De det?

HILDE.

Deres mand sa' det.

FRU   SOLNESS.

Til mig rører han så lidet ved <sp>de</sp> ting. - Ja,
De kan tro, jeg har gåt mere end nok igennem i
mit liv, <sp>jeg,</sp> frøken Wangel.

HILDE
(ser deltagende på hende og nikker langsomt).

Stakkers   fru Solness.    Først så brændte det
for Dem -

FRU   SOLNESS
(med et suk).

Ja.   Alt <sp>mit</sp> brændte.

HILDE.

Og så kom jo det, som værre var.

FRU   SOLNESS
(ser spørgende på hende).

Værre?

HILDE.

Det, som værst var.

FRU   SOLNESS.

Hvilket, mener De?

HILDE
(sagte).

De misted jo begge smågutterne.

FRU   SOLNESS.

Å,  <sp>de</sp>, ja.   Ja,  se,  <sp>det</sp> var nu en sag for <sp>sig,</sp>
det.   Det  var jo   en  højere  tilskikkelse.   Og sådant
noget får en bøje sig under.    Og takke til.

HILDE.

Gør De da det?

FRU   SOLNESS.

Ikke altid, desværre. Jeg véd jo så godt, at
det var min pligt. Men jeg <sp>kan</sp> det ikke alligevel.

HILDE.

Nej,  nej,  det er så rimeligt,  det,  synes jeg.

FRU   SOLNESS.

Og tidt og ofte så må jeg jo sige til mig selv,
at det var en retfærdig straf over mig -

HILDE.

Hvorfor det?

FRU   SOLNESS.

Fordi  jeg   ikke   var  standhaftig nok  i  ulykken.

HILDE.

Men jeg skønner da ikke, at -

FRU   SOLNESS.

Å nej, nej, frøken Wangel, - snak ikke mere
til mig om de to smågutterne. Dem skal vi bare
være glade for. For <sp>de</sp> har det så godt, - så godt
nu. Nej, det er de <sp>små</sp> tab i livet, som skærer
en så ind i hjertet. At miste alt det, som andre
folk regner for næsten ingenting.

HILDE
(lægger armene på hendes knæ og ser varmt op til hende).

Søde fru Solness, - fortæl mig, hvad <sp>det</sp> er
for noget!

FRU   SOLNESS.

Som jeg siger. Bare småting. Der brændte nu
alle de gamle portrætterne på væggene. Og alle de
gamle silkedragterne brændte. De, som havde hørt
familjen til i så langsommelige tider. Og alle mors
og bedstemors kniplinger - de brændte også. Og
tænk, - smykkerne da! (tungt.) Og så alle dukkerne.

HILDE.

Dukkerne?

FRU   SOLNESS
(grådkvalt).

Jeg havde ni dejlige dukker.

HILDE.

Og <sp>de</sp> brændte også?

FRU   SOLNESS.

Allesammen. Å, det var så sårt, - så sårt
for mig.

HILDE.

Havde De gåt og gemt på alle de dukkerne
da? Lige siden De var liden?

FRU   SOLNESS.

Ikke gemt på dem. Jeg og dukkerne blev ved
at leve sammen siden også.

HILDE.

Efter at De var ble't voksen?

FRU   SOLNESS.

Ja, længe efter <sp>den</sp> tid.

HILDE.

Efter at De var gift også?

FRU   SOLNESS.

Å ja da. Når bare ikke han så' det, så -.
Men så blev de jo indebrændt, stakker. Der var
ingen, som tænkte på at redde <sp>dem</sp>. Å, det er så
sørgeligt at forestille sig. Ja, De må ikke le af mig,
frøken Wangel.

HILDE.

Jeg ler sletikke.

FRU   SOLNESS.

For der var jo på en måde liv i dem også.
Jeg bar dem under mit hjerte. Ligesom små ufødte
barn.

(DOKTOR HERDAL, med hatten i hånden, kommer ud gennem døren og får
øje på FRU SOLNESS og HILDE.)

DOKTOR   HERDAL.

Nå, De sidder altså ude og lar Dem forkøle,
De, frue?

FRU   SOLNESS.

Jeg synes, her er så godt og varmt idag.

DOKTOR   HERDAL.

Ja, ja. Men er her noget på færde i huset?
Jeg fik en billet fra Dem.

FRU   SOLNESS
(rejser sig).

Ja, der er noget, jeg må tale med Dem om.

DOKTOR   HERDAL.

Godt. Så går vi kanske ind da. (til HILDE.) I
fjelduniform idag også, frøken?

HILDE
(lystig, rejser sig).

Ja  da!   I  fuld   puds!   Men  idag  skal jeg ikke
tilvejrs og brække halsen.   Vi to vil pænt bli'
nedenunder og se på, vi, doktor.

DOKTOR HERDAL.

<sp>Hvad</sp> skal vi se på?

FRU   SOLNESS
(sagte, forskrækket til HILDE).

Hys, hys, -- for Guds skyld! Nu kommer han!
Se bare at få ham <sp>fra</sp> det indfaldet. Og la' os så
være venner, frøken Wangel. Kan vi ikke det?

HILDE
(kaster sig voldsomt om hendes hals).

Å, om vi bare kunde.

FRU   SOLNESS
(gør sig læmpeligt løs).

Så-så-så! Der kommer han, doktor! Lad mig
få snakke med Dem.

DOKTOR HERDAL.

Er det <sp>ham</sp>, det gælder?

FRU   SOLNESS.

Ja visst er det <sp>ham</sp>.   Kom bare ind.

(hun og doktoren går ind i huset.)

(I næste øjeblik kommer BYGMESTER SOLNESS  fra  haven op ad trappen.
Et alvorligt drag lægger sig over HILDES ansigt.)

SOLNESS
(skotter mod husdøren, som lukkes varsomt indenfra).

Har De lagt mærke til <sp>det</sp>, Hilde, at så fort
jeg kommer, så går hun?

HILDE.

Jeg har lagt mærke til, at så fort De kommer,
så <sp>får</sp> De hende til at gå.

SOLNESS.

Kanske det. Men jeg kan ikke gøre ved det.
(ser opmærksomt på hende.) Fryser De, Hilde? Jeg synes,
De ser så'n ud.

HILDE.

Jeg kom nu netop op fra en gravkælder.

SOLNESS.

Hvad skal <sp>det</sp> sige?

HILDE.

At jeg har fåt frost i kroppen, bygmester.

SOLNESS
(langsomt).

Jeg tror, jeg forstår -

HILDE.

Hvad vil De her oppe nu?

SOLNESS.

Jeg fik øje på Dem <sp>der</sp> borte fra.

HILDE.

Men da så' De vel hende også,  da?

SOLNESS.

Jeg vidste, at hun straks vilde gå, hvis jeg
kom.

HILDE.

Er det svært ondt for Dem, det, at hun så'n
går af vejen for Dem?

SOLNESS.

På   en  måde kendes  det som en lettelse også.

HILDE.

At De ikke har hende lige for øjnene?

SOLNESS.

Ja.

HILDE.

At De ikke støt og stadig ser,   hvor tungt hun
tar sig dette her med smågutterne?

SOLNESS.

Ja.   Mest derfor.

(HILDE  driver henover verandaen  med hænderne  på ryggen,  stiller sig
ved rækværket og ser udover haven.)

SOLNESS
(efter et lidet ophold).

Snakked De længe med hende?

HILDE
(står ubevægelig og svarer ikke).

SOLNESS.

<sp>Længe</sp>, spør' jeg.

HILDE
(tier, som før).

SOLNESS.

Hvad snakked hun om da, Hilde?

HILDE
(tier fremdeles).

SOLNESS.

Stakkers Aline!  Det var vel om smågutterne, det.

HILDE
(gennemfares af en nervøs rykning; så nikker hun hurtig et par gange).

SOLNESS.

Forvinder det aldrig. Aldrig i verden forvinder
hun det. (går nærmere.) Nu står De der som en
stenstøtte igen. Slig stod De igårkvæld også.

HILDE
(vender sig og ser på ham med store, alvorlige øjne).

Jeg vil rejse.

SOLNESS
(skarpt).

Rejse!

HILDE.

Ja.

SOLNESS.

Nej men det får De ikke lov til!

HILDE.

Hvad skal jeg gøre <sp>her</sp> nu?

SOLNESS.

Bare <sp>være</sp> her, Hilde!

HILDE
(ser nedad ham).

Jo, tak skal De ha'.   Det blev nok ikke ved <sp>det</sp>.

SOLNESS
(uoverlagt).

Så meget desto bedre!

HILDE
(heftig).

Jeg <sp>kan</sp> ikke gøre noget ondt imod en, som
jeg <sp>kender</sp>! Ikke ta' noget væk, som hører hende til.

SOLNESS.

Hvem siger da, at De skal <sp>det</sp>!

HILDE
(vedblivende).

En fremmed en, ja! For det er noget ganske
andet, det! En, som jeg aldrig havde set for mine
øjne. Men en, som jeg er kommet nær ind til -!
Nej da! Nej da! Isch!

SOLNESS.

Ja men noget andet har jeg jo heller ikke sagt!

HILDE.

Å, bygmester, De véd visst godt, hvorledes det
vilde gå. Og derfor så rejser jeg.

SOLNESS.

Og hvad skal der bli' af <sp>mig,</sp> når De er rejst?
Hvad skal jeg ha' at leve for <sp>da</sp>? Bagefter?

HILDE
(med det ubestemmelige udtryk i øjnene).

Med <sp>Dem</sp> har det vel ingen nød. De har jo
Deres pligter imod hende. Lev for de pligterne.

SOLNESS.

For sent.  Disse her magterne, - disse - disse -

HILDE.

- dævlerne -

SOLNESS.

Ja, dævlerne! Og troldet indeni mig også. De
har tappet alt livsblodet af hende. (ler fortvilet.) For
min <sp>lykkes</sp> skyld gjorde de det! Jo-jo! (tungt.) Og
nu er hun død - for min skyld. Og jeg er levende
lænket til den døde. (i vild angst.) <sp>Jeg</sp> - <sp>jeg,</sp> som
ikke <sp>kan</sp> leve livet glædeløst!

(HILDE  går omkring bordet og sætter sig på bænken med albuerne på
bordpladen og hodet støttet i hænderne.)

HILDE
(sidder og ser en stund på ham).

Hvad vil De så bygge næstegang?

SOLNESS
(ryster på hodet).

Tror ikke, det blir til stort mere nu.

HILDE.

Ikke så'ne lune, lykkelige hjem for mor og far?
Og for barneflokken?

SOLNESS.

Gad vide, jeg, om der blir brug for sligt noget
herefterdags.

HILDE.

Stakkers bygmester! Og De, som har gåt her
i alle de ti årene - og sat livet ind - bare på <sp>det</sp>.

SOLNESS.

Ja, De må så sige, Hilde.

HILDE
(i udbrud).

Å, jeg synes, det er rigtig så tosset, så tosset,
- altsammen!

SOLNESS.

Hvilket altsammen?

HILDE.

At en ikke tør gribe efter sin egen lykke. Efter
sit eget liv! Bare fordi der står nogen ivejen, som
en kender!

SOLNESS.

En, som en ikke har ret til at gå forbi.

HILDE.

Gad vide, om en ikke <sp>havde</sp> ret til det
igrunden? Men så alligevel- Å, den, som kunde sove
ifra hele grejen!

(hun lægger armene fladt ned på bordet, hviler venstre side af hodet
på hænderne og lukker øjnene.)

SOLNESS
(drejer lænestolen og sætter sig ved bordet).

Havde <sp>De</sp> et lunt, lykkeligt hjem - oppe hos
Deres far, Hilde?

HILDE
(ubevægelig, svarer ligesom halvt i søvne).

Bare et bur havde jeg.

SOLNESS.

Og De vil slet ikke did ind igen?

HILDE
(som før).

Skogfuglen vil aldrig ind i buret.

SOLNESS.

Heller jage i den frie luften -

HILDE
(fremdeles som før).

Rovfuglen jager helst -

SOLNESS
(lar blikket hvile på hende).

Den,  som havde vikingtrods i livet -

HILDE
(med vanlig stemme, åbner øjnene, men rører sig ikke).

Og det andet?   Si', hvad <sp>det</sp> var!

SOLNESS.

Robust samvittighed.

(HILDE retter sig livfuld  på bænken.     Hendes øjne har igen det glade,
tindrende udtryk.)

HILDE
(nikker til ham).

Jeg  véd,  hvad De  kommer til  at bygge næste
gang, jeg!

SOLNESS.

Da véd De mere end jeg, Hilde.

HILDE.

Ja, bygmestrene, de er jo så dumme, de.

SOLNESS.

Og hvad blir det for noget da?

HILDE
(nikker igen).

Slottet.

SOLNESS.

Hvad for et slot?

HILDE.

<sp>Mit</sp> slot, kan De vel skønne.

SOLNESS.

Vil De ha' et slot nu?

HILDE.

Skylder   De   mig   ikke   et   kongerige,   må  jeg
spørge?

SOLNESS.

Jo, jeg hører, De siger det.

HILDE.

Nå. De skylder mig altså dette her kongeriget.
Og til et kongerige hører da vel et slot, skulde jeg tro!

SOLNESS
(mere og mere oplivet).

Ja, det plejer jo gerne være så.

HILDE.

Godt;  så byg det for mig da!   Straks!

SOLNESS
(ler).

Og det så'n straks på timen også?

HILDE.

Ja da! For nu er de omme, - de ti årene.
Og jeg vil ikke gå og vente længer. Altså, - ryk
ud med slottet, bygmester!

SOLNESS.

Det er ikke grejt at skylde <sp>Dem</sp> noget, Hilde.

HILDE.

Det skulde De ha' betænkt før. Nu er det
forsent. Altså - (banker i bordpladen.) - slottet på bordet!
Det er <sp>mit</sp> slot!   Jeg vil ha'  det <sp>straks</sp>!

SOLNESS
(alvorligere, læner sig nærmere, med armene på bordet).

Hvorledes har De tænkt Dem, at det slottet
skulde være, Hilde?

(Hendes  blik  tilsløres  lidt   efter  lidt.     Hun  stirrer  ligesom  indover  i
sig selv.)

HILDE
(langsomt).

Mit  slot  skal ligge højt oppe.   Svært højt skal
det ligge.   Og frit til alle sider.   Så jeg kan se vidt,
- vidt udover.

SOLNESS.

Og et højt tårn skal der vel være?

HILDE.

Et forfærdelig højt tårn. Og øverst oppe på
tårnet skal der være en altan. Og ude på <sp>den</sp> vil
jeg stå -

SOLNESS
(griber sig uvilkårlig om panden).

At De kan like at stå så svimlende højt -

HILDE.

Ja da! Just der oppe vil jeg stå og se på de
andre, - de, som bygger kirker. Og hjem for mor
og far og barneflokken. Og det skal <sp>De</sp> også få
komme op og se på.

SOLNESS
(dæmpet).

Får bygmesteren lov til at komme op til
prinsessen?

HILDE.

Hvis bygmesteren <sp>vil</sp>.

SOLNESS
(sagtere).

Så tror jeg bygmesteren kommer.

HILDE
(nikker).

Bygmesteren, - han kommer.

SOLNESS.

Men  får  aldrig   bygge  mere, - stakkers   bygmester.

HILDE
(livfuldt).

Jo da! Vi to skal være sammen om det. Og
så skal vi bygge det dejligste, - det allerdejligste,
som til er i hele verden.

SOLNESS
(spændt).

Hilde, - si' mig, hvad det er for noget!

HILDE
(ser smilende på ham, ryster lidt på hodet, spidser munden og taler som
til et barn).

Bygmesterne, - de er nogen svært - svært
dumme mennesker.

SOLNESS.

Ja visst er de dumme, ja. Men sig mig så,
hvad det er for noget! Det, som er det dejligste i
verden. Og som vi to skal bygge sammen?

HILDE
(tier lidt og siger med et ubestemmeligt udtryk i øjnene).

Luftslotte.

SOLNESS.

Luftslotte?

HILDE
(nikker).

Luftslotte, ja! Véd De, hvad så'nt et luftslot
er for noget?

SOLNESS.

Det er jo det dejligste i verden, siger De.

HILDE
(rejser sig i heftighed og slår ligesom afvisende ud med hånden).

Ja visst så, ja!   Luftslotte, - de er så nemme
at ty ind i, de. Og nemme at bygge også - (ser
hånligt på ham.) - allerhelst for de bygmesterne, som har
en - en svimmel samvittighed,

SOLNESS
(rejser sig).

Efter  denne  dag  bygger vi  to  sammen,   Hilde.

HILDE
(med et halvt tvilende smil).

Så'n et <sp>rigtigt</sp> luftslot?

SOLNESS.

Ja.   Et med grundmur under.

(RAGNAR BROVIK  kommer ud  fra huset.    Han bærer en stor grøn krans
med blomster og silkebånd.)

HILDE
(i glædesudbrud).

Kransen!   Å, det blir forfærdelig dejligt!

SOLNESS
(forundret).

Kommer <sp>De</sp> med kransen, Ragnar?

RAGNAR.

Jeg havde lovet formanden det.

SOLNESS
(lettet).

Nå, så går det vel bedre med Deres far da?

RAGNAR.

Nej.

SOLNESS

Kvikked det ham ikke, det, jeg havde skrevet?

RAGNAR.

Det kom for sent.

SOLNESS.

For sent!

RAGNAR.

Da hun kom med det, var han ikke ved
samling længer. Han havde fåt et slaganfald.

SOLNESS.

Men så gå da hjem til ham!   Se da til Deres far!

RAGNAR.

Han behøver mig ikke mere.

SOLNESS.

Men De behøver da vel at være hos ham.

RAGNAR.

<sp>Hun</sp> sidder ved sengen.

SOLNESS
(noget usikker).

Kaja?

RAGNAR
(ser mørkt på ham).

Ja, - Kaja, ja.

SOLNESS.

Gå hjem, Ragnar. Både til ham og til hende.
La' <sp>mig</sp> få kransen.

RAGNAR
(undertrykker et spottende smil).

De vil da vel aldrig selv -?

SOLNESS.

Jeg vil selv gå ned med den, vil jeg. (tager
kransen fra ham.) Og gå så De hjem. Vi har ikke brug
for Dem idag.

RAGNAR.

Jeg véd, at De ikke har brug for mig herefter.
Men idag blir jeg.

SOLNESS.

Nå, så bli', siden De endelig vil da.

HILDE
(ved rækværket).

Bygmester, - her vil jeg stå og se på Dem.

SOLNESS.

På mig!

HILDE.

Det blir forfærdelig spændende.

SOLNESS
(dæmpet).

Det snakker vi to om siden,  Hilde.

(han går med kransen ned ad trappen og bort igennem haven.)

HILDE
(ser efter ham; derpå vender hun sig til RAGNAR).

De kunde da gerne så meget som takket ham,
synes jeg.

RAGNAR.

Takket ham?   Skulde jeg takket <sp>ham?</sp>

HILDE.

Ja, det skulde De da rigtignok!

RAGNAR.

Det   måtte   vel   snarere   være  Dem,  jeg   skulde
takke.

HILDE.

Hvor kan De si'  sligt noget?

RAGNAR
(uden at svare hende).

Men vogt Dem bare, De, frøken! For De
kender nok ikke <sp>ham</sp> rigtig endnu.

HILDE
(ildfuld).

Å, jeg kender ham bedst, jeg!

RAGNAR
(ler i forbittrelse).

Takke ham, som har holdt mig nede år efter
år! Han, som har fåt far til at tvile på mig. Fåt
mig selv til at tvile - . Og det altsammen bare
for at -!

HILDE
(ligesom anende noget).

For at -?   Si' mig det straks!

RAGNAR.

For at han kunde få beholde hende hos sig.

HILDE
(med et sæt imod ham).

Frøkenen ved pulten!

RAGNAR.

Ja.

HILDE
(truende, med knyttede hænder).

Det er ikke sandt!   De lyver på ham!

RAGNAR.

<sp>Jeg</sp> vilde heller ikke tro det før idag, - da
hun selv sa' det.

HILDE
(som ude af sig).

<sp>Hvad</sp> sa' hun! Jeg vil vide det! Straks!
Straks!

RAGNAR.

Hun sa', at han har ta't hendes sind - helt
og holdent. Ta't alle hendes tanker for sig alene.
Hun si'r, at hun aldrig kan slippe ham. At hun
vil bli' her, hvor <sp>han</sp> er -

HILDE
(med gnistrende øjne).

Det får hun ikke lov til!

RAGNAR
(ligesom forskende).

For hvem får hun ikke lov?

HILDE
(hurtig).

Ikke for <sp>ham</sp> heller!

RAGNAR.

Å nej, - jeg forstår jo det hele så godt nu.
Herefter vilde hun vel bare bli' - til besvær.

HILDE.

Ingenting forstår De - når De kan si' sligt!
Nej, <sp>jeg</sp> skal fortælle Dem, hvorfor han holdt på
hende.

RAGNAR.

Og hvorfor da?

HILDE.

For at få beholde <sp>Dem</sp>.

RAGNAR.

Har han sagt Dem det?

HILDE.

Nej,   men  det  <sp>er</sp> så!   Det <sp>må</sp> være så!   (vildt.)
Jeg vil, - jeg <sp>vil,</sp> at det skal være så!

RAGNAR.

Og just  da  <sp>De</sp>   var  kommen, - så   slap  han
hende.

HILDE.

<sp>Dem,</sp> - <sp>Dem</sp>  var  det,   han  slap!    Hvad tror
De, han bry'r sig om så'ne fremmede frøkener, han?

RAGNAR
(tænker efter).

Skulde  han   da  ha'   gåt  her  og  været ræd for
mig?

HILDE.

<sp>Han</sp>   ræd!      <sp>Så</sp>   kry   skulde   De   ikke   være,
synes jeg.

RAGNAR.

Å, han må da vel for længe siden ha' skønnet,
at jeg duer til noget, jeg også. - Forresten, - <sp>ræd,</sp>
-  det er nu netop <sp>det</sp> han  er,  ser De.

HILDE.

Han!   Jo, bild mig <sp>det</sp> ind!

RAGNAR.

På   sæt   og vis   <sp>er</sp>   han   ræd.    Han,   den store
bygmesteren.    Ta'  livslykken  ifra  andre mennesker,
-  slig,   som   han   har   gjort   både   med  far  og med
mig, - <sp>det</sp> er han ikke ræd for.   Men bare det, at
klyve   op   på   et  stakkers   stillads, - <sp>det</sp> vilde han
nok be' Gud bevare sig for!

HILDE.

Å, De skulde bare set ham så højt oppe, -
så svimlende højt, som jeg engang så ham!

RAGNAR.

Har De set det?

HILDE.

Ja, det har jeg rigtignok. Så fri og stolt, som
han stod og fæsted kransen til kirkefløjen!

RAGNAR.

Jeg véd, at han har vovet det én gang i sit
liv. En eneste gang. Vi unge har snakket så tidt
om det. Men ingen magt i verden får ham til at
gøre det om igen.

HILDE.

Idag gør han det om igen!

RAGNAR
(hånligt).

Jo, det kan De tro!

HILDE.

Vi skal få se det!

RAGNAR.

Det får hverken De eller jeg se.

HILDE
(voldsom, ustyrlig).

Jeg <sp>vil</sp> se det!   Jeg <sp>vil</sp> og jeg <sp>må</sp> se det!

RAGNAR.

Men han gør det ikke. <sp>Tør</sp> simpelthen ikke
gøre det. For han har nu engang den skavank, -
han, den store bygmesteren.

(FRU SOLNESS kommer fra huset ud på verandaen.)

FRU   SOLNESS
(ser sig om).

Er han ikke her?   Hvor er han gåt hen?

RAGNAR.

Bygmesteren er der borte hos arbejderne.

HILDE.

Han gik med kransen.

FRU   SOLNESS
(i skræk).

Gik han med kransen! Å Gud, - å Gud!
Brovik, - De må gå ned til ham! Se at få ham
herop!

RAGNAR.

Skal jeg si', at fruen vil snakke med ham?

FRU   SOLNESS.

Å ja, kære, gør det. - Nej, nej, - si' ikke, at
<sp>jeg</sp> vil ham noget! De kan si', at her <sp>er</sp> nogen.
Og at han må komme straks.

RAGNAR.

Godt.   Jeg skal så gøre, frue.

(han går ned af trappen og bort igennem haven.)

FRU   SOLNESS.

Å, frøken Wangel, De kan ikke forestille Dem,
hvilken angst jeg udstår for hans skyld.

HILDE.

Men er da dette her noget at være så svært
ræd for?

FRU   SOLNESS.

Å ja, det kan De da vel skønne. Tænk, om
han gør alvor af det! Om han nu finder på at stige
op på stilladset!

HILDE
(spændt).

Tror De han gør det?

FRU   SOLNESS.

Å, en kan aldrig vide, hvad han kunde falde
på. Han kunde jo gerne være i stand til hvad det
så skal være.

HILDE.

Aha, <sp>De</sp> tror kanske også, at han er - så'n -?

FRU   SOLNESS.

Ja, jeg véd ikke længer, hvad jeg skal tro om
ham. For doktoren har nu fortalt mig så mangt og
meget. Og når jeg lægger det sammen med et og
andet, som jeg har hørt ham si' -

(DOKTOR HERDAL ser ud gennem døren.)

DOKTOR   HERDAL.

Kommer han ikke snart?

FRU   SOLNESS.

Jo, jeg tænker da det. Der er ialfald gåt bud
efter ham.

DOKTOR HERDAL
(nærmere).

Men De må nok gå ind, De, frue -

FRU   SOLNESS.

Nej da, nej da. Jeg vil bli' her ude og vente
på Halvard.

DOKTOR   HERDAL.

Ja men der er kommet nogen damer til Dem -

FRU   SOLNESS.

Å Gud, <sp>det</sp> også!    Og netop nu!

DOKTOR   HERDAL.

Det er nogen, som si'r, at de endelig må få
se på stasen.

FRU   SOLNESS.

Ja-ja, så får jeg nok gå ind til dem alligevel.
For det er jo min pligt.

HILDE.

Kan De ikke be' de damerne gå sin vej da?

FRU   SOLNESS.

Nej, det går umulig an. Siden de er kommet
herhen, så er det jo min pligt at ta' imod dem.
Men bli' De herude sålænge, - og ta' imod ham.
når han kommer.

DOKTOR   HERDAL.

Og se til at holde ham oppe med snak så
længe som mulig -

FRU   SOLNESS.

Ja, gør det, kære frøken Wangel. Hold ham
så fast, som De bare kan.

HILDE.

Var det ikke rettest,  at De selv gjorde det?

FRU   SOLNESS.

Jo, Herregud, - det var jo <sp>min</sp> pligt. Men når
en har pligter på så mange kanter, så -

DOKTOR   HERDAL
(ser mod haven).

Nu kommer han!

FRU   SOLNESS.

Og tænk, - jeg, som må gå ind!

DOKTOR   HERDAL
(til HILDE).

Si' ikke noget om, at <sp>jeg</sp> er her.

HILDE.

Nej da!    Jeg skal nok finde på noget andet at
prate med bygmesteren om.

FRU   SOLNESS.

Og  hold  ham   endelig  fast.     Jeg   tror,   at  <sp>De</sp>
kan bedst det.

(FRU SOLNESS og DOKTOR HERDAL går ind i huset.    HILDE blir stående
igen på verandaen.)

(BYGMESTER SOLNESS kommer fra haven op ad trappen.)

SOLNESS.

Her  skal være nogen,  som vil ha' fat på mig,
hører jeg.

HILDE.

Jaha, det er mig, det, bygmester.

SOLNESS.

Å, er det Dem, Hilde.   Jeg var ræd, det skulde
være Aline og doktoren.

HILDE.

De er nok svært ræd af Dem, De!

SOLNESS.

Så De tror det?

HILDE.

Ja,   folk  si'r,   at De er ræd  for  at krabbe
omkring - så'n oppe på stilladserne.

SOLNESS.

Nå, det er nu en sag for sig, det.

HILDE.

Men ræd for det, - det er De altså?

SOLNESS.

Ja, jeg er det.

HILDE.

Ræd   for,   at  De   skal  falde   ned   og   slå   Dem
ihjæl?

SOLNESS.

Nej, ikke for det.

HILDE.

Men for hvad da?

SOLNESS.

Jeg er ræd for gengældelsen, Hilde.

HILDE.

For gengældelsen?   (ryster på hodet.)    Det  skønner
jeg ikke.

SOLNESS.

Sæt Dem ned.   Så skal jeg fortælle Dem noget.

HILDE.

Ja, gør det!   Straks!

(hun  sætter sig på en taburet ved  rækværket og ser forventningsfuld
på ham.)

SOLNESS
(kaster sin hat på bordet).

De véd jo, at det første, jeg begyndte med,
det var med kirkebygninger.

HILDE
(nikker).

Det véd jeg godt.

SOLNESS.

For jeg, ser De, jeg var som gut gåt ud fra et
fromt hjem på landsbygden. Og derfor så syntes
jeg jo, at dette kirkebyggeriet, det var det værdigste,
jeg kunde vælge.

HILDE.

Ja-ja.

SOLNESS.

Og det tør jeg nok si', at jeg bygged disse her
små, fattige kirkerne med et så ærligt og varmt og
inderligt sind, at - at -

HILDE.

At-?   Nå?

SOLNESS.

Ja, at jeg synes, han burde været fornøjet
med mig.

HILDE.

<sp>Han</sp>?   Hvilken <sp>han</sp>?

SOLNESS.

Han, som skulde ha' kirkerne, vel! Han, som
de skulde tjene til ære og pris for.

HILDE.

Nå så! Men er De da viss på, at - at han
ikke var - så'n - fornøjet med Dem?

SOLNESS
(hånlig).

Han fornøjet med <sp>mig</sp>! Hvor kan De snakke
så, Hilde? Han, som gav troldet i mig lov til at
rumstere slig, som det selv vilde. Han, som bød
dem være på pletten både nat og dag for at tjene
mig, - alle disse - disse -

HILDE.

Dævlerne -

SOLNESS.

Ja, både den ene og den anden slags. Å nej,
jeg fik nok føle, at han ikke var fornøjet med mig.
(hemmelighedsfuldt.) Se, derfor var det egentlig, at han
lod det gamle huset brænde.

HILDE.

Var det derfor?

SOLNESS.

Ja, skønner De ikke det? Han vilde jeg skulde
få lejlighed til at bli' en hel mester på mit område
- og bygge så meget ærefuldere kirker for ham. I
førstningen forstod jeg ikke, hvor han vilde hen.
Men så med én gang gik det op for mig.

HILDE.

Hvad tid var det?

SOLNESS.

Det var, da jeg bygged kirketårnet oppe i
Lysanger.

HILDE.

Det tænkte jeg mig.

SOLNESS.

For,   ser  De,   Hilde,   deroppe   på   det  fremmede
sted, <sp>der</sp> gik jeg så jævnlig og grubled og funderte
med mig selv. Da så' jeg så grejt, hvorfor han
havde ta't mine små barn fra mig. Det var for at
jeg ingenting andet skulde ha' at hæfte mig ved.
Ikke sligt noget, som kærlighed og lykke, forstår De.
Jeg skulde bare være bygmester. Ingenting andet.
Og så skulde jeg hele mit liv igennem gå her og
bygge for ham. (ler.) Men <sp>det</sp> blev der rigtignok
ikke noget af.

HILDE,

Hvad gjorde De da så?

SOLNESS.

Først gransked og prøved jeg mig selv -

HILDE.

Og så?

SOLNESS.

Så gjorde jeg det <sp>umulige</sp>.   <sp>Jeg</sp> ligesom <sp>han</sp>.

HILDE.

Det umulige

SOLNESS.

Jeg havde aldrig før kunnet tåle at stige højt
og frit tilvejrs. Men den dag kunde jeg det.

HILDE
(springer op).

Ja, ja,  det kunde De!

SOLNESS.

Og da jeg stod helt der øverst oppe og hang
kransen over tårnfløjen, så sa' jeg til ham: Hør nu
her, du mægtige! Herefterdags vil jeg være fri
bygmester, jeg også. På mit område. Ligesom du på
dit.   Jeg vil aldrig mere bygge kirker for dig.   Bare
hjem for mennesker.

HILDE
(med store, tindrende øjne).

<sp>Det</sp> var sangen, som jeg hørte gennem luften!

SOLNESS.

Men han fik vand på sin mølle bagefter

HILDE.

Hvad mener De med <sp>det</sp>?

SOLNESS
(ser mistrøstig på hende).

Det,   at   bygge   hjem   for   mennesker, - det  er
ikke fem øre værd, Hilde.

HILDE.

Siger De <sp>det</sp> nu?

SOLNESS.

Ja, for nu ser jeg det. Menneskene har ikke
brug for disse her hjemmene sine. Ikke for at være
lykkelige, ikke. Og jeg vilde heller ikke havt brug
for så'nt et <sp>hjem</sp>. Ifald jeg havde ejet noget. (med
en stille, forbittret latter.) Se, <sp>det</sp> er hele opgøret, så
langt, så langt jeg ser tilbage. Ingenting bygget
igrunden. Og ingenting ofret for at <sp>få</sp> bygge noget
heller. Ingenting, ingenting - altsammen.

HILDE.

Og  aldrig  så vil De bygge noget nyt herefter?

SOLNESS
(med liv).

Jo,  netop nu vil jeg begynde!

HILDE.

Hvad da?   Hvad da?   Si' mig det straks!

SOLNESS.

Det eneste, som jeg tror der kan rummes
menneskelykke i, - <sp>det</sp> vil jeg bygge nu.

HILDE
(ser fast på ham).

Bygmester, - nu mener De luftslottene vore.

SOLNESS.

Luftslottene, ja.

HILDE.

Jeg er ræd, De vilde svimle før vi kom halvvejs.

SOLNESS.

Ikke   når   jeg  får   gå  hånd  i  hånd med <sp>Dem,</sp>
Hilde.

HILDE
(med et drag af undertrykt harme).

Bare   med   mig?     Skal   vi   ikke   være   flere   i
følge da?

SOLNESS.

Hvem ellers, mener De?

HILDE.

Å, - hun, denne Kaja ved pulten.   Stakker, -
skal De ikke ha' hende med Dem også?

SOLNESS.

Åhå.   Var det hende, Aline sad her og snakked
for Dem om.

HILDE.

<sp>Er</sp> det så,  eller er det ikke?

SOLNESS
(heftig).

Jeg svarer Dem ikke på sligt noget! Helt og
holdent skal De tro på mig!

HILDE.

I ti år har jeg trod så fuldt,  så fuldt på Dem.

SOLNESS.

De skal bli' ved at tro på mig!

HILDE.

Så la' mig få se Dem fri og højt oppe da!

SOLNESS
(tungt).

Å, Hilde, - slig står ikke jeg til hverdagsbrug.

HILDE
(lidenskabelig).

Jeg vil det! Jeg vil det! (bedende.) Bare en
eneste gang til, bygmester! Gør det <sp>umulige</sp> om
igen!

SOLNESS
(står og ser dybt på hende)

<sp>Hvis</sp> jeg prøver det, Hilde, så vil jeg stå
deroppe og snakke til ham li'som sidst.

HILDE
(i stigende spænding).

Hvad vil De si' til ham!

SOLNESS.

Jeg vil si' til ham: hør mig, stormægtige herre,
- du får nu dømme om mig som du selv synes.
Men herefter vil jeg bare bygge det dejligste i
verden -

HILDE
(henreven).

Ja - ja - ja!

SOLNESS.

-  bygge   det   sammen   med en prinsesse,   som
jeg holder af -

HILDE.

Ja, si' ham det!    Si' ham det!

SOLNESS.

Ja.   Og så vil jeg si' til ham:   nu går jeg ned
og slår armene om hende og kysser hende -

HILDE.

-  mange gange!   Si' det!

SOLNESS.

-  mange, mange gange, vil jeg si'.

HILDE.

Og så -?

SOLNESS.

Så vil jeg svinge min hat - og gå ned på
jorden - og gøre som jeg sa' ham.

HILDE
(med udstrakte arme).

Nu  ser jeg Dem  igen,   som da der var sang i
luften!

SOLNESS
(ser på hende med sænket hode).

Hvorledes er De ble't slig,   som De er,   Hilde?

HILDE.

Hvorledes har De fåt mig til at bli' slig, som
jeg er?

SOLNESS
(kort og fast).

Prinsessen skal <sp>ha'</sp> sit slot.

HILDE
(jublende, klapper i hænderne).

Å, bygmester -! Mit dejlige, dejlige slot. Vort
luftslot!

SOLNESS.

Med grundmur under.

(I gaden har samlet sig EN MÆNGDE MENNESKER, der kun skimtes utydeligt
mellem   træerne.     Musik   af   blæseinstrumenter   høres   fjernt   bag   det
nye hus.)

(FRU SOLNESS,  med skindkrave om halsen,  DOKTOR HERDAL,  med hendes
hvide sjal på armen, og NOGLE DAMER kommer ud på verandaen.  RAGNAR
BROVIK kommer samtidig op fra haven.)

FRU   SOLNESS
(til RAGNAR).

Skal her være musik også?

RAGNAR.

Ja. Det er byggearbejdernes forening. (til SOLNESS.)
Jeg skulde si' fra formanden, at nu står han færdig
til at gå op med kransen.

SOLNESS
(tar sin hat).

Godt.   Jeg går selv derned.

FRU    SOLNESS
(angst).

Hvad vil du dernede,  Halvard?

SOLNESS
(kort).

Jeg må være nedenunder hos folkene.

FRU   SOLNESS.

Ja, nedenunder, ja. Bare nedenunder.

SOLNESS.

Jeg plejer jo det.   Så'n til hverdags.

(han går ned ad trappen og bort igennem haven.)

FRU   SOLNESS
(råber efter ham over rækværket).

Men bed endelig manden, at han er forsigtig,
når han skal op! Lov mig det, Halvard!

DOKTOR   HERDAL
(til FRU SOLNESS).

Ser De så, at jeg fik ret! Han tænker ikke
mere på de galskaberne.

FRU   SOLNESS.

Å, hvor det letted! To gange er der nu faldet
folk ned for os. Og begge to så slog de sig ihjæl
på stedet. (vender sig til HILDE.) Tak skal De ha', frøken
Wangel, at De holdt ham så godt fast. <sp>Jeg</sp> havde
visst aldrig fåt bugt med ham.

DOKTOR    HERDAL
(lystig).

Ja, ja, frøken Wangel, De forstår nok at holde
en fast, når De rigtig vil, De!

(FRU SOLNESS og DOKTOR HERDAL går hen til damerne, som står nærmere
ved   trappen   og ser udover haven.    HILDE blir stående ved rækværket i
forgrunden.    RAGNAR går hen til hende.)

RAGNAR
(med undertryk! latter, halv sagte).

Frøken, - ser De alle de unge folkene nede på
gaden ?

HILDE.

Ja.

RAGNAR.

Det er kammeraterne,   som vil se på mesteren.

HILDE.

Hvad vil de se på <sp>ham</sp> for da?

RAGNAR.

De  vil  se  på,   at  han ikke tør stige op på sit
eget hus.

HILDE.

Nej, vil de <sp>det,</sp> de gutterne!

RAGNAR
(harmfuld og hånlig).

Han har holdt os nede så længe,   han.   Nu vil
vi se på, at <sp>han</sp> også værs'go' får holde sig nedenfor.

HILDE.

Det får De ikke se.   Dennegang ikke.

RAGNAR
(smiler).

Så?   Hvor får vi se ham henne da?

HILDE.

Højt, - højt oppe ved fløjen får De se ham!

RAGNAR
(ler).

Han!   Jo, det kan De tro!

HILDE.

Han <sp>vil</sp> til toppen. Og altså får De se ham
der også.

AGNAR.

Ja, han <sp>vil,</sp> ja! Det tror jeg så gerne. Men
han <sp>kan</sp> simpelthen ikke. Det vilde gå rundt for
ham længe, længe før han kom halvvejs. Han måtte
krybe ned igen på hænder og knæer!

DOKTOR   HERDAL
(peger henover).

Se!   Der går formanden opover stigerne.

FRU   SOLNESS.

Og så har han vel kransen at bære på også.
Å, bare han nu tar sig iagt!

RAGNAR
(stirrer vantro og råber).

Men det er jo -!

HILDE
(i udbrydende jubel).

Det er bygmesteren selv!

FRU   SOLNESS
(skriger i forfærdelse).

Ja, det er Halvard! Å, du store Gud -!
Halvard! Halvard!

DOKTOR   HERDAL.

Hys!    Skrig ikke til ham!

FRU   SOLNESS
(halvt fra sig selv).

Jeg vil til ham!   Få ham ned igen!

DOKTOR   HERDAL
(holder på hende).

Stå urørlige allesammen!   Ikke en lyd!

HILDE
(ubevægelig, følger SOLNESS med øjnene).

Han stiger og stiger.   Altid højere.   Altid højere!
Se!   Se bare!

RAGNAR
(åndeløs).

Nu  <sp>må</sp>  han  vende  om igen.   Der er ikke råd
for andet.

HILDE.

Han  stiger  og   stiger.    Nu  er  han  snart oppe.

FRU   SOLNESS.

Å,  jeg  forgår   af  skræk.    Jeg   holder  ikke  det
synet ud!

DOKTOR HERDAL.

Så se ikke op på ham da.

HILDE.

Der   står  han   på   de   øverste   plankerne!    Helt
oppe!

DOKTOR   HERDAL.

Ingen må røre sig!   Hører De det!

HILDE
(jubler i stille inderlighed).

Endelig!   Endelig!    Nu ser jeg ham stor og fri
igen!

RAGNAR
(næsten målløs).

Men dette her er jo -

HILDE.

Slig har jeg set ham i alle de ti årene. Hvor
tryg han står! Forfærdelig spændende alligevel. Se
på ham! Nu hænger han kransen om spiret!

RAGNAR.

Dette her er som at stå og se på noget rent
umuligt.

HILDE.

Ja,   det   er jo det <sp>umulige</sp>,   det,   som han nu
gør! (med det ubestemmelige udtryk i øjnene.) Kan De se nogen
anden deroppe hos ham?

RAGNAR.

Der er ingen andre.

HILDE.

Jo,  der er en,  som han trætter med.

RAGNAR.

De tar fejl.

HILDE.

Hører De ikke sang i luften heller da?

RAGNAR.

Det må være vinden i trætoppene.

HILDE.

<sp>Jeg</sp> hører sang. En vældig sang! (råber i vild
jubel og glæde.) Se, se! Nu svinger han hatten! Han
hilser herned! Å, så hils da op til ham igen. For
nu, nu er det fuldbragt! (river  det hvide sjal fra doktoren,
vifter med det og skriger opad.) Hurra for bygmester Solness!

DOKTOR   HERDAL.

La' være!   La' være!   For Guds skyld -!

(Damerne på verandaen vifter med lommetørklæderne og hurraråbet
istemmes nede på gaden. Da forstummer det pludselig og folkemængden
slår over i et forfærdelsens skrig. Et menneskelegeme sammen med
planker og træstumper skimtes utydeligt at styrte ned inde mellem
træerne.)

FRU   SOLNESS   og   DAMERNE
(samtidigt).

Han falder!   Han falder!

(FRU SOLNESS vakler, segner afmægtig bagover og opfanges af damerne
under råb og forvirring.)

(Menneskemængden på gaden bryder gærdet ned og stormer ind i haven.
DOKTOR HERDAL iler ligeledes derned.    Kort ophold.)

HILDE
(stirrer ufravendt opad og siger som forstenet).

<sp>Min</sp> bygmester.

RAGNAR
(støtter sig skælvende til rækværket).

Han må være knust.   Dræbt på stedet.

EN   AF   DAMERNE
(medens FRU SOLNESS bæres ind i huset).

Løb ned til doktoren -

RAGNAR.

Kan ikke flytte en fod -

EN   ANDEN   DAME.

Så råb ned til nogen da!

RAGNAR
(forsøger at råbe).

Hvorledes er det?   Er han ilive?

EN   STEMME
(nede i haven).

Bygmester Solness er død!

ANDRE   STEMMER
(nærmere).

Hele  hodet  er  knust. - Han faldt  lige i
stenbruddet.

HILDE
(vender sig til RAGNAR og siger stille).

Nu kan jeg ikke se ham deroppe.

RAGNAR.

Forfærdeligt  dette  her.    Han  magted  det  altså
dog ikke.

HILDE
(ligesom i stille, forvildet triumf).

Men   helt  til  toppen   kom  han.    Og  jeg  hørte
harper  i  luften. (svinger sjalet opad  og skriger i vild inderlighed.)
<sp>Min</sp>, - <sp>min</sp> bygmester!


<chapter name="LILLE EYOLF">

<h1>LILLE EYOLF</h1>
</chapter>
<chapter name="Personerne">
<h2><small>PERSONERNE:</small></h2>

<poem>ALFRED ALLMERS, ejendomsbesidder, literat, forhen timelærer.
FRU   RITA   ALLMERS,   hans   hustru.
EYOLF, deres barn; ni år gammel.
FRØKEN ASTA ALLMERS, Alfreds yngre halvsøster.
INGENIØR   BORGHEJM.
ROTTEJOMFRUEN.</poem>

*

(Handlingen foregår på ALLMERS'S ejendom ude ved fjorden, et par mile
fra byen.)
</chapter>
<chapter name="Første akt">
<h2>FØRSTE AKT.</h2>

(En smukt og rigt udstyret havestue. Mange møbler, blomster og planter.
I baggrunden åbne glasdøre ud til en veranda. Vid udsigt over fjorden.
Skogklædte åser i det fjerne. På hver af sidevæggene en dør, den til
højre er en dobbeltdør og længst tilbage. Foran til højre en sofa med
løse puder og tæpper. Stole og et lidet bord ved sofahjørnet. Foran
til venstre et større bord med lænestole omkring. På bordet står en
åben håndkuffert. Det er tidlig sommermorgen i varmt solskinsvejr.)

(FRU RITA ALLMERS  står ved bordet, med  ryggen mod højre,  og pakker
ud af kufferten. Hun er en smuk, temmelig stor, yppig, blond dame på
omkring 30 år. Klædt i lys morgenkjole.)

(Lidt  efter kommer FRØKEN ASTA ALLMERS  ind  gennem  døren  til højre,
klædt i lysbrun sommerdragt med hat, jakke og parasol.   Under armen
har hun  en  temmelig stor låset mappe. Hun er smækker, middelhøj,
med mørkt hår og dybe, alvorlige øjne. 25 år gammel.)

ASTA
(indenfor døren).

God morgen,  kære Rita.

RITA
(vender hodet og nikker til hende).

Nej se, - er det dig, Asta!   Kommer du alt så
tidligt fra byen?   Helt her ud til os?

ASTA
(lægger tøjet fra sig på en stol ved døren).

Ja,  jeg   havde   ikke  rist  eller  ro  på  mig.   Jeg
syntes, jeg  <sp>måtte</sp>  herud  og  se  til lille Eyolf idag.
Og til dig også. (lægger mappen på bordet ved sofaen.) Og
så gik jeg udover med dampskibet.

RITA
(smiler til hende).

Og ombord traf du kanske en eller anden god
ven? Sådan rent tilfældigt, mener jeg.

ASTA
(rolig).

Nej, jeg traf sletikke nogen, som jeg kendte.
(ser kufferten.) Men, Rita, - hvad er det der for noget?

RITA
(pakker fremdeles ud).

Alfreds rejsekuffert.    Kender du ikke den?

ASTA
(glad, går nærmere).

Hvad!   Er Alfred kommen hjem?

RITA.

Ja, tænk dig til, - han kom så rent uventet
med nattetoget.

ASTA.

Å, så var det <sp>det</sp>, jeg følte! Det var <sp>det</sp>, som
drog mig herud! - Og han havde ingenting skrevet
i forvejen? Ikke engang et brevkort?

RITA.

Ikke et eneste ord.

ASTA.

Ikke telegraferet heller?

RITA.

Jo, en times tid før han kom. Ganske kort og
koldt. (ler.) Synes du ikke, det ligner ham, Asta?

ASTA.

Jo da.    Han går så stille med alting.

RITA.

Men desto dejligere var det så, da jeg fik ham
igen.

ASTA.

Ja,  det kan jeg nok tænke mig.

RITA.

Hele fjorten dage før jeg vented ham!

ASTA.

Og det står godt til med ham?   Ikke nedstemt?

RITA
(klapper kufferten sammen og smiler til hende).

Han så ud rent som om han var forklaret, da
han kom ind ad døren.

ASTA.

Og var ikke en  smule træt heller?

RITA.

Jo, træt tror jeg rigtignok han var. Dygtig
træt også. Men, stakker, han havde jo gåt til fods
det meste af vejen.

ASTA.

Og så har kanske højfjeldsluften været vel skarp
for ham.

RITA.

Nej, det kan jeg aldrig tro. Jeg har ikke hørt
han har hostet en eneste gang.

ASTA.

Nå,   der  kan   du   bare   se!   Så var det jo godt
alligevel   da,   at  lægen   fik  ham  overtalt til at gøre
den turen.

RITA.

Ja, nu, da det endelig er overstået, så -. Men
du kan tro, det har været en forfærdelig tid for mig,
Asta. Jeg har aldrig villet snakke om det. Og du
kom jo så sjelden ud til mig også -

ASTA.

Ja, det var visst ikke rigtig gjort af mig. Men -

RITA.

Nå, nå, nå, - du havde jo skolen derinde i
byen. (smiler.) Og vor vejbygger - han var jo
bortrejst også.

ASTA.

A, la' være med det, Rita!

RITA.

Ja, ja da. La' vejbyggeren fare. - Men sligt
savn, som jeg har følt efter Alfred, du! Slig en
tomhed! Sligt øde! Uh, det var som om nogen
var ble't begravet her i huset -!

ASTA.

Nå,  Herregud, - bare en sex - syv uger da -

RITA.

Ja, men du må huske på, at Alfred har aldrig
før været borte fra mig. Aldrig så længe som et
døgn engang. Aldrig i alle de ti år -

ASTA.

Nej, men derfor så synes jeg sandelig det var
på tiden, at han fik komme lidt ud iår. Han skulde
ha' gåt på fjeldtur hver eneste sommer. Det skulde
han ha' gjort.

RITA
(halvt smilende).

Ak ja, du har godt for at snakke, du. Hvis
jeg var så - så fornuftig som du, så havde jeg vel
sluppet ham løs før - kanske. Men jeg syntes ikke,
jeg kunde det, Asta! Det stod for mig, som om jeg
aldrig vilde få ham igen mere. Kan du da ikke så
godt forstå <sp>det</sp>?

ASTA.

Nej. Men det er vel sagtens, fordi jeg ikke har
nogen at miste.

RITA
(med et drillende smil).

Har du virkelig sletikke nogen -?

ASTA.

Ikke det <sp>jeg</sp> véd om. (afbrydende.) Men sig mig,
Rita, - hvor er Alfred henne? Sover han kanske?

RITA.

Å, langtfra. Han stod op lige så tidlig idag,
som han plejer.

ASTA.

Nå, så har han vel ikke været så svært træt
heller.

RITA.

Jo, inat. Da han kom. Men nu har han havt
Eyolf inde hos sig over en hel time.

ASTA.

Den stakkers lille, blege gutten! Skal han nu
til at lære og lære igen?

RITA
(med et skuldertræk).

Alfred vil jo så ha' det, véd du.

ASTA.

Ja, men jeg synes, du skulde sætte dig imod
det, Rita.

RITA
(noget utålmodig).

Nej, - véd du hvad, - det kan jeg virkelig ikke
blande mig op i. Alfred må jo forstå de ting meget
bedre end jeg. - Og hvad vil du da Eyolf skal ta'
sig til? Han kan jo ikke løbe omkring og lege, han,
- ligesom andre børn.

ASTA
(bestemt).

Jeg vil snakke med Alfred om dette her.

RITA.

Ja, kære,  gør du bare det. - Nå,  se der -

(ALFRED ALLMERS, i sommerdragt, ledende EYOLF ved hånden, kommer
ind gennem døren til venstre. Han er en slank, finbygget mand på 36-37
år, med milde øjne, tyndt brunt bar og skæg. Over hans ansigt hviler
et alvorligt, tankefuldt drag. - EYOLF bærer en dragt af snit som et
slags uniform med guldsnore og løveknapper. Han er halt og går med
krykke under den venstre arm. Benet er lammet. Han er liden af vækst,
ser sygelig ud, men har smukke, kloge øjne.)

ALLMERS
(slipper EYOLF, går glad hen og rækker ASTA begge hænder).

Asta! Kæreste Asta! At du er her ude! At
jeg straks skulde få se dig!

ASTA.

Jeg synes jeg måtte -.   Velkommen hjem igen!

ALLMERS
(ryster hendes hænder).

Tak skal du ha' for det.

RITA.

Ser han ikke prægtig ud?

ASTA
(stirrer ufravendt på ham).

Dejlig! Rent dejlig! Så oplivet i øjnene! Ja,
da har du vel skrevet svært meget undervejs. (glad
udbrydende.) Kanske gerne hele bogen er færdig, Alfred?

ALLMERS
(trækker på Skuldren).

Bogen -?   Å,  <sp>den</sp> -

ASTA.

Ja, jeg tænkte mig, at det vilde gå så let for
dig, når du bare fik komme ud.

ALLMERS.

Det tænkte jeg også. Men se, - det gik ganske
anderledes, du. Jeg har såmæn ikke skrevet en
linje på bogen.

ASTA.

Har du ikke skrevet -!

RITA.

Å så! Jeg kunde ikke skønne, at alt papiret
lå urørt i kufferten.

ASTA.

Men, kære Alfred, hvad har du da bestilt i al
den tid?

ALLMERS
(smiler).

Bare gåt og tænkt og tænkt og tænkt.

RITA
(lægger armen om hans skulder).

Tænkt lidt på dem også, som hjemme sad?

ALLMERS.

Ja, det kan du vel vide. Meget også. Hver
eneste dag.

RITA
(slipper ham).

Nå,  så er det jo godt og vel altsammen da.

ASTA.

Men sletikke skrevet noget på bogen? Og så
kan du endda se så glad og tilfreds ud? Det plejer
du da ikke ellers. Ikke når arbejdet går tungt for
dig, mener jeg.

ALLMERS.

Det har du ret i. For jeg har været så dum
før, ser du. Det, at tænke, <sp>det</sp> rummer det bedste
i en. Hvad som kommer på papiret duer ikke stort.

ASTA
(med et udråb).

Duer det ikke!

RITA
(ler).

Men er du ble't gal, Alfred!

EYOLF
(ser troværdig op på ham).

Jo da, pappa, - det, som <sp>du</sp> skriver, det duer.

ALLMERS
(smiler og stryger hans hår).

Ja ja, når <sp>du</sp> siger det, så-. Men tro du
mig, - der kommer en bagefter, som vil gøre det
bedre.

EYOLF.

Hvad skulde det være for en?   Å, sig det!

ALLMERS.

Giv tid. Han  vil nok komme og melde sig.

EYOLF.

Og hvad vil du så gøre?

ALLMERS
(alvorlig).

Så vil jeg gå til fjelds igen --

RITA.

Fy,  skam dig, Alfred!

ALLMERS.

- op på højderne og på de store vidder.

EYOLF.

Pappa, tror du ikke jeg snart blir så bra', at
jeg kan få være med dig?

ALLMERS
(smærtelig berørt).

Å jo,  kanske det,  lille gutten min.

EYOLF.

For jeg synes, det vilde være så kækt, det, om
jeg også kunde klyve i fjeldene.

ASTA
(afledende).

Nej, hvor pæn og pyntet du er idag, Eyolf!

EYOLF.

Ja,  synes du ikke det, tante?

ASTA.

Jo da. Er det for pappas skyld, at du har fåt
de nye klæderne på?

EYOLF.

Ja, jeg bad mamma om det. For jeg vilde,
pappa skulde se mig med dem.

ALLMERS
(sagte til RITA).

Du   skulde   ikke   ha'   gi't ham den slags dragt.

RITA
(dæmpet).

Å, men han plaged mig så længe. Bad så
indstændig. Jeg fik ikke fred for ham.

EYOLF.

Og, det er sandt, pappa, - Borghejm har købt
en bue til mig. Og lært mig at skyde med den
også.

ALLMERS.

Ja, se det, det er rigtig noget for dig, det,
Eyolf.

EYOLF.

Og når han kommer igen næste gang, så vil
jeg be' ham lære mig at svømme også.

ALLMERS.

Svømme! Å, men hvorfor vil du nu det da!

EYOLF.

Jo, for alle gutterne nede ved stranden, de kan
svømme.   Det er bare mig, som ikke kan.

ALLMERS
(bevæget, lægger armene om ham).

Du skal få lov til at lære alt, hvad du bare
vil! Alt, hvad du selv har lyst til.

EYOLF.

Ja, véd du, hvad jeg har allermest lyst til,
pappa?

ALLMERS.

Nå?   Sig mig det.

EYOLF.

Allerhelst vil jeg lære at bli' soldat.

ALLMERS.

Å, lille Eyolf,  der er så mange andre ting, som
er bedre end det.

EYOLF.

Ja, men når jeg blir stor, så <sp>må</sp> jeg jo bli'
soldat. Det véd du da vel.

ALLMERS
(knuger hænderne).

Ja, ja, ja;  vi får se -

ASTA
(sætter sig ved bordet til venstre).

Eyolf!    Kom  her  bort til mig,   så skal jeg
fortælle dig noget.

EYOLF
(går derhen).

Hvad er det for noget, tante?

ASTA.

Tænk   dig,   du,   Eyolf, - jeg har set
Rottejomfruen.

EYOLF.

Hvad! Har du set Rottejomfruen!   Å,  du bare
narrer mig!

ASTA.

Nej, det er sandt.   Jeg så hende igår.

EYOLF.

Hvor så du hende da?

ASTA.

Jeg så hende på vejen, udenfor byen.

ALLMERS.

Jeg så hende også et steds oppe i landet.

RITA
(som sidder i sofaen).

Kanske vi også får se hende da, Eyolf.

EYOLF.

Tante,   er ikke det underligt, du, at hun heder
Rottejomfruen ?

ASTA.

Folk   kalder   hende   bare   så,   fordi   hun   rejser
rundt land og strand og fordriver alle rotterne.

ALLMERS.

Egentlig skal hun nok hede frøken Varg, tror jeg,

EYOLF.

Varg?   Det betyder jo en ulv, det.

ALLMERS
(klapper ham på hodet).

Véd du <sp>det</sp> også, du, Eyolf?

EYOLF
(betænksomt).

Så kanske det kan være sandt alligevel, at hun
er varulv om natten.    Tror du det, pappa?

ALLMERS.

Å  nej,   det tror jeg ikke. - Men nu skulde du
gå ned og lege lidt i haven.

EYOLF.

Synes du ikke det var bedre jeg tog nogen bøger
med mig?

ALLMERS.

Nej, ingen bøger herefter.   Gå så heller ned på
stranden til de andre gutterne.

EYOLF
(forlegen).

Nej, pappa, jeg vil ikke gå ned til gutterne idag.

ALLMERS.

Hvorfor ikke det da?

EYOLF.

Nej, fordi jeg har disse her klæderne på.

ALLMERS
(rynker panden).

Gør  de  kanske nar af - af dine pæne klæder!

EYOLF
(undvigende).

Nej, det tør de ikke.   For så vilde jeg slå dem.

ALLMERS.

Nå ja, - hvad så -?

EYOLF.

Men   de er så uskikkelige,   de gutterne.   Og så
siger de, at jeg aldrig kan bli' soldat.

ALLMERS
(med undertrykt harme).

Hvorfor siger de det, tror du?

EYOLF.

De er vel misundelige på mig.   For, pappa, de
er jo så fattige,  de,  at de må gå barbént.

ALLMERS
(sagte, med kvalt stemme).

Å, Rita, - hvor det nager mig i hjertet, dette her!

RITA
(beroligende, rejser sig).

Så-så-så!

ALLMERS
(truende).

Men de gutterne, de skal engang få føle, hvem
der er herrer dernede på stranden!

ASTA
(lyttende).

Der er nogen,  som  banker.

EYOLF.

Det er visst Borghejm!

RITA.

Kom ind!

(ROTTEJOMFRUEN kommer sagte og stilfærdigt ind gennem døren til højre.
Hun er en liden, tynd, sammenskrumpet skikkelse, gammel og gråhåret,
med hvasse, stikkende øjne. Klædt i en gammeldags, blomstret kjole
med sort kysehat og saloppe. I hånden har hun en stor rød paraply og
på armen, i en snor, en sort pose.)

EYOLF
(sagte, griber ASTA i kjolen).

Tante!   Det må visst være hende!

ROTTEJOMFRUEN
(nejer ved døren).

Med allerydmygst forlov, - har herskabet noget,
som gnaver her i huset?

ALLMERS.

Vi?   Nej, jeg tror ikke det.

ROTTETOMFRUEN.

Ja, for ellers så skulde jeg så inderlig gerne
hjælpe herskabet af med det.

RITA.

Ja, ja, vi forstår. Men vi har ikke noget af
den slags.

ROTTEJOMFRUEN.

Det var højst uheldigt, det. For nu er jeg just
ude på rundrejse. Og ingen véd, når jeg kommer
på disse kanter igen. - A, så træt jeg er!

ALLMERS
(peger mod en stol).

Ja, De ser ud til det.

ROTTEJOMFRUEN.

En skulde jo aldrig bli' træt af at gøre vel imod
de stakkers små, som hades og forfølges så
hårdeligen. Men det ta'r så svært på kræfterne.

RITA.

Kanske De vil ta' plads og hvile Dem lidt?

ROTTE JOMFRUEN.

Takker mangfoldige gange. (sætter sig på en stol
mellem døren og sofaen.) For hele natten har jeg været ude
i forretninger.

ALLMERS.

Så De har det?

ROTTEJOMFRUEN.

Ja, over på øerne. (ler klukkende.) Folkene havde
så sandelig bud efter mig. De kvied sig nok svært
ved det. Men der var ikke anden råd. De måtte
såmæn pænt bide i det sure æble. (ser på EYOLF og nikker.)
Sure æble, lille herre. Sure æble.

EYOLF
(uvilkårligt, lidt forknyt).

Hvorfor måtte de -?

ROTTEJOMFRUEN.

Hvad?

EYOLF.

Bide i det?

ROTTEJOMFRUEN.

Jo, for de kunde ikke nære sig længer. For
rotterne og for alle de små rottebørnene, skønner
vel unge herren.

RITA.

Uh! De stakkers folk, - har de så mange af
<sp>dem</sp>?

ROTTE JOMFRUEN.

Ja, så det vrimled og kryde. (ler stille fornøjet.)
Oppe i sengene kribled og krabled de hele natten
lang. Mælkefadene plumped de ned i. Og over
gulvene hvisled og risled de både på kryds og på
tvers.

EYOLF
(sagte til ASTA).

Jeg vil aldrig rejse der ud, tante.

ROTTEJOMFRUEN.

Men så kom <sp>jeg</sp> - og én til. Og vi tog dem
med os allesammen. De søde, små gestalterne!
Allesammen fik vi to has på.

EYOLF
(med et skrig).

Pappa, - se, se!

RITA.

Men Gud, Eyolf da!

ALLMERS.

Hvad er der på færde?

EYOLF
(peger).

Der er noget,  som spræller i posen!

RITA
(over til venstre, skriger).

Uh da!   Få hende ud, Alfred!

ROTTEJOMFRUEN
(ler).

Å, allersødeste frue, vær da aldrig ræd for så'nt
et lidet skabilken.

ALLMERS.

Men hvad <sp>er</sp> det da for noget?

ROTTEJOMFRUEN.

Det er bare Mopsemand. (snører posen op.) Kom så
op fra mørket, du allerkæreste vennen min.

(En liden hund med bred, sort snude stikker hodet op af posen.)

ROTTEJOMFRUEN
(nikker og vinker til EYOLF).

Kom trøstig nærmere, lille blesserte krigsmand!
Han bider ikke. Kom hid! Kom hid!

EYOLF
(holder sig til ASTA).

Nej, jeg tør ikke.

ROTTEJOMFRUEN.

Synes ikke den unge herre, at han har et mildt
og elskeligt åsyn?

EYOLF
(forbauset, peger).

Den <sp>der</sp>?

ROTTEJOMFRUEN.

Ja, just han.

EYOLF
(halv sagte, stirrer ufravendt på hunden).

Jeg  synes,   han  har  det  forfærdeligste - åsyn,
jeg har set.

ROTTEJOMFRUEN
(lukker posen).

Å, det kommer.   Det kommer nok.

EYOLF
(går uvilkårlig nærmere, helt hen, og stryger let over posen).

Dejlig, - dejlig er han alligevel.

ROTTEJOMFRUEN
(med varsom stemme).

Men nu er han så træt og mødig, stakker. Så
inderlig træt er han. (ser på ALLMERS.) For den ta'r på
kræfterne, - den slags leg, kan herren tro.

ALLMERS.

Hvad slags leg, mener De?

ROTTEJOMFRUEN.

Lokkelegen.

ALLMERS.

Aha, det er kanske hunden, som lokker rotterne.

ROTTEJOMFRUEN
(nikker).

Mopsemand og jeg. Vi to er sammen om det.
Og det går så glat. At <sp>se</sp> til da. Han får bare en
snor i halsbåndet. Så leder jeg ham tre gange rundt
huset. Og spiller på mundharpe. Og når de <sp>det</sp>
hører, så <sp>må</sp> de op af kælderne og ned fra lofterne
og ud fra hullerne, - alle de velsignede små
skabninger.

EYOLF.

Bider han dem så ihjæl da?

ROTTEJOMFRUEN.

Å, langt ifra! Nej, vi går ned til båden, han
og jeg. Og så følger de efter os. Både de voksne
og små puslingerne deres.

EYOLF
(spændt).

Og hvad så -?   Fortæl det!

ROTTEJOMFRUEN.

Så lægger vi ud fra land. Og jeg vrikker med
åren og spiller på mundharpe. Og Mopsemand, han
svømmer bagefter. (med gnistrende øjne.) Og alle de, som
kribled og krabled, de følger og følger os ud på
dybets vande. Ja, for det <sp>må</sp> de!

EYOLF.

Hvorfor må de?

ROTTEJOMFRUEN.

Just fordi de ikke <sp>vil</sp>. Fordi de er så
grøssende rædde for vandet, - derfor må de ud i det.

EYOLF.

Drukner de så?

ROTTEJOMFRUEN.

Hver evige en. (sagtere.) Og så har de det så
stille og så godt og mørkt, som de bare kan ønske
sig det, - de yndige små. Sover dernede så sød
og så lang en søvn. Alle de, som menneskene hader
og forfølger. (rejser sig.) Ja, før i tiden havde jeg ingen
Mopsemand behov. Da lokked jeg selv da. Jeg
alene.

EYOLF.

Hvad lokked De for noget?

ROTTEJOMFRUEN.

Mennesker. En mest.

EYOLF
(i spænding).

Å, sig mig, hvad det var for en!

ROTTEJOMFRUEN
(ler).

Det var allerkæresten min, det, lille hjerteknuser!

EYOLF.

Hvor er så han henne nu?

ROTTEJOMFRUEN
(hårdt).

Nede hos alle rotterne. (atter mildt.) Men nu må
jeg ud i forretninger igen. Altid på farten. (til RITA.)
Har herskabet slet ingen brug for mig idag? For
så kunde jeg gøre det af med det samme.

RITA.

Nej tak; jeg tror ikke det trænges.

ROTTEJOMFRUEN.

Ja-ja, sødeste frue, - en kan aldrig vide -.
Skulde herskabet mærke, at her er noget, som nager
og gnaver, - og kribler og krabler, - så se bare
til at få fat på mig og Mopsemand. - Farvel, farvel
så mange tusend gange.

(hun går ud gennem døren til højre.)

EYOLF
(sagte, triumferende til ASTA).

Tante, tænk, at <sp>jeg</sp> også har set
Rottejomfruen!

(RITA går ud på verandaen og vifter sig med lommetørklædet.   Lidt efter
går EYOLF varsomt og ubemærket ud til højre.)

ALLMERS
(tager mappen på bordet ved sofaen).

Er det <sp>din</sp> mappe,  denne her,  Asta?

ASTA.

Ja.   Jeg har nogen af de gamle brevene i den.

ALLMERS.

Å, familjebrevene -

ASTA.

For du bad mig jo ordne dem for dig, mens
du var borte.

ALLMERS
(klapper hende på hodet).

Og <sp>det</sp> har du også fundet tid til, du!

ASTA.

Å ja. Jeg har gjort det dels herude og dels
inde i byen hos mig selv.

ALLMERS.

Tak,   kære  -. Fandt du så noget særligt
dem?

ASTA
(henkastende).

Å, - så et og andet finder en jo altid i slige
gamle papirer, véd du vel. (sagtere, alvorligt.) Det <sp>der</sp>
i mappen, det er brevene til mor.

ALLMERS.

Ja, dem  skal du naturligvis selv beholde.

ASTA
(med overvindelse).

Nej. Jeg vil, at du skal se dem igennem, du
også, Alfred. Engang, - senere hen i livet. - Men
idag har jeg ikke nøglen til mappen med mig.

ALLMERS.

Behøves ikke, kære Asta. For jeg læser så
aldrig din mors breve alligevel.

ASTA
(fæster øjnene på ham).

Så vil jeg engang, - sådan en lun aftenstund,
fortælle dig noget af det, som står i dem.

ALLMERS.

Ja, det kan du heller gøre. Men behold du
bare din mors breve. Du har ikke så mange
erindringer efter hende.

(han rækker ASTA mappen.   Hun tager den og lægger den hen på stolen
under overtøjet.)

(RITA kommer ind i stuen igen.)

RITA.

Uh, jeg synes det gamle uhyggelige fruentimmer
bragte ligesom en ligstank med sig.

ALLMERS.

Ja, lidt uhyggelig var hun jo.

RITA.

Jeg følte mig næsten syg, mens hun var i stuen.

ALLMERS.

For resten kan jeg nok forstå den tvingende og
dragende magt, som hun snakked om. Ensomheden
oppe mellem tinderne og på de store vidder har
noget af det samme.

ASTA
(ser opmærksomt på ham).

Hvad er det for noget, som er foregåt med
dig, Alfred?

ALLMERS
(smiler).

Med mig?

ASTA.

Ja,   noget <sp>er</sp> det.   Næsten som en forvandling,
Rita har også lagt mærke til det.

RITA.

Ja, jeg så det, straks du kom.   Men det er da
vel bare godt, det, Alfred?

ALLMERS.

Det <sp>bør</sp> være godt. Og det  må  og det skal
bli' til det gode.

RITA
(udbrydende).

Du har oplevet noget på rejsen!   Nægt det ikke!
For jeg ser det på dig!

ALLMERS
(ryster på hodet).

Ingen verdens ting - i det ydre.   Men -

RITA
(spændt).

Men -?

ALLMERS.

Indvendig  i  mig er der rigtignok sket en liden
omvæltning.

RITA.

Å Gud -!

ALLMERS
(beroligende, klapper hendes hånd).

Bare   til   det gode,   kære Rita.   Det  kan du så
trygt lide på.

RITA
(sætter sig i sofaen).

Dette   her   må   du   endelig   straks   fortælle   os.
Altsammen!

ALLMERS
(vender sig mod ASTA).

Ja, lad os sætte os, vi også. Så skal jeg prøve
på at fortælle. Så godt jeg kan.

(han  sætter  sig i   sofaen  ved  siden af RITA.    ASTA rykker en stol frem
og sætter sig nær ved ham.   Kort ophold.)

RITA
(ser på ham i forventning).

Nå da - ?

ALLMERS
(ser frem for sig).

Når jeg tænker tilbage på mit liv - og min
skæbne - i de sidste ti-elleve år, så står det
næsten for mig som et eventyr eller som en drøm.
Synes ikke du også det, Asta?

ASTA.

Jo, i mange måder synes jeg det.

ALLMERS
(vedblivende).

Når jeg tænker på, hvad vi to var før, Asta.
Vi to stakkers fattige forældreløse -

RITA
(utålmodig).

Å ja, det er jo så længe siden.

ALLMERS
(uden at høre på hende).

Og nu sidder jeg her i velstand og herlighed.
Har kunnet følge mit kald. Har kunnet arbejde og
studere,  - alt efter egen lyst. (rækker hånden ud.) Og
hele   denne   store,   ubegribelige lykke - den skylder
vi dig, du kæreste Rita.

RITA
(halvt spøgende, halvt uvillig, smækker ham over hånden).

Vil  du   nu bare se at holde op med den snak.

ALLMERS.

Jeg nævner det jo også blot som en slags
indledning -

RITA.

Å,  spring så den indledning over!

ALLMERS.

Rita, - du må ikke tro, det var lægens råd,
som drev mig op i fjeldene.

ASTA.

Ikke det, Alfred?

RITA.

Hvad var det da, som drev dig?

ALLMERS.

Det var <sp>det</sp>, at jeg fandt ikke ro ved mit
arbejdsbord længer.

RITA.

Ikke ro!    Kære, hvem forstyrred dig da!

ALLMERS
(ryster på hodet).

Ingen udenfra. Men jeg havde en følelse af, at
jeg ligefrem misbrugte - eller - nej, forsømte mine
bedste evner. At jeg sløsed tiden væk.

ASTA
(med store øjne).

Når du sad og skrev på bogen?


ALLMERS
(nikker).

For jeg har da vel ikke evner til bare <sp>det</sp>
alene. Jeg måtte vel kunne udrette et eller andet
ellers også.

RITA.

Var det <sp>det</sp>,  du sad og grubled over?

ALLMERS.

Ja,  det var det nærmest.

RITA.

Og derfor blev du så utilfreds med dig selv i
den sidste tid. Og med os andre også. Ja, for det
var du, Alfred!

ALLMERS
(ser hen for sig).

Der sad jeg bøjet over bordet og skrev dag
efter dag. Mangen gang halve natten også. Skrev
og skrev på den store, tykke bogen om "<sp>Det
menneskelige ansvar</sp>". Hm!

ASTA
(lægger hånden på hans arm).

Men, kære, - den bogen skal jo bli' dit
livsværk.

RITA.

Ja,  det har du da tidt nok sagt.

ALLMERS.

Jeg tænkte så.   Lige siden jeg begyndte at bli'
voksen. (med et varmt udtryk i øjnene.) Så satte du mig i
stand til at gå i vej med det, du kære Rita -

RITA.

Å snak!


ALLMERS
(smiler til hende).

- du med dit guld og med dine grønne skoge -

RITA
(halvt leende, halvt fortrydelig).

Kommer du med det tøjeri igen, så banker
jeg dig.

ASTA
(ser bekymret på ham).

Men bogen, Alfred?

ALLMERS.

Den begyndte ligesom at fjerne sig. Men mere
og mere steg tanken om de højere pligter, som
stilled sit krav til mig.

RITA
(strålende, griber hans hånd).

Alfred!

ALLMERS.

Tanken om Eyolf, kære Rita.

RITA
(skuffet, slipper hånden).

Ah, - om Eyolf!

ALLMERS.

Dybere og dybere har stakkers lille Eyolf taget
plads i mig. Efter det ulykkelige fald fra bordet -.
Og mest efter at vi har visshed for, at det er
uopretteligt -

RITA
(indstændigt).

Men du ta'r dig jo af ham, alt hvad du kan,
Alfred!

ALLMERS.

Som en skolemester, ja. Men ikke som en far.
Og en far er det jeg vil være for Eyolf herefter.

RITA
(ser på ham og ryster på hodet).

Jeg forstår dig visst ikke rigtig.

ALLMERS.

Jeg mener, at jeg af al min magt vil prøve på
at gøre ham det uoprettelige så lindt og så let som
tænkeligt er.

RITA.

Å men, du, - Gud ske lov, jeg tror ikke, han
føler det så dybt.

ASTA
(bevæget).

Jo, Rita, det gør han.

ALLMERS.

Ja, vær viss på det, at han føler det dybt.

RITA
(utålmodig).

Men, kære, - hvad mere kan du da gøre for
ham?

ALLMERS.

Jeg vil prøve på at lyse op i alle de rige
muligheder, som dæmrer i hans barnesjæl. Alt, hvad han
rummer af ædle spirer vil jeg bringe til at skyde
vækst, - sætte blomst  og frugt. (varmere og varmere, rejser
sig.) Og jeg vil mere end <sp>det</sp>! Jeg vil hjælpe ham
til at bringe samklang mellem hans ønsker og det,
som ligger opnåeligt foran ham. For sådan er han
ikke <sp>nu</sp>. Al hans higen går imod det, som for hele
livet vil bli' uopnåeligt for ham.   Men jeg vil skabe
lykkefølelse i hans sind.

(han  går et  par gange op og ned ad gulvet.    ASTA og RITA følger ham
med øjnene.)

RITA.

Du  skulde ta' disse ting med mere ro,  Alfred!

ALLMERS
(standser ved bordet til venstre og ser på dem).

Eyolf skal ta' mit livsværk op. Ifald han så
vil. Eller han kan få vælge noget, som er fuldt ud
hans eget. Kanske helst <sp>det</sp>. - Nå, for alle
tilfældes skyld så la'r jeg mit ligge.

RITA
(rejser sig).

Men, kæreste Alfred, - kan du da ikke arbejde
både for dig selv og for Eyolf?

ALLMERS.

Nej, det kan jeg ikke. Umuligt! Jeg kan ikke
dele mig selv her. Og derfor så viger jeg. Eyolf
skal være den fuldfærdige i vor slægt. Og jeg vil
sætte mit nye livsværk i <sp>det</sp> at gøre ham til den
fuldfærdige.

ASTA
(har rejst sig og går hen til ham).

Dette her har kostet dig en forfærdelig hård
kamp, Alfred.

ALLMERS.

Ja, det har det. Her hjemme havde jeg aldrig
vundet bugt med mig selv. Aldrig tvunget mig selv
ind under forsagelsen. Aldrig her hjemme.

RITA.

Var det altså derfor du rejste ud i sommer?


ALLMERS
(med lysende øjne).

Ja! Og så kom jeg op i den uendelige
ensomhed. Fik se solopgangen lyse over tinderne. Føle
mig nærmere stjernerne. Næsten som i forståelse og
i samfund med dem. Og så kunde jeg det.

ASTA
(ser tungt på ham).

Men aldrig vil du skrive mere på bogen om
"Det menneskelige ansvar"?

ALLMERS.

Nej, aldrig, Asta. Jeg kan ikke splitte mig selv
mellem to opgaver, siger jeg jo. - Men jeg vil føre
det menneskelige ansvar igennem - i mit liv.

RITA
(med et smil).

Tror du virkelig, at du kan holde fast ved slige
høje forsætter her hjemme?

ALLMERS
(tager hendes hånd).

I forbund med <sp>dig</sp> kan jeg det. (rækker den anden
hånd frem.) Og i forbund med dig også, Asta.

RITA
(trækker sin hånd til sig).

Med to  altså. Du kan altså <sp>dog</sp> dele dig.

ALLMERS.

Men kæreste Rita -!

(RITA går fra ham og stiller sig i havedøren.)

(Det banker let og hurtigt på døren til højre.   INGENIØR BORGHEJM træder
rask ind. Han er en ung mand på vel 30 år. Lyst og frejdigt udtryk.
Rank holdning.)


BORGHEJM.

Godmorgen, godmorgen, frue!   (standser glad ved synet
af ALLMERS.)   Nej, hvad ser jeg!   Allerede hjemme igen,
herr Allmers?

ALLMERS
(ryster hans hånd).

Ja, jeg kom  i nat.

RITA
(munter).

Han havde ikke lov længer, herr Borghejm.

ALLMERS.

Nej men det er jo ikke sandt, Rita -

RITA
(kommer nærmere).

Jo visst er det sandt, jo.    Hans permission var
udløben.

BORGHEJM.

Så De holder Deres mand så stramt i tøjlerne,
frue?

RITA.

Jeg holder  på   mine rettigheder.    Og alting må
da ha' en ende også.

BORGHEJM.

Å,   ikke   alting,   -   håber  jeg.   -   Godmorgen,
frøken Allmers!

ASTA
(undvigende).

Godmorgen.

RITA
(ser på BORGHEJM).

Ikke alting, siger De?

BORGHEJM.

Ja, jeg tror så fuldt og fast på, at der da
ialfald er <sp>noget</sp> her i verden, som ingen ende ta'r.

RITA.

Nu tænker De visst på kærlighed - og sligt
noget.

BORGHEJM
(varmt).

Jeg tænker på alt det, som dejligt er!

RITA.

Og som aldrig får ende. Ja, lad os tænke på
det. Håbe på det, allesammen.

ALLMERS
(træder hen til dem).

Nu bli'r De vel snart færdig med vejarbejdet
herude?

BORGHEJM.

Jeg <sp>er</sp> alt færdig. Blev færdig igår. Det har
varet længe nok. Men, Gudskelov, <sp>det</sp> fik da en
ende.

RITA.

Og det er De så kisteglad over?

BORGHEJM.

Ja,  det er jeg rigtignok!

RITA.

Nå, det må jeg sige -

BORGHEJM.

Hvad, frue?


RITA.

Det   er  just   ikke   videre   pænt   af  Dem,   herr
Borghejm.

BORGHEJM.

Så?   Hvorfor ikke det?

RITA.

Nej, for da kommer De vel ikke ret ofte ud på
disse kanter herefter.

BORGHEJM.

Nej, det er sandt.   Det tænkte jeg ikke på.

RITA.

Nå, en gang imellem kan De vel sagtens komme
ud til os alligevel.

BORGHEJM.

Nej, det bli'r nok desværre umuligt for mig på
lange tider nu.

ALLMERS.

Så?   Hvorfor det da?

BORGHEJM.

Jo,   for  nu   har  jeg  fåt  et  stort,   nyt   arbejde,
som jeg må ta' fat på straks.

ALLMERS.

Nej,  har  De  det?   (trykker hans hånd.)   Det glæder
mig hjertelig.

RITA.

Gratulerer, gratulerer, herr Borghejm!

BORGHEJM.

Hys,  hys, - jeg  har   egentlig   ikke   lov   til   at
snakke   højt   om   det  endnu!    Men jeg kan ikke dy

mig! - Det er et svært vejarbejde - oppe i det
nordlige. Med fjeldovergange - og med de utroligste
vanskeligheder at overvinde! (udbrydende.) Å, du store,
vakkre verden, - hvad det er for en lykke, det, at
være vej bygger!

RITA
(smiler og ser drillende på ham).

Er det bare for det vejarbejdets skyld, at De
kommer herud så rent ellevild idag?

BORGHEJM.

Nej, ikke for det alene. Men for alle de lyse
og lovende udsigter, som åbner sig for mig.

RITA
(som før).

Aha, der er kanske noget endnu dejligere bagved!

BORGHEJM
(skotter mod ASTA).

Hvem véd! Når lykken først kommer, så plejer
den jo komme som en vårflom. (vender sig til ASTA.)
Frøken Allmers, skulde ikke vi to spadsere en liden
tur sammen? Sådan som vi plejer?

ASTA
(hurtig).

Nej,  nej tak.   Ikke nu.   Ikke idag.

BORGHEJM.

Å, kom så! Bare en bitte liden tur! Jeg synes,
jeg har så meget at snakke med Dem om, før jeg
rejser.

RITA.

Det er kanske noget, som De ikke må snakke
højt om endnu?

BORGHEJM.

Hm, det kommer nu  an på -

RITA.

Ja,  for De kan jo også godt hviske. (halv sagte.)
Asta, du må endelig gå med ham.

ASTA.

Men, kære Rita -

BORGHEJM
(bedende).

Frøken Asta, - husk på,   at dette skulde være
en afskedstur - for lange, lange tider.

ASTA
(tager sin hat og parasol).

Ja-ja, lad os gå lidt omkring nede i haven da.

BORGHEJM.

Å tak, tak for det!

ALLMERS.

Og se så lidt efter Eyolf med det samme.

BORGHEJM.

Ja,   Eyolf,   det  er  sandt!   Hvor er Eyolf henne
idag?   Jeg har noget med til ham.

ALLMERS.

Han går og leger etsteds dernede.

BORGHEJM.

Nej   virkelig!    Så  han  er begyndt at lege nu?
Ellers plejer han bare sidde inde og læse.

ALLMERS.

Det skal ha' en ende.    En rigtig friluftsgut skal
der bli' af ham.

BORGHEJM.

Se, det er ret! Ud i det fri med <sp>ham</sp> også,
stakker! Herregud, en kan da ikke gøre noget
bedre end lege i denne velsignede verden. Jeg
synes hele livet er som en leg, jeg! - Kom så,
frøken Asta!

(BORGHEJM og ASTA går ud på verandaen og ned gennem haven.)

ALLMERS
(står og ser efter dem).

Du, Rita, - tror du, der er noget imellem
de to?

RITA.

Jeg véd ikke, hvad jeg skal sige. Før trode
jeg det. Men Asta er ble't mig så uforklarlig, -
så rent ubegribelig i den sidste tid.

ALLMERS.

Så?   Er hun det.   Mens jeg var borte?

RITA.

Ja,  i de sidste par uger,  synes jeg.

ALLMERS.

Og du tror ikke, at hun nu længer bry'r sig
sådan videre om ham?

RITA.

Ikke alvorligt. Ikke helt og holdent.
Hensynsløst. Det tror jeg ikke. (ser forskende på ham.) Vilde det
være dig imod, ifald hun gjorde det?

ALLMERS.

Ikke egentlig imod. Men det vilde jo unægtelig
være en ængstende tanke -


RITA.

Ængstende?

ALLMERS.

Ja, for du må huske på, at jeg har ansvar for
Asta. For hendes livs lykke.

RITA.

Å hvad - ansvar! Asta er da vel voksen? Hun
forstår da sagtens at vælge selv, skulde jeg tro.

ALLMERS.

Ja,  vi får jo håbe det, Rita.

RITA.

Jeg for min part tror nu slet ikke noget ondt
om Borghejm.

ALLMERS.

Nej, kære, - det gør jo ikke jeg heller. Tvert
imod. Men alligevel -

RITA
(vedblivende).

Og jeg skulde svært gerne se, at der blev et
par af ham og Asta.

ALLMERS
(misfornøjet).

Ja, hvorfor egentlig det da?

RITA
(i voksende sindsbevægelse).

Jo, for så måtte hun rejse langt bort med ham?
Og så kunde hun aldrig komme herud til os
ligesom nu!

ALLMERS
(stirrer forbauset på hende).

Hvad!   Kunde du ønske at bli' Asta kvit!

RITA.

Ja, ja, Alfred!

ALLMERS.

Men  hvorfor i al verden -?

RITA
(slår armene lidenskabelig om hans hals).

Jo, for så havde jeg dig da endelig for mig selv
alene! Skønt - ikke <sp>da</sp> heller! Ikke helt for mig!
(brister i krampegråd.) Å, Alfred, Alfred, -jeg <sp>kan</sp> ikke
gi' slip på dig.

ALLMERS
(gør sig læmpeligt løs).

Men kæreste Rita, - så vær da fornuftig!

RITA.

Nej, jeg bry'r mig ikke en smule om at være
fornuftig! Jeg bry'r mig bare om dig! Om dig alene
i hele verden! (kaster sig atter om hans hals.) Om dig, om
dig, om dig!

ALLMERS.

Slip,  slip, - du kvæler mig -!

RITA
(slipper ham).

Gid jeg så sandt kunde! (ser gnistrende på ham.) Å,
dersom du  vidste,  hvor jeg har hadet dig -!

ALLMERS.

Hadet mig -!


RITA.

Ja, - når du sad derinde hos dig selv. Og
ruged over dit arbejde. Til langt - langt udover
nætterne. (klagende.) Så langt, - så sent, Alfred. -
Å, hvor jeg haded dit arbejde!

ALLMERS.

Men nu er det jo slut med det.

RITA
(ler skærende).

Jo visst! Nu er du jo optaget af det, som
værre er.

ALLMERS
(oprørt).

Værre!   Kalder du barnet det, som værre er?

RITA
(heftig).

Ja, jeg gør det. I forholdet mellem os to kalder
jeg det så. For barnet, - barnet, det er jo
oven-ikøbet et levende menneske, det. (i stigende udbrud.)
Men jeg tåler det ikke, Alfred! Jeg tåler det ikke,
- det siger jeg dig!

ALLMERS
(ser fast på hende og siger dæmpet).

Jeg er mangen gang næsten ræd for dig,   Rita.

RITA
(mørk).

Jeg bli'r tidt ræd for mig selv. Og just derfor
så må du ikke vække det onde i mig.

ALLMERS.

Ja, men i Guds navn, - gør jeg da det?

RITA.

Ja, du gør, - når du slider det helligste
istykker mellem os.

ALLMERS
(indtrængende).

Men tænk dig da om, Rita. Det er jo dit eget
barn, - vort eneste barn, som her handles om.

RITA.

Barnet er bare halvvejs mit eget. (atter i udbrud.)
Men <sp>du</sp> skal være min alene! Helt min skal du
være! Det har jeg ret til at kræve af dig!

ALLMERS
(trækker på skuldren).

Å, kære Rita, - det nytter jo ikke at kræve
noget. Alt må gives frivilligt.

RITA
(ser spændt på ham).

Og det kan du kanske ikke herefter?

ALLMERS.

Nej, jeg kan ikke. Jeg <sp>må</sp> dele mig mellem
Eyolf og dig.

RITA.

Men hvis nu Eyolf aldrig var født?    Hvad så?

ALLMERS
(undvigende).

Ja, det var en anden sag. Så havde jeg jo
bare dig at holde af da.

RITA
(sagte, dirrende).

Så vilde jeg ønske, at jeg aldrig havde født ham.


ALLMERS
(farer op).

Rita!   Du véd ikke, hvad du selv siger!

RITA
(ryster af sindsbevægelse).

Jeg fødte ham til verden under så usigelig pine.
Men jeg bar det altsammen med jubel og fryd for
din skyld.

ALLMERS
(varmt).

Å ja, ja, det véd jeg jo nok.

RITA
(bestemt).

Men dermed får det ha' slut. Jeg vil leve livet.
Sammen med dig. Helt med dig. Jeg kan ikke gå
her og bare være Eyolfs mor. Bare det. Ikke noget
mere. Jeg <sp>vil</sp> ikke, siger jeg! Jeg <sp>kan</sp> ikke! <sp>Jeg</sp>
vil være <sp>alt</sp> for dig! For dig, Alfred!

ALLMERS.

Men det <sp>er</sp> du jo, Rita. Gennem vort barn -

RITA.

Å, - vamle, lunkne talemåder -. Ikke et fnug
andet. Nej, du, sligt er ikke noget for <sp>mig</sp>. Jeg
var skikket til at <sp>bli'</sp> mor til barnet. Men ikke til
at <sp>være</sp> mor for det. Du får ta' mig som jeg er,
Alfred.

ALLMERS.

Og du har dog holdt så hjertelig af Eyolf før.

RITA.

Jeg syntes så synd i ham. Fordi du lod ham
gå for lud og koldt vand. Bare lod ham læse og
puge. Næsten ikke så ham engang.


ALLMERS
(nikker langsomt).

Nej; jeg var blind. Tiden var ikke kommen for
mig -

RITA
(ser på ham).

Men <sp>nu</sp> er den altså kommen?

ALLMERS.

Ja, nu endelig. Nu ser jeg, at det højeste, jeg
har at gøre her i verden, det er at være en sand
far for Eyolf.

RITA.

Og for <sp>mig</sp>?   Hvad vil du være for <sp>mig</sp>?

ALLMERS
(mildt).

Dig vil jeg bli' ved at holde af. I stille
inderlighed.

(han griber efter hendes hænder.)

RITA
(undviger ham).

Jeg bry'r mig ikke om din stille inderlighed.
Jeg vil ha' dig helt og holdent! Og alene! Slig,
som jeg havde dig i de første, dejlige, svulmende
tider. (heftigt og hårdt.) Jeg lar mig aldrig i verden
afspise med levninger og rester, Alfred!

ALLMERS
(sagtmodig).

Jeg synes, her måtte kunne være så rigeligt af
lykke for os alle tre, Rita.

RITA
(hånligt).

Så er du nøjsom. (sætter sig ved bordet til venstre.)
Hør nu her.


ALLMERS
(nærmer sig).

Nu? Hvad er det?

RITA
(ser op mod ham med en mat glands i øjet).

Da jeg fik dit telegram igåraftes -

ALLMERS.

Ja?   Hvad så?

RITA.

-  så klædte jeg mig i hvidt -

ALLMERS.

Ja, jeg så, du var hvidklædt, da jeg kom.

RITA.

Havde slået håret ud -

ALLMERS.

Dit rige, duftende hår -

RITA.

-  så det flød ned over nakken og ryggen -

ALLMERS.

Jeg så det. Jeg så det. Å, hvor du var dejlig,
Rita!

RITA.

Der var rosenrøde skærme over begge lamperne.
Og vi var alene, vi to. De eneste vågne i hele
huset. Og der var champagne på bordet.

ALLMERS.

Den drak jeg ikke noget af.

RITA
(ser bittert på ham).

Nej, det er sandt. (ler skarpt.) "Du havde
champagne, men rørte den ej", - som skrevet står.

(hun  rejser  sig  fra  lænestolen og går ligesom træt hen og sætter sig
halvt liggende på sofaen.)

ALLMERS
(går henad gulvet og standser foran hende).

Jeg var så opfyldt af alvorsfulde tanker. Jeg
havde foresat mig at tale med dig om vort
fremtidsliv, Rita. Og først og fremst om Eyolf.

RITA
(smiler).

Det gjorde du jo også, kære -

ALLMERS.

Nej, jeg kom ikke til. For du begyndte at
klæde dig af.

RITA.

Ja, og så snakked du om Eyolf imens. Husker
du ikke det? Du spurgte, hvorledes det stod til
med lille Eyolfs mave.

ALLMERS
(ser bebrejdende på hende).

Rita -!

RITA.

Og så la' du dig i din seng. Og sov så
inderlig godt.

ALLMERS
(ryster på hodet).

Rita, - Rita!

RITA
(lægger sig helt ned og ser op til ham).

Du?   Alfred?

ALLMERS.

Ja?

RITA.

"Du havde champagne, men rørte den ej".

ALLMERS
(næsten hårdt).

Nej.   Jeg rørte den ikke.

(han  går  fra  hende   og  stiller  sig i  havedøren.    RITA  ligger  en stund
urørlig, med lukkede øjne.)

RITA
(springer pludselig op).

Men én ting vil jeg sige dig, Alfred.

ALLMERS
(vender sig i døren).

Nå?

RITA.

Du skulde ikke føle dig så tryg, du!

ALLMERS.

Ikke tryg?

RITA.

Nej,  du skulde ikke være så ligeglad!   Ikke så
sikker på, at du <sp>har</sp> mig!

ALLMERS
(kommer nærmere).

Hvad mener du med <sp>det</sp>?


RITA
(med bævende læber).

Aldrig med en tanke har jeg været utro imod
dig, Alfred! Aldrig et øjeblik.

ALLMERS.

Nej, Rita, det véd jeg da. Jeg, som kender dig
så godt.

RITA
(med gnistrende øjne).

Men forsmår du mig -!

ALLMERS.

Forsmår -!   Jeg skønner ikke, hvor du vil hen!

RITA.

Å, du kender ikke alt det, som kunde komme
op i mig, hvis -

ALLMERS.

Hvis-?

RITA.

Hvis jeg nogensinde skulde mærke, at du ikke
længer brød dig om mig. Ikke længer holdt af mig
således som før.

ALLMERS.

Men, du min kæreste Rita, - den menneskelige
forvandling gennem årene, - den må da engang
foregå i <sp>vort</sp> samliv også. Ligesom hos alle andre.

RITA.

Aldrig hos mig! Og jeg vil ikke vide af nogen
forvandling hos dig heller. Jeg vilde ikke kunne
bære det, Alfred. Jeg vil få beholde dig for mig selv
alene.


ALLMERS
(ser bekymret på hende).

Du har et forfærdelig skinsygt sind -

RITA.

Jeg kan ikke gøre mig anderledes end jeg er.
(truende.) Stykker du dig ud imellem mig og nogen
anden -

ALLMERS.

Hvad så -?

RITA.

Så hævner jeg mig på dig, Alfred!

ALLMERS.

Hvad skulde du kunne hævne dig med?

RITA.

Det véd jeg ikke. - Å jo, jeg véd det nok!

ALLMERS.

Nå?

RITA.

Jeg går hen og kaster mig bort -

ALLMERS.

Kaster du dig bort,  siger du!

RITA.

Ja, jeg gør så. Jeg kaster mig lige i armene
på - på den første den bedste!

ALLMERS
(ser varmt på hende og ryster på hodet).

Det gør du aldrig, - du min ærlige, stolte,
trofaste Rita.

RITA
(lægger armene om hans hals).

A, du véd ikke, hvad jeg kunde bli' til, hvis
du, - hvis du ikke vilde vide af mig mere.

ALLMERS.

Ikke vide af dig, Rita? Tænk, at du kan sige
sådant noget!

RITA
(halvt i latter, slipper ham).

Jeg kunde jo lægge mine garn ud efter ham, -
denne vejbyggeren, som går her.

ALLMERS
(lettet).

Ah, Gudskelov, - du spaser altså.

RITA.

Aldeles ikke. Hvorfor ikke lige så godt ham,
som enhver anden?

ALLMERS.

Nej, for han er visst allerede så temmelig
bunden.

RITA.

Desto bedre! For så tog jeg ham jo fra en
anden. Det er jo akkurat det samme, som Eyolf
har gjort imod mig.

ALLMERS.

Siger du,  at vor lille Eyolf har gjort <sp>det</sp>?

RITA
(med udstrakt pegefinger).

Se der! Se der! Straks du bare nævner Eyolfs
navn, så blir du blød og dirrer i stemmen! (truende,
knytter hænderne.) Å, jeg kunde næsten fristes til at
ønske - nå!

ALLMERS
(ser i angst på hende).

Hvad kunde du ønske, Rita -!

RITA
(heftigt, går fra ham).

Nej, nej, nej, - det siger jeg dig ikke!   Aldrig!

ALLMERS
(går nærmere hen til hende).

Rita!   Jeg bønfalder dig, - for din og min skyld,
lad dig ikke friste til noget, som ondt er.

(BORGHEJM og ASTA kommer op fra haven.   De er begge i behersket
sindsbevægelse.   Ser alvorlige  og  forstemte ud.    ASTA blir stående ude på
verandaen.    BORGHEJM går ind i stuen.)

BORGHEJM.

Se  så.   Nu  har frøken Allmers og jeg gåt vor
sidste tur sammen.

RITA
(ser studsende på ham).

Ah! - Og der følger  ikke  nogen længere rejse
efterpå turen?

BORGHEJM.

Jo, for mig.

RITA.

For Dem alene?

BORGHEJM.

Ja, for mig alene.

RITA
(skotter mørkt til ALLMERS).

Hører du det, Alfred? (vender sig til BORGHEJM.) Jeg
tør vædde på,   at  det er onde øjne,   som har spillet
Dem et puds her.

BORGHEJM
(ser på hende).

Onde øjne?

RITA
(nikker).

Onde øjne, ja.

BORGHEJM.

Tror De på onde øjne, fru Allmers?

RITA.

Ja, jeg er begyndt at tro på onde øjne nu.   Mest
på onde barneøjne.

ALLMERS
(oprørt, hvisker).

Rita, - hvor kan du -!

RITA
(halvhøjt).

Det  er  dig,   som gør mig ond og styg,  Alfred.

(Fjerne, forvirrede råb og skrig høres nede ved vandet.)

BORGHEJM
(går til glasdøren).

Hvad er det for en larm -?

ASTA
(i døren).

Se   alle   de   mennesker,    som   løber   nede   på
bryggen!

ALLMERS.

Hvad   kan   det   være?   (ser et øjeblik ud.)   Sagtens
disse gadeungerne, som er på spil igen.

BORGHEJM
(råber ud over rækværket).

Hør,   I   smågutter   dernede!     Hvad   er   der   på
færde?

(Flere høres at svare utydeligt i munden på hverandre.)

RITA.

Hvad siger de?

BORGHEJM.

De siger, det er et barn,  som er druknet.

ALLMERS.

Et barn druknet?

ASTA
(urolig).

En liden gut, siger de.

ALLMERS.

Å,  de kan jo svømme,  allesammen.

RITA
(skriger i angst).

Hvor er Eyolf henne!

ALLMERS.

Bare rolig.   Rolig.   Eyolf er jo i haven og leger.

ASTA.

Nej, i haven var han ikke -

RITA
(med oprakte arme).

Å, bare det ikke er <sp>ham</sp>!

BORGHEJM
(lytter og råber ned).

Hvis barn er det,  siger I?

(Utydelige  stemmer høres.   BORGHEJM og ASTA  udstoder  et   undertrykt
skrig og styrter ned gennem haven.)


ALLMERS
(i sjæleangst).

Det <sp>er</sp> ikke  Eyolf!   Det <sp>er</sp> ikke Eyolf, Rita!

RITA
(på verandaen, lyttende).

Hys; vær stille!   Lad mig høre, hvad de siger!

(RITA flygter med et skærende skrig ind i værelset.)

ALLMERS
(efter hende).

Hvad  var det de sa'?

RITA
(segner ned ved lænestolen til venstre).

De sa'  krykken flyder!

ALLMERS
(næsten lammet).

Nej!   Nej!   Nej!

RITA
(hæst).

Eyolf!   Eyolf!   Å, men de <sp>må</sp> redde ham!

ALLMERS
(halvt i vildelse).

Umulig andet!    Så dyrt et liv!    Så dyrt et liv!

(han iler ned gennem haven.)

*
</chapter>
<chapter name="Anden akt">
<h2>ANDEN AKT.</h2>

(En liden, trang dal i ALLMERS'S skog nede ved stranden. Høje, gamle
træer til venstre luder ud over stedet. Nedover bakkedraget i
baggrunden fosser en bæk, som taber sig mellem stene i skogranden. En
sti slynger sig langs bækken. Til højre står kun enkelte træer, mellem
hvilke fjorden skimtes. Foran ses hjørnet af et bådskur med en
optrukken båd. Under de gamle træer til venstre står et bord med bænk
og et par stole, alt tømret af tynde birkestammer. Det er en tung,
regnfuld dag med drivende tågeskyer.)

(ALFRED ALLMERS, klædt som  før,  sidder på bænken  og støtter armene
mod bordet.    Hans  hat  ligger   foran  ham.    Han stirrer ubevægelig og
åndsfraværende frem for sig ud over vandet.)

(Lidt efter kommer ASTA ALLMERS ned ad skogstien.    Hun bærer opslået
paraply.)

ASTA
(går stille og varsomt hen til ham).

Du skulde ikke sidde her nede i gråvejret, Alfred.

ALLMERS
(nikker langsomt uden at svare).

ASTA
(slår paraplyen sammen).

Jeg har gåt så længe og ledt efter dig.

ALLMERS
(udtryksløst).

Tak.
ASTA
(flytter en stol og sætter sig hos ham).

Har du siddet længe her nede?   Hele tiden?

ALLMERS
(svarer ikke.    Om lidt siger han):

Nej, jeg kan ikke fatte det. Jeg synes, det er
så rent umuligt, - dette her.

ASTA
(lægger deltagende hånden på hans arm).

Du stakkers Alfred.

ALLMERS
(stirrer på hende).

Er det da også virkelig sandt, Asta? Eller er
jeg ble't gal? Eller drømmer jeg bare? Å, om det
bare var en drøm! Tænk, hvor dejligt, hvis jeg nu
vågned!

ASTA.

Å, om jeg så sandt kunde vække dig.

ALLMERS
(ser ud over vandet).

Hvor ubarmhjertig fjorden ser ud idag. Ligger
så tung og døsig. Blygrå, - med gule glimt, - og
spejler regnskyerne.

ASTA
(bønligt).

Å,   Alfred,   sid ikke og stir ud på den fjorden!

ALLMERS
(uden at hore på hende).

På overfladen, ja. Men på dybet, - <sp>der</sp> går
den stride understrøm -

ASTA
(angst).

Å, for Gud i himmelens skyld, - tænk ikke på
dybet!

ALLMERS
(ser mildt på hende).

Du tror nok, at han ligger her lige udenfor,
du? Men det gør han ikke, Asta. Det må du ikke
tro. For du må huske på, hvor rivende strømmen
går udover her. Lige til havs.

ASTA
(kaster sig hulkende mod bordet med hænderne for ansigtet).

Å Gud, - å Gud!

ALLMERS
(tungt).

Derfor er lille Eyolf kommet så langt - langt
bort fra os andre nu.

ASTA
(ser bedende op på ham).

Å, Alfred, sig da ikke sådant noget!

ALLMERS.

Jo, du kan selv regne det ud. Du, som er så
flink - . På otteogtyve- niogtyve timer - . Lad mig
se - ! Lad mig se - !

ASTA
(skriger og holder for ørerne).

Alfred - !

ALLMERS
(knuger hånden hårdt mod bordet).

Men kan du skønne meningen i sligt noget, du?

ASTA
(ser på ham).

I hvad for noget?

ALLMERS.

I dette her,  som er gjort imod mig og Rita.

ASTA.

Meningen i det?

ALLMERS
(utålmodig).

Ja, meningen, siger jeg. For en mening må
der da vel være i det. Livet, tilværelsen, -
tilskikkelsen kan da vel ikke være så rent meningsløs
heller.

ASTA.

Å, hvem kan sige noget sikkert og visst om de
ting, kære Alfred?

ALLMERS
(ler bittert).

Nej-nej; du kan såmæn ha' ret i det. Kanske
det går sådan på måfå, altsammen, du. Skotter sig
selv, som et drivende skibsvrag uden ror. Kan
såmæn gerne være, det. - Det synes næsten så
idetmindste.

ASTA
(tankefuld).

Om det nu bare syntes - ?

ALLMERS
(heftig).

Så? Kan du kanske greje det ud for mig?
For <sp>jeg</sp> kan det ikke. (blødere.) Her går Eyolf og
skal netop træde ind i åndsbevidst liv. Bærer på
så uendelig mange muligheder. Rige muligheder
kanske. Skulde fylde min tilværelse med glæde og
stolthed. Og så behøves det bare, at her kommer
et forrykt, gammelt kvindemenneske - og viser frem
en hund i en pose -

ASTA.

Men vi véd jo sletikke, hvorledes det egentlig
er gået til.

ALLMERS.

Jo, vi véd. Gutterne så hende jo ro ud over
fjorden. De så Eyolf stå alene yderst ude på
bryggen. Så ham stirre efter hende - og ligesom svimle.
(bævende.) Og så var det, han styrted udfor - og
blev borte.

ASTA.

Ja, ja.   Men alligevel -

ALLMERS.

Hun har draget ham i dybet. Vær viss på
det, du.

ASTA.

Men, kære, hvorfor skulde hun det?

ALLMERS.

Ja, se, - <sp>det</sp> er sagen! Hvorfor skulde hun?
Der er ingen gengældelse bagved. Ingenting at sone,
mener jeg. Eyolf har aldrig gjort hende noget ondt.
Aldrig råbt efter hende. Aldrig kastet sten på
hunden. Han havde jo hverken set hende eller hunden
for sine øjne før igår. Ingen gengældelse altså. Så
grundløst, det hele. Så rent meningsløst, Asta. -
Og alligevel så har verdensordenen brug for det.

ASTA.

Har  du talt med Rita om  de ting?

ALLMERS
(ryster på hodet).

Jeg   synes,   jeg   bedre   kan   tale   med  <sp>dig</sp>   om
sligt.   (ånder tungt.)   Og om alt andet også.

(ASTA tager sysager  og en liden pakke i papir op af lommen.   ALLMERS
sidder åndsfraværende og ser til.)

ALLMERS.

Hvad er det for noget, du har der, Asta?

ASTA
(tager hans hat).

Lidt sort flor.

ALLMERS.

Å, hvad skal nu sligt noget til?

ASTA.

Rita har bedt mig om det.   Må jeg?

ALLMERS.

Å ja; gerne for mig.

(hun syr floret om hatten.)

ALLMERS
(sidder og ser på hende).

Hvor er Rita henne?

ASTA.

Hun   går   lidt   omkring   oppe i haven,   tror jeg.
Borghejm er med hende.

ALLMERS
(lidt forundret).

Ja så?   Er Borghejm herude idag også?

ASTA.

Ja.   Han kom ud med middagstoget.


ALLMERS.

Det havde jeg ikke tænkt.

ASTA
(syr).

Han holdt så inderlig af Eyolf.

ALLMERS.

Borghejm er en trofast sjæl, Asta.

ASTA
(med stille varme).

Ja, <sp>han</sp> er rigtignok trofast.   Det er visst.

ALLMERS
(fæster øjnene på hende).

Du holder i grunden af ham.

ASTA.

Ja, jeg gør det.

ALLMERS.

Men alligevel så kan du ikke beslutte dig til - ?

ASTA
(afbrydende).

Å, snille Alfred, tal ikke om <sp>det</sp>!

ALLMERS.

Jo, jo, - sig mig bare, hvorfor du ikke kan - ?

ASTA.

Å nej da! Jeg be'r dig så bønlig. Du må
endelig ikke spørge mig. For det er så pinligt for mig,
ser du. - Se så. Nu er hatten færdig.

ALLMERS.

Tak.


ASTA.

Men så var det den venstre armen.

ALLMERS.

Skal <sp>den</sp> også ha' flor?

ASTA.

Ja, det hører jo til.

ALLMERS.

Nå, - gør som du vil da.

(hun flytter sig nærmere og begynder at sy.)

ASTA.

Hold   så  armen stille.   Så jeg ikke stikker dig.

ALLMERS
(med et halvt smil).

Dette her er ligesom i gamle dage.

ASTA.

Ja,  synes du ikke det?

ALLMERS.

Dengang du var en liden pige sad du også
sådan og stelled med mit tøj.

ASTA.

Så godt jeg kunde, ja.

ALLMERS.

Det  første,   du   sy'de   for  mig, - det var  også
sort flor.

ASTA.

Så?

ALLMERS.

Om  studenterhuen.    Dengang far  døde  fra   os.


ASTA.

Sy'de jeg <sp>da</sp>? - Tænk, det husker jeg ikke.

ALLMERS.

Å nej; du var jo så liden dengang.

ASTA.

Ja, da var jeg liden.

ALLMERS.

Og så to år bagefter, - da vi misted din mor,
- da sy'de du et stort armflor til <sp>mig</sp> også.

ASTA.

Jeg syntes,  det skulde så være, jeg.

ALLMERS
(klapper hende på hånden).

Ja, ja, det skulde jo også så være, Asta. -
Og da vi så var ble't alene i verden, vi to -. Er
du alt færdig?

ASTA.

Ja.    (lægger sysagerne sammen.)    Det blev dog  en   dejlig
tid for os igrunden, Alfred.    Vi to alene.

ALLMERS.

Ja, det blev det.   Så hårdt vi end sled.

ASTA.

<sp>Du</sp> sled.

ALLMERS
(livfuldere).

Å, du sled såmæn på din vis, du også, -
(smiler.) du, min kære, trofaste - Eyolf.

ASTA.

Uf, - du skal ikke minde mig om det dumme
vås med navnet.


ALLMERS.

Nå, hvis du havde været en gut, så skulde du
jo ha' hedt Eyolf.

ASTA.

Ja, <sp>hvis</sp>, ja. Men da du så var ble't student -.
(smiler uvilkårlig.) Taenk, at du kunde være så barnagtig
alligevel.

ALLMERS.

Var det <sp>mig</sp>,  som var barnagtig!

ASTA.

Ja, det synes jeg da rigtignok nu, når jeg husker
på det. For du skammed dig over, at du ikke havde
nogen bror. Bare en søster.

ALLMERS.

Nej, det var såmæn dig, du.    <sp>Du</sp> skammed dig.

ASTA.

Å ja, lidt, jeg også, kanske. Og så syntes jeg
ligesom synd i dig -

ALLMERS.

Ja, du gjorde nok det. Og så fandt du mine
gamle gutteklæder frem -

ASTA.

De pene søndagsklæderne, ja. Kan du huske
den blå blusen og knæbukserne?

ALLMERS
(dvæler med øjnene på hende).

Hvor godt jeg husker dig, når du trak dem på
dig og gik med dem.


ASTA.

Ja,   men   det  gjorde  jeg  da  bare,   når  vi   var
hjemme alene.

ALLMERS.

Og  så  alvorlige  og så vigtige,  som vi da var,
du.   Og jeg kaldte dig bestandig Eyolf.

ASTA.

Men, Alfred, dette her har du da vel aldrig
fortalt til Rita?

ALLMERS.

Jo, jeg tror jeg har fortalt hende det en gang.

ASTA.

Nej  men,  Alfred,   hvor kunde  du  da gøre det!

ALLMERS.

Å, ser du, - man fortæller jo sin hustru alting
- sågodtsom.

ASTA.

Ja, man gør vel det, kan jeg tænke.

ALLMERS
(ligesom vågnende, griber sig til panden og springer op).

Ah, - at jeg kan sidde her og -

ASTA
(rejser sig, ser bekymret på ham).

Hvad er det med dig?

ALLMERS.

Han   kom   næsten   bort   fra   mig.      Rent   bort
kom han.

ASTA.

Eyolf!

ALLMERS.

Her sad jeg og leved i minderne. Og han var
ikke med.

ASTA.

Jo, Alfred, - lille Eyolf var bag det altsammen.

ALLMERS.

Han var det ikke. Han gled ud af mit sind.
Ud af mine tanker. Jeg så ham ikke for mig et
øjeblik, mens vi sad og talte sammen. Glemte ham
rent den lange stund.

ASTA.

Å,   men du må da også hvile lidt ud i sorgen.

ALLMERS.

Nej, nej, nej, - det er just <sp>det</sp>, jeg ikke må!
Det har jeg ikke lov til. Ikke ret til. - Og ikke
hjerte til heller. (går i oprør hen imod højre.) Jeg har bare
at dvæle der ude, hvor han ligger og driver nede
på dybet!

ASTA
(efter ham, holder ham fast).

Alfred, - Alfred!   Kom ikke til fjorden!

ALLMERS.

Jeg <sp>må</sp> ud til ham! Slip mig, Asta! Jeg vil
ha' fat i båden.

ASTA
(i skræk).

Kom ikke til fjorden,  siger jeg!

ALLMERS
(eftergivende).

Nej, nej, - jeg skal ikke.   Lad mig bare være.


ASTA
(fører ham hen til bordet).

Du   <sp>må</sp>   hvile   tankerne,   Alfred.     Kom   her   og
sæt dig.

ALLMERS
(vil sætte sig på bænken).

Ja, ja, - som du vil da.

ASTA.

Nej, du skal ikke sætte dig <sp>der</sp>.

ALLMERS.

Jo, lad mig.

ASTA.

Nej; gør ikke det! For så sidder du bare og
ser udover -  (nøder ham  ned på en stol med ryggen mod højre.)
Se så. Nu sidder du godt. (sætter sig  selv på bænken.)
Og så skal vi snakke lidt sammen igen.

ALLMERS
(ånder hørligt).

Det   gjorde  godt  at få dulme savnet og sorgen
et øjeblik.

ASTA.

Du <sp>må</sp> det, Alfred.

ALLMERS.

Men   synes   du  ikke,   at jeg er forfærdelig slap
og sløv, - at jeg <sp>kan</sp> det?

ASTA.

Å  nej   da.   For  det  er visst umuligt at kredse
bestandig om et og det samme.

ALLMERS.

Ja,   for  mig  er  det umuligt.   Før  du kom ned
til   mig,   sad jeg  her   og  vånded  mig  så  usigelig i
denne jagende og nagende sorg -

ASTA.

Ja?

ALLMERS.

Og vil du så tro det, Asta - ?   Hm -

ASTA.

Nå?

ALLMERS.

Midt i vånden så greb jeg mig i at gætte på,
hvad vi skulde ha' til middag idag.

ASTA
(beroligende).

Ja, ja, bare der er hvile i det,  så -

ALLMERS.

Ja tænk, du, - jeg syntes, der <sp>var</sp> ligesom
hvile i det. (rækker hende hånden over bordet.) Hvor godt
det er, at jeg har dig, Asta.   Det er jeg så glad for.
Glad, glad - midt i sorgen.

ASTA
(ser alvorligt på ham).

Du skal først og fremst være glad for, at du
har Rita.

ALLMERS.

Ja, det forstår sig jo af sig selv. Men Rita er
jeg ikke i slægt med. Det er ikke som at ha' en
søster.

ASTA
(spændt).

Siger du det, Alfred?


ALLMERS.

Ja, <sp>vor</sp> slægt er noget for sig selv. (halvt spøgende.)
Altid så har vi havt lyse forbogstaver i navnene.
Kan du huske, hvor tidt vi snakked om <sp>det</sp> før?
Og alle slægtningerne, - alle er de lige fattige. Og
alle har vi samme slags øjne.

ASTA.

Synes du, jeg også har - ?

ALLMERS.

Nej, <sp>du</sp> slægter jo så aldeles på din mor, du.
Ligner sletikke os andre. Ikke far engang. Men
alligevel -

ASTA.

Alligevel - ?

ALLMERS.

Ja, jeg tror, at samlivet alligevel har præget os
begge to efter hinandens billede. I sindet, mener jeg.

ASTA
(varmt bevæget).

Å, det må du aldrig sige, Alfred. Det er mig
alene, som har taget mit præg efter dig. Og det er
dig, som jeg skylder <sp>alt</sp>, - alt godt i verden.

ALLMERS
(ryster på hodet).

Du skylder mig ingenting, Asta.   Tvert imod -

ASTA.

Alt skylder jeg dig! Det må du da kunne sige
dig selv. Intet offer har været dig for tungt -

ALLMERS
(afbrydende).

Å hvad - offer!   Kom ikke med sligt noget. -

Jeg har bare holdt af dig, Asta. Lige fra du var
et lidet barn. (efter et kort ophold.) Og så syntes jeg
altid, at jeg havde så megen uret at gøre god
igen også.

ASTA
(forundret).

Uret!   <sp>Du</sp>?

ALLMERS.

Ikke just for egen regning.   Men -

ASTA
(spændt).

Men - ?

ALLMERS.

For fars.

ASTA
(farer halvt op fra bænken).

For - fars!   (sætter sig igen.)   Hvad mener du med
det, Alfred?

ALLMERS.

Far var aldrig rigtig snil imod dig.

ASTA
(heftig).

Å, sig da ikke det!

ALLMERS.

Jo,   for  det   er  sandt.    Han  holdt  ikke  af dig.
Ikke sådan, som han skulde.

ASTA
(undvigende).

Nej, kanske ikke sådan, som han holdt af <sp>dig</sp>.
Det var da rimeligt.

ALLMERS
(vedbliver).

Og hård var han ofte imod din mor også. I
alt fald i de sidste årene.

ASTA
(sagte).

Mor var jo så meget, meget yngre end han.
Husk på det.

ALLMERS.

Tror du ikke, at de passed rigtig sammen?

ASTA.

Kanske de ikke gjorde det.

ALLMERS.

Ja, men alligevel -. Far, som ellers var så
blød og varmhjertet -. Så venlig imod alle
mennesker -

ASTA
(stille).

Mor var vel heller ikke altid, som hun skulde
være.

ALLMERS.

Var ikke din mor!

ASTA.

Kanske ikke altid.

ALLMERS.

Imod far, mener du?

ASTA.

Ja.

ALLMERS.

Det mærked jeg da aldrig noget til.

ASTA
(kæmpende med gråden, rejser sig).

Å, kære Alfred, - lad dem hvile, - de som
borte er.

(hun går henover mod højre.)

ALLMERS
(står op).

Ja, lad dem hvile. (vrider hænderne.) Men de, som
borte er, - de la'r ikke <sp>os</sp> hvile, Asta. Hverken
dag eller nat.

ASTA
(ser varmt på ham).

Med tiden vil alt sammen kendes mildere,
Alfred.

ALLMERS
(ser hjælpeløs på hende).

Ja, tror ikke du også det? - Men hvorledes jeg
skal vinde over disse her forfærdelige, første dagene -.
(hæst.) Nej, det skønner jeg ikke.

ASTA
(bedende, lægger hænderne på hans skuldre).

Gå  op  til Rita.   Å,  jeg  be'r  dig så bønligt -

ALLMERS
(heftig, drager sig væk).

Nej, nej, nej, - snak ikke til mig om <sp>det</sp>!
For jeg kan ikke, ser du. (roligere.) Lad mig få bli'
her sammen med dig.

ASTA.

Ja, jeg skal ikke gå fra dig.

ALLMERS
(griber hendes hånd og holder den fast).

Tak for det! (ser en stund ud over fjorden.) Hvor er
min lille Eyolf henne nu? (smiler tungt til hende.) Kan
du sige mig <sp>det</sp>, - du min store, kloge Eyolf?
(ryster på hodet.) Ingen i hele verden kan sige mig det.
Jeg véd bare det ene, forfærdelige, at jeg ikke har
ham længer.

ASTA
(ser op mod venstre og trækker hånden til sig).

Nu kommer de.

(FRU ALLMEBS og INGENIØR BORGHEJM kommer gående nedover skogstien;
hun  foran; han  bagefter.    Hun  er mørkt klædt, med et sort slør over
hodet.   Han har paraply under armen.)

ALLMERS
(går hende imøde).

Hvorledes har du det, Rita?

RITA
(går forbi ham).

Å, spørg ikke.

ALLMERS.

Hvad vil du her?

RITA.

Bare se efter dig.   Hvad ta'r du dig til?

ALLMERS.

Ikke noget.   Asta kom ned til mig.

RITA.

Ja,   men  før  Asta  kom?    Du  har  været borte
fra mig hele formiddagen.

ALLMERS.

Jeg har siddet her og set ud over vandet.

RITA.

Uh, - at du kan det!


ALLMERS
(utålmodig).

Jeg er helst alene nu!

RITA
(går urolig omkring).

Og så sidde stille!   På en og samme plet!

ALLMERS.

Jeg har jo ingen verdens ting at gå efter.

RITA.

<sp>Jeg</sp> kan ikke holde det ud nogetsteds.   Mindst
her, - med fjorden lige ind på sig.

ALLMERS.

Just det,  at fjorden er så nær.

RITA
(til BORGHEJM).

Synes ikke De, han skulde gå op med os andre?

BORGHEJM
(til ALLMERS).

Jeg tror, det vilde være bedre for Dem.

ALLMERS.

Nej, nej, - lad mig heller få være, hvor jeg er.

RITA.

Så blir jeg hos  dig, Alfred.

ALLMERS.

Nå ja,  så gør det da. - Bliv du også, Asta.

ASTA
(hvisker til BORGHEJM).

Lad dem få være alene!


BORGHEJM
(med et forstående blik).

Frøken  Allmers, - går  vi  lidt  udover - langs
stranden?   For allersidste gang?

ASTA
(tager sin paraply).

Ja, kom.   Lad os gå lidt udover.

(ASTA og BORGHEJM går ud sammen bag bådskuret.)

(ALLMERS driver lidt omkring.   Derefter sætter han sig på en sten under
træerne i forgrunden til venstre.)

RITA
(kommer nærmere og står foran ham med foldede, nedhængende hænder).

Kan  du  tænke  dig  den  tanke,   Alfred, - at vi
har mistet Eyolf?

ALLMERS
(ser tungt ned for sig).

Vi får vænne os til at tænke den.

RITA.

Jeg kan ikke.   Jeg kan ikke.    Og så dette
grufulde syn,  som vil stå for mig gennem hele livet.

ALLMERS
(ser op).

Hvilket syn?   Hvad har du set?

RITA.

Jeg selv har ikke set noget.   Bare hørt det
fortælle.     Å -!

ALLMERS.

Sig det lige så godt straks.

RITA.

Jeg  fik Borghejm  med  mig  ned til bryggen -

ALLMERS.

Hvad vilde du der?

RITA.

Spørge gutterne ud om, hvorledes det var gåt til.

ALLMERS.

Det véd vi jo.

RITA.

Vi fik vide mere.

ALLMERS.

Nå!

RITA.

Det er ikke sandt,   det,   at han blev rent borte
med engang.

ALLMERS.

Siger de <sp>det</sp> nu?

RITA.

Ja.   De siger, at de så ham ligge nede på
bunden.    Dybt nede i det klare vand.

ALLMERS
(tænderskærende).

Og de redded ham ikke!

RITA.

De kunde vel ikke.

ALLMERS.

De  kunde   svømme, - allesammen. - Sa'   de,
hvorledes han lå,  mens de så ham?

RITA.

Ja.   De sa',   han lå på ryggen.    Og med store,
åbne øjne.


ALLMERS.

Åbne øjne.   Men ganske stille?

RITA.

Ja, ganske stille.   Og så kom noget og tog ham
udover.   De kaldte det en strømsætning.

ALLMERS
(nikker langsomt).

<sp>Det</sp> var altså det sidste, de så af ham.

RITA
(grådkvalt).

Ja.

ALLMERS
(med dump røst).

Og aldrig, - aldrig får nogen se ham mere.

RITA
(jamrende).

Dag  og   nat  vil han  stå  for  mig,   som  han lå
dernede.

ALLMERS.

Med de store, åbne øjne.

RITA
(gyser).

Ja,   med   de  store,   åbne   øjne.     Jeg   ser  dem!
Jeg ser dem for mig!

ALLMERS
(rejser sig langsomt og ser stille truende på hende).

Var de onde,  de øjnene, Rita?

RITA
(blegner).

Onde -!


ALLMERS
(går tæt hen til hende).

Var det onde øjne, som stirred opad?   Dernede
fra dybet?

RITA
(viger tilbage).

Alfred -!

ALLMERS
(følger efter).

Svar mig på det!   Var det onde barneøjne?

RITA
(skriger).

Alfred!   Alfred!

ALLMERS.

Nu har vi fåt det, - slig, som du ønsked, Rita.

RITA.

<sp>Jeg</sp>!    Hvad ønsked <sp>jeg</sp>?

ALLMERS.

At Eyolf ikke var her.

RITA.

Aldrig  i  verden  har  jeg  ønsket  det!    At   ikke
Eyolf stod imellem os to, - <sp>det</sp> ønsked jeg.

ALLMERS.

Nå ja, - herefter gør han det jo ikke mere.

RITA
(sagte, stirrer frem for sig).

Kanske herefter mest. (farer sammen.) Å,  dette
grufulde syn!

ALLMERS
(nikker).

De onde barneøjne, ja.


RITA
(i angst, viger tilbage).

Lad   mig   være,   Alfred!     Jeg   er  ræd   for   dig!
Slig har jeg aldrig set dig før.

ALLMERS
(ser hårdt og koldt på hende).

Sorgen gør ond og styg.

RITA
(ræd, men dog trodsig).

Jeg føler det så, jeg også.

(ALLMERS  går hen imod  højre og ser ud over fjorden.    RITA sætter sig
ved bordet.   Kort ophold.)

ALLMERS
(vender hodet imod hende).

Du   har   aldrig   holdt   helt   og   fuldt   af   ham.
Aldrig!

RITA
(koldt, behersket).

Eyolf vilde aldrig la'  sig fange helt og fuldt ind
til mig.

ALLMERS.

Fordi du ikke vilde.

RITA.

Å jo, du.   Jeg vilde nok mere end gerne.   Men
der stod nogen ivejen.   Lige fra først af.

ALLMERS
(vender sig helt).

<sp>Jeg</sp> stod ivejen, mener du?

RITA.

Å nej.   Ikke fra først af.

ALLMERS
(går nærmere).

Hvem da?

RITA.

Tanten.

ALLMERS.

Asta.

RITA.

Ja.   Asta stod og stængte vejen for mig.

ALLMERS.

Siger du det, Rita?

RITA.

Ja.    Asta, - hun   fanged  ham - lige   fra   det
hændte, - det ulykkelige faldet.

ALLMERS.

Gjorde hun det,  så gjorde hun det i kærlighed.

RITA
(heftig).

Just det!   Jeg tåler ikke at dele noget med en
anden en!    Ikke i kærlighed!

ALLMERS.

Vi  to   skulde  ha'   delt  ham   mellem   os   i
kærlighed.

RITA
(ser hånlig på ham).

Vi?    Å,   du   har   i   grunden   aldrig   havt   rigtig
kærlighed til ham,  du heller.

ALLMERS
(ser forbauset på hende).

Har <sp>jeg</sp> ikke - !


RITA.

Nej, du har ikke. Først så var du jo så helt
fangen af denne bogen - om ansvaret.

ALLMERS
(stærkt).

Ja, det var jeg. Men netop den, du, - den
ofred jeg for Eyolfs skyld.

RITA.

Ikke af kærlighed til ham.

ALLMERS.

Hvorfor da, mener du?

RITA.

Fordi du gik her og fortærtes af mistro til dig
selv. Fordi du var begyndt at tvile på, at du havde
noget stort kald at leve for i verden.

ALLMERS
(forskende).

Har du kunnet mærke noget sådant på mig?

RITA.

Å ja, - lidt efter lidt. Og så trængte du til
noget nyt, som kunde fylde dig. - <sp>Jeg</sp> var dig vel
sagtens ikke nok længer.

ALLMERS.

Det er forvandlingens lov, Rita.

RITA.

<sp>Derfor</sp> var det, du vilde gøre et vidunderbarn
af stakkers lille Eyolf.

ALLMERS.

Det vilde jeg ikke. Jeg vilde gøre et lykkeligt
væsen af ham. Det alene vilde jeg.

RITA.

Men ikke af kærlighed til ham. Gå i dig selv!
(med skyhed i udtrykket.) Og gransk alt det, som ligger
under - og bagved.

ALLMERS
(undgår hendes øjne).

Der er noget, du vil forbi.

RITA.

Du også.

ALLMERS
(ser tankefuld på hende).

Hvis det er, som du tænker, så har vi to i
grunden aldrig ejet vort eget barn.

RITA.

Nej.   Ikke fuldt ud i kærlighed.

ALLMERS.

Og alligevel så går vi nu her og sørger så
bitterlig over ham.

RITA
(bittert).

Ja, er det ikke underligt at tænke sig? Gå her
og sørge slig over en liden fremmed gut.

ALLMERS
(i udbrud).

Å, kald ham da ikke fremmed!

RITA
(ryster tungt på hodet).

Vi vandt aldrig gutten, Alfred. Ikke jeg. Ikke
du heller.

ALLMERS
(vrider hænderne).

Og nu er det for sent!   For sent!

RITA.

Og så rent trøstesløst - altsammen.

ALLMERS
(pludselig opfarende).

<sp>Du</sp> er den skyldige her!

RITA
(rejser sig).

Jeg!

ALLMERS.

Ja, <sp>du</sp>! <sp>Du</sp> er skyld i, at han blev, - som
han blev! Det er <sp>din</sp> skyld, at han ikke kunde
berge sig op af vandet.

RITA
(afværgende).

Alfred, - du <sp>skal</sp> ikke kaste det over på <sp>mig</sp>!

ALLMERS
(mere og mere ude af sig selv).

Jo, jo, jeg gør det! Det var dig, som lod det
spæde barn ligge og skøtte sig selv på bordet.

RITA.

Han lå så blødt i puderne. Og sov så
tryggelig. Og du havde lovet at passe barnet.

ALLMERS.

Ja, det havde jeg. (sænker stemmen.) Men så kom
du, du, du, - og lokked mig ind til dig.

RITA
(ser trodsig på ham).

Å, sig heller, at du glemte både barnet og alt
andet.

ALLMERS
(i undertrykt raseri).

Ja, det er sandt. (sagtere.) Jeg glemte barnet -
i dine arme!

RITA
(oprørt).

Alfred!    Alfred, - det er afskyeligt af dig!

ALLMERS
(sagte, knytter hænderne imod hende).

I den stund dødsdømte du lille Eyolf.

RITA
(vildt).

Du også!   Du også, - hvis så er!

ALLMERS.

Å ja, - kræv du mig også til regnskab, - om
du så vil. Vi har forbrudt os, begge to. - Og
derfor <sp>var</sp> der gengældelse i Eyolfs død alligevel.

RITA.

Gengældelse?

ALLMERS
(mere behersket).

Ja. Dom over dig og mig. Nu går vi her,
som vi har forskyldt. I lønlig, fejg anger lod vi os
skræmme fra ham, mens han leved. Tålte ikke at
se <sp>den</sp>, - den, han måtte slæbe på -

RITA
(sagte).

Krykken.


ALLMERS.

Ja, just den. - Og det, som vi nu går her og
kalder for sorg og savn, - det er samvittighedsnag,
Rita. Ikke noget andet.

RITA
(stirrer rådløs på ham).

Jeg synes, dette her må bære ind i fortvilelse,
- lige ind i vanvid for os begge to. For vi kan jo
aldrig, - aldrig få gøre det godt igen.

ALLMERS
(greben af stillere stemning).

Jeg drømte om Eyolf inat. Jeg syntes, jeg så
ham komme op fra bryggen. Han kunde springe,
ligesom andre gutter. Der var altså ingenting hændt
ham. Hverken det ene eller det andet. Den kvælende
virkelighed var altså bare en drøm, tænkte jeg. A,
hvor jeg takked og velsigned - (holder inde.) hm -

RITA
(ser på ham).

Hvem?

ALLMERS
(undvigende).

Hvem - ?

RITA.

Ja; hvem takked og velsigned du?

ALLMERS
(afvisende).

Jeg lå jo og drømte, hører du -

RITA.

Nogen, som du ikke selv tror på?

ALLMERS.

Det kom nu sådan over mig alligevel. Jeg var
jo i søvne -

RITA
(bebrejdende).

Du skulde ikke gjort mig tvilende, Alfred.

ALLMERS.

Vilde det været ret af mig, om jeg havde lad't
dig gå gennem livet med tomme forestillinger?

RITA.

Det havde været bedre for mig. For så havde
jeg da havt noget at fortrøste mig til. Nu går jeg
her og véd hverken ud eller ind.

ALLMERS
(ser skarpt på hende).

Om du nu havde valget -. Om du kunde følge
Eyolf did hen, hvor han nu er - ?

RITA.

Ja?   Hvad så?

ALLMERS.

Om du havde fuld forvisning om, at du vilde
finde ham igen, - kende ham, - forstå ham -?

RITA.

Ja, ja; hvad så?

ALLMERS.

Vilde du så frivillig gøre springet over til ham?
Frivillig gå bort fra alt dette her? Gi' afkald på
hele jordlivet? Vilde du det, Rita?

RITA
(sagte).

Nu straks?

ALLMERS.

Ja; nu idag. I denne time. Svar mig på det.
Vilde du?

RITA
(nølende).

Å, jeg véd ikke, Alfred. - Nej; jeg tror, jeg
først vilde bli' nogen tid her hos dig.

ALLMERS.

For min skyld?

RITA.

Ja, bare for din skyld.

ALLMERS.

Men  så  bagefter  da?   Vilde  du  så -?    Svar!

RITA.

Å, hvad skal jeg svare på sligt? Jeg <sp>kunde</sp>
jo ikke gå ifra dig. Aldrig! Aldrig!

ALLMERS.

Men om nu jeg gik til Eyolf? Og du havde
den fuldeste forvisning om, at du skulde træffe både
ham og mig der. Vilde du så komme over til os?

RITA.

Jeg vilde nok.   Å, så gerne!   Så gerne!   Men -

ALLMERS.

Nå?

RITA
(stønner sagte).

Jeg   kunde   det   ikke,  - det   føler  jeg.     Nej,
nej;  jeg  kunde   det   sletikke!    Ikke   for   al   himlens
herlighed!

ALLMERS.

Ikke jeg heller.

RITA.

Nej,   ikke   sandt,   Alfred!    Du   kunde  det  ikke,
du, heller!

ALLMERS.

Nej.     For   her,   i   jordlivet,    hører   vi   levende
hjemme.

RITA.

Ja, her er den slags lykke,  som vi forstår.

ALLMERS
(mørkt).

Å, lykken, - lykken, du -

RITA.

Du mener vel, at lykken - den finder vi aldrig
mere. (ser spørgende på ham.) Men   ifald - ? (heftig.) Nej,
nej;  jeg tør ikke sige det!   Ikke tænke det engang.

ALLMERS.

Jo,  sig det.    Sig det bare, Rita.

RITA
(nølende).

Kunde   vi   ikke  prøve  på - ?    Skulde det ikke
være gørligt, at vi kunde glemme ham?

ALLMERS.

Glemme Eyolf.

RITA.

Glemme angeren og naget, mener jeg.

ALLMERS.

Kunde du ønske det?

RITA.

Ja. Ifald det var gørligt. (i udbrud.) For dette
her, - det bærer jeg ikke i længden! Å, kan vi da
ikke finde på noget, som der er glemsel i!

ALLMERS
(ryster på hodet).

Hvad skulde vel det være?

RITA.

Kunde  vi  ikke  prøve med at rejse langt bort?

ALLMERS.

Fra hjemmet? Du, som ikke trives noget andet
sted end just netop her.

RITA.

Nå, så se mange mennesker hos os da? Føre
stort hus. Kaste os ind i noget, som kunde døve
og dulme.

ALLMERS.

Sligt liv ligger ikke for mig. - Nej, - så fik
jeg heller prøve på at ta' mit arbejde op igen.

RITA
(hvast).

Dit arbejde? Det, som så tidt har ståt som
væg og mur imellem os?

ALLMERS
(langsomt, ser stivt på hende).

Der må altid være væg og mur imellem os to
herefter.

RITA.

Hvorfor må det - ?

ALLMERS.

Hvem véd, om ikke store, åbne barneøjne ser
på os nat og dag.

RITA
(sagte, gysende).

Alfred, - dette er forfærdeligt at tænke sig!

ALLMERS.

Vor kærlighed har været som en fortærende
brand. Nu må den være sluknet -

RITA
(imod ham).

Sluknet!

ALLMERS
(hårdt).

Den <sp>er</sp> sluknet, - i én af os.

RITA
(som forstenet).

Og <sp>det</sp> tør du sige mig!

ALLMERS
(mildere).

Den er død, Rita. Men i det, som jeg nu, i
medskyldighed og bodstrang, føler for dig, - i det
skimter jeg ligesom en opstandelse -

RITA
(voldsom).

Å,  jeg  bry'r  mig ikke  om  nogen  opstandelse!

ALLMERS.

Rita!

RITA.

Jeg er et varmblodigt menneskebarn, jeg! Gar
ikke omkring og døser, - med fiskeblod i årerne.
(vrider sine hænder.) Og så være stængt inde på livstid
- i anger og nag! Stængt inde med en, som ikke
længer er min, min, min!

ALLMERS.

Det måtte <sp>så</sp> ende engang, Rita.

RITA.

Måtte det <sp>så</sp> ende! Det, som begyndte mellem
os i slig en mødende kærlighed!

ALLMERS.

<sp>Min</sp>  kærlighed  var  ikke  mødende  fra først af.

RITA.

Hvad følte du da allerførst for mig?

ALLMERS.

Skræk.

RITA.

Det kan jeg forstå. Men hvorledes vandt jeg
dig da alligevel?

ALLMERS
(dæmpet).

Du var så fortærende dejlig, Rita.

RITA
(ser prøvende på ham).

Det alene var det altså? Sig det, Alfred! Det
alene?

ALLMERS
(med overvindelse).

Nej; der var noget ved siden af også.

RITA
(i udbrud).

Jeg aner, hvad det var for noget! Det var
"guldet og de grønne skoge", som du siger. Var
det så, Alfred?

ALLMERS.

Ja.

RITA
(ser dybt bebrejdende på ham).

Hvor kunde, - hvor kunde du det!

ALLMERS.

Jeg havde Asta at tænke på.

RITA
(heftig).

Asta, ja! (bittert.) Det var altså i grunden Asta,
som førte os to sammen.

ALLMERS.

Hun vidste af ingenting. Hun aner det end
ikke den dag idag.

RITA
(afvisende).

Det var Asta alligevel! (smiler med et hånligt sideblik.)
Eller nej, - lille Eyolf var det. Lille Eyolf, du!

ALLMERS.

Eyolf - ?

RITA.

Ja, kaldte du hende ikke Eyolf før? Jeg synes,
du sa' det engang, - i en lønlig stund. (går nærmere.)
Mindes du den - den fortærende dejlige stund, Alfred?

ALLMERS
(viger tilbage, som i gru).

Jeg mindes ingenting!   Vil ingenting mindes!

RITA
(følger efter ham).

Det var i den stund, - da din anden lille Eyolf
blev krøbling!

ALLMERS
(dumpt, støtter sig til bordet).

Gengældelsen.

RITA
(truende).

Ja, gengældelsen!

(ASTA  og BORGHEJM  kommer tilbage ved bådskuret.    Hun bærer nogle
vandliljer i hånden.)

RITA
(behersket).

Nå, Asta, - har   så   du   og  herr  Borghejm  fåt
tale rigtig ud sammen?

ASTA.

Å ja, - så nogenlunde.

(hun sætter paraplyen fra sig og lægger blomsterne på en stol.)

BORGHEJM.

Frøken Allmers har været svært ordknap på
turen.

RITA.

Nej,   har  hun   det?    Ja,   da  har Alfred   og jeg
fåt tale ud sammen så det forslår -

ASTA
(ser spændt på dem begge).

Hvad er det for noget - ?

RITA.

- så det forslår for hele livet, siger jeg. 
(afbrydende.) Men kom så og lad os gå op, alle fire. Vi
må ha' selskab om os herefter. Alfred og jeg klarer
det ikke alene.

ALLMERS.

Ja, gå bare foran, I andre. (vender sig.) Men dig
må jeg først tale et ord med, Asta.

RITA
(ser på ham).

Så? - Nå ja, kom De med mig da, herr
Borghejm.

(RITA og BORGHEJM går opover skogstien.)

ASTA
(i angst).

Alfred, hvad er der på færde!

ALLMERS
(mørk).

Der er det, at jeg holder det ikke længer
ud her.

ASTA.

Her!   Sammen med Rita, mener du?

ALLMERS.

Ja. Rita og jeg kan ikke bli' ved at leve
sammen.

ASTA
(ryster ham i armen).

Men, Alfred, - sig da ikke noget så forfærdeligt!

ALLMERS.

Det er sandt, som jeg siger. Vi går her og gør
hinanden onde og stygge.

ASTA
(smærtelig bevæget).

Å, aldrig, - aldrig havde jeg da anet noget sligt!

ALLMERS.

Det er heller ikke gåt op for mig før idag.

ASTA.

Og nu vil du -!   Ja, hvad vil du da egentlig,
Alfred?

ALLMERS.

Jeg vil  rejse  fra  det  hele her.   Langt bort fra
det altsammen.

ASTA.

Og stå så ganske alene i verden?

ALLMERS
(nikker).

Ligesom før, ja.

ASTA.

Men du er ikke skikket til at stå alene!

ALLMERS.

Å jo.   Før var jeg det da ialfald.

ASTA.

Ja før, ja. Dengang havde du jo mig hos dig.

ALLMERS
(vil tage hendes hånd).

Ja.    Og det er dig, Asta,  som jeg nu tyer hjem
til igen.

ASTA
(undviger ham).

Til   mig!    Nej,   nej,   Alfred!     Det   er   så   rent
umuligt.

ALLMERS
(ser tungt på hende).

Borghejm står altså ivejen alligevel?

ASTA
(ivrig).

Nej, nej; det gør han ikke!   Du ta'r fejl i det!

ALLMERS.

Godt. Så kommer jeg til dig, - du kære, kære
søster. Jeg <sp>må</sp> til dig igen. Hjem til dig for at
renses og forædles fra samlivet med -

ASTA
(oprørt).

Alfred, - du forsynder dig imod Rita!

ALLMERS.

Jeg <sp>har</sp> forsyndet mig imod hende. Men ikke
i dette. A, tænk dig dog om, Asta! Hvorledes var
ikke samlivet mellem dig og mig? Var det ikke
som en eneste høj helligdag fra først til sidst?

ASTA.

Jo, det var det, Alfred. Men sligt kan ikke
leves om igen.

ALLMERS
(bittert).

Mener du, at ægteskabet har så ubodelig
fordærvet mig?

ASTA
(rolig).

Nej,  det mener jeg ikke.

ALLMERS.

Ja, så vil vi to leve vort fordums liv om igen.

ASTA
(bestemt).

Det <sp>kan</sp> vi ikke, Alfred.

ALLMERS.

Jo,   vi  kan.    For  en  brors  og  en søsters
kærlighed -

ASTA
(spændt).

Hvad <sp>den</sp>?

ALLMERS.

Det forhold er det eneste,  som ikke står under
forvandlingens lov.

ASTA
(sagte, bævende).

Men hvis nu det forhold ikke --

ALLMERS.

Ikke - ?

ASTA.

- ikke er <sp>vort</sp> forhold?

ALLMERS
(stirrer forbauset på hende).

Ikke vort?   Kære, hvad mener du med det?

ASTA.

Det er bedst, at jeg siger dig det straks, Alfred.

ALLMERS.

Ja, ja, sig det bare!

ASTA.

Brevene til mor-.   De, som ligger i mappen -

ALLMERS.

Ja vel?

ASTA.

Dem skal du ta' og læse - når jeg er rejst.

ALLMERS.

Hvorfor skal jeg det?

ASTA
(kæmpende med sig selv).

Jo, for så vil du se, at -

ALLMERS.

Nå!

ASTA.

- at jeg  ikke har  ret til  at bære - din fars
navn.

ALLMERS
(tumler tilbage).

Asta!   Hvad er det for noget, du siger!

ASTA.

Læs brevene.   Så vil du se det.   Og forstå det.
- Og kanske ha' tilgivelse - for mor, også.

ALLMERS
(griber sig til hodet).

Jeg kan ikke fatte dette her.   Ikke holde tanken
fast.   Du, Asta, - du skulde altså ikke være -

ASTA.

Du er ikke min bror, Alfred.

ALLMERS
(raskt, halvt trodsig, ser på hende).

Nå,   men   hvad   ændrer   det   så   egentlig   i
forholdet mellem os?   Ingenting i grunden.

ASTA
(ryster på hodet).

A t  ændrer  det,   Alfred.    Vort  forhold  er  ikke
brors og søsters.

ALLMERS.

Nej-nej.   Men lige helligt for <sp>det</sp>.   Vil altid bli'
lige helligt.

ASTA.

Glem   ikke, - at   det   er  under  forvandlingens
lov, - som du så' nu nylig.

ALLMERS
(ser forskende på hende).

Mener du dermed, at - ?

ASTA
(stille, varmt bevæget).

Ikke  et  ord mere, - du kære,   kære Alfred. -
(tager blomsterne fra stolen.)   Ser du disse vandliljerne her?

ALLMERS
(nikker langsomt).

Det   er  af den  slags,   som  skyder  op, - dybt
nede fra bunden.

ASTA.

Jeg plukked dem i tjernet.   Der, hvor det flyder
ud i fjorden. (rækker dem frem.)  Vil du ha' dem, Alfred?

ALLMERS
(tager dem).

Tak.

ASTA
(med tårefyldte øjne).

De   er   som   en  sidste  hilsen  til  dig  fra - fra
lille Eyolf.

ALLMERS
(ser på hende).

Fra Eyolf derude?   Eller fra dig?

ASTA
(sagte).

Fra os begge. (tager paraplyen.) Kom så med op
til Rita.

(hun går opad skogstien.)

ALLMERS
(henter sin hat fra bordet og hvisker tungt).

Asta.   Eyolf.   Lille Eyolf -!

(han følger opover stien.)

*
</chapter>
<chapter name="Tredje akt">
<h2>TREDJE AKT.</h2>

(En kratbevokset højde i haven hos ALLMERS. Brat styrtning med
rækværk mod baggrunden og en nedgangstrappe på venstre side. Vid
udsigt over fjorden, som ligger dybt nede. En flagstang med snorer men
uden flag står ved rækværket. I forgrunden til højre et lysthus, dækket
af slyngvækster og vild vin. En bænk udenfor. Det er sen sommeraften
med klar himmel. Tiltagende halvmørke.)

(ASTA sidder på bænken med hænderne i skødet.   Hun er iført overtøj
og hat, har sin parasol ved siden af sig og en liden rejsetaske i en rem
over skuldren.)

(BORGHEJM kommer op fra baggrunden til venstre.   Også han har en
rejsetaske over skuldren.    På armen bærer han et sammenrullet flag.)

BORGHEJM
(får øje på ASTA).

Å, heroppe holder De altså til?

ASTA.

Jeg sidder og ser udover for sidste gang.

BORGHEJM.

Så var det jo godt, at jeg kikked <sp>her</sp> op også.

ASTA.

Har De gåt og ledt efter mig?
BORGHEJM.

Ja, jeg har.   Jeg vilde gerne sige Dem farvel -
for denne gang.   Ikke for den sidste, håber jeg.

ASTA
(smiler svagt).

De er ihærdig, De.

BORGHEJM.

Det må en vejbryder være.

ASTA.

Så De noget til Alfred?   Eller Rita?

BORGHEJM.

Ja, jeg så dem begge to.

ASTA.

Sammen?

BORGHEJM.

Nej.   De er hver på sin kant.

ASTA.

Hvad skal De gøre med det flaget?

BORGHEJM.

Fru Rita bad mig gå op og hejse  det.

ASTA.

Hejse flag nu?

BORGHEJM.

På  halv  stang.    Det  skal vaje   både nætter og
dage, sa' hun.

ASTA
(sukker).

Stakkers Rita.   Og stakkers Alfred.

BORGHEJM
(beskæftiget med flaget).

Har De  hjerte  til  at rejse fra  dem?    Ja, jeg
spør'.   For jeg ser, De er rejseklædt.

ASTA
(med lav stemme).

Jeg <sp>må</sp> rejse.

BORGHEJM.

Ja, når De <sp>må</sp>, så -

ASTA.

Og De rejser jo også inat.

BORGHEJM.

Jeg   må   også.     Jeg   går   med   toget.    Gør  De
også det?

ASTA.

Nej.   Jeg ta'r ind med dampskibet.

BORGHEJM
(skotter hen til hende).

Hver sin vej altså.

ASTA.

Ja.

(hun sidder og ser til, medens han hejser flaget halvt på stangen.     Når
han er færdig, går han hen til hende.)

BORGHEJM.

Frøken Asta, - De kan ikke tænke Dem, hvor
jeg sørger over lille Eyolf.

ASTA
(ser op til ham).

Ja, det er jeg viss på, at De gør.


BORGHEJM.

Og   det   kendes   så   pinefuldt.     For   i   grunden
ligger det sletikke for mig,  det,  at sørge.

ASTA
(retter øjnene mod flaget).

Med  tiden   driver det over, - altsammen.   Alle
sorgerne.

BORGHEJM.

Alle?   Tror De det?

ASTA.

Ligesom   et   bygevejr.     Når   De   bare   kommer
langt bort,  så -

BORGHEJM.

Det måtte være bra' langt bort, det.

ASTA.

Og så har De jo det store, nye vejarbejdet også.

BORGHEJM.

Men ingen til at hjælpe mig     det.

ASTA.

Å jo visst har De da så.

BORGHEJM
(ryster på hodet).

Ingen.   Ingen  til  at dele glæden med.   For det
er mest glæden, det gælder.

ASTA.

Ikke møjen og besværet?

BORGHEJM

Pyt, - sligt noget kan en sagtens altid komme
ud over alene.

ASTA.

Men glæden, - den  må  deles med nogen,
mener De?

BORGHEJM.

Ja, hvad lykke var der ellers i det at være glad?

ASTA.

Å nej, - der kan være noget i det.

BORGHEJM.

Nå, naturligvis kan en jo gå sådan til en tid
og være glad indeni sig selv. Men det forslår ikke
i længden. Nej, glæden, den må man være to om.

ASTA.

Altid bare to?   Aldrig flere?   Aldrig mange?

BORGHEJM.

Nå, se, - det er nu på en anden måde, det.
- Frøken Asta, - kan De altså virkelig ikke
beslutte Dem til at dele lykke og glæde og - og møje
og besvær med én, - med én eneste en alene?

ASTA.

Jeg har prøvet det - engang.

BORGHEJM.

Har <sp>De</sp>?

ASTA.

Ja, i al den tid, da min bror, - da Alfred og
jeg bode sammen.

BORGHEJM.

Nå, med Deres bror, ja. Det er jo noget ganske
andet. Det synes jeg må være mere at kalde for
fred end for lykke, det.

ASTA.

Dejligt var det alligevel.

BORGHEJM.

Ja se, - allerede bare <sp>det</sp> synes De var
dejligt. Men tænk så, - hvis han nu ikke havde været
Deres bror!

ASTA
(vil rejse sig men bliver siddende).                               j

Så havde vi jo aldrig levet sammen. For jeg
var barn dengang. Og han næsten også.

BORGHEJM
(lidt efter).

<sp>Var</sp> den  så dejlig,  den tiden?

ASTA.

Ja,  det kan De tro, den var.

BORGHEJM.

Opleved De da noget rigtig lyst og lykkeligt
dengang?

ASTA.

Å ja, så meget.    Så utrolig meget.

BORGHEJM.

Fortæl mig lidt om det, frøken Asta.

ASTA.

Bare småting i grunden.

BORGHEJM.

Således som - ?   Nå?

ASTA.

Således som den gang, da Alfred havde fåt sin
examen. Og havde ståt sig så godt. Og når han
så lidt efter lidt fik en post ved en eller anden skole.
Eller når han sad og skrev på en afhandling. Og
læste den op for mig. Og så siden fik den trykt i
et tidsskrift.

BORGHEJM.

Ja, jeg skønner nok, at det må ha' været et
dejligt, fredeligt liv. To søskende, som deler glæden.
(ryster på hodet.) Ikke begriber jeg, at Deres bror kunde
gi' slip på Dem, Asta!

ASTA
(i undertrykt bevægelse).

Alfred gifted sig jo.

BORGHEJM.

Var det ikke svært for Dem.

ASTA.

Jo; i førstningen. Jeg syntes, at jeg rent havde
mistet ham med det samme.

BORGHEJM.

Nå, heldigvis, det havde De da ikke.

ASTA.

Nej.

BORGHEJM.

Men alligevel. At han kunde det. Gifte sig,
mener jeg. Når han kunde fåt beholde Dem hos sig
alene!

ASTA
(ser hen for sig).

Han var vel under forvandlingens lov, kan jeg
tænke.

BORGHEJM.

Forvandlingens lov?

ASTA.

Alfred kalder det så.

BORGHEJM.

Pyt, - slig en dum lov, som det må være!
Den loven tror jeg ikke et gran på.

ASTA
(rejser sig).

De kan nok med tiden komme til at tro på den.

BORGHEJM.

Aldrig i verden! (indtrængende.) Men hør nu her,
frøken Asta! Vær nu fornuftig - for én gangs skyld.
I dette stykke, mener jeg -

ASTA
(afbrydende).

Å nej, nej - lad os bare ikke komme ind på
<sp>det</sp> igen!

BORGHEJM
(vedbliver som før).

Jo, Asta, - jeg kan umulig slippe Dem så let.
Nu har jo Deres bror fåt det altsammen, som han
helst vilde ha' det. Lever sit liv nokså tilfreds uden
Dem. Savner Dem sletikke. - Og så <sp>det</sp> til - <sp>det</sp>,
som med et eneste slag forandrer Deres hele stilling
herude -

ASTA
(farer sammen).

Hvad mener De med <sp>det</sp>?

BORGHEJM.

Barnet, som er revet bort.   Hvad ellers?


ASTA
(fatter sig).

Lille Eyolf er borte, ja.

BORGHEJM.

Og hvad har De så egentlig mere at gøre her?
De har ikke længer den stakkers lille gutten at ta'
Dem af. Ingen pligter, - ingen opgaver her i nogen
retning -

ASTA.

Å, jeg be'r Dem, kære Borghejm, - træng da
ikke så hårdt ind på mig!

BORGHEJM.

Jo; jeg måtte jo være gal, om jeg ikke forsøgte
det yderste. En af dagene rejser jeg væk fra byen.
Får kanske ikke træffe Dem der inde. Får kanske
ikke se Dem igen på lange, lange tider. Og hvem
véd, hvad der kan ske i mellemtiden?

ASTA
(smiler alvorlig).

Er De ræd for forvandlingens lov alligevel?

BORGHEJM.

Nej, det er jeg sletikke. (ler bittert.) Og der er jo
ikke noget at forvandle heller. Ikke hos Dem, mener
jeg. For De bry'r Dem nok ikke stort om mig, kan
jeg skønne.

ASTA.

Det véd De godt, at jeg gør.

BORGHEJM.

Ja, men ikke på langt nær <sp>nok</sp>. Ikke slig, som
jeg vil ha' det. (heftigere.) Herregud, Asta, - frøken
Asta, - dette her er da så galt af Dem, som vel
tænkes kan! Lidt bortenfor idag og imorgen ligger
kanske hele livslykken og venter på os. Og så la'r
vi den ligge! Kommer vi ikke til at angre på <sp>det</sp>,
Asta?

ASTA
(stille).

Véd ikke. Men vi får la' alle lyse muligheder
ligge alligevel.

BORGHEJM
(ser behersket på hende).

Altså skal jeg bygge mine veje alene?

ASTA
(varmt).

Å, om jeg så sandt kunde få være med Dem
om det! Hjælpe Dem i møjen. Dele glæden med
Dem -

BORGHEJM.

Vilde De det, - ifald De kunde?

ASTA.

Ja.   Da vilde jeg det.

BORGHEJM.

Men De <sp>kan</sp> ikke?

ASTA
(ser ned for sig).

Vilde De nøjes med at ha' mig <sp>halvt</sp>?

BORGHEJM.

Nej.   Helt og holdent må jeg ha' Dem.

ASTA
(ser på ham og siger stille).

Så kan jeg ikke.


BORGHEJM.

Farvel da, frøken Asta.

(han vil gå.   ALLMERS  kommer op  på højden fra venstre i baggrunden.
BORGHEJM standser.)

ALLMERS
(endnu ved opgangen, dæmpet, peger hen).

Sidder Rita derinde i lysthuset?

BORGHEJM.

Nej; her er ingen andre end frøken Asta.

(ALLMERS kommer nærmere.)

ASTA
(imod ham).

Skal jeg gå ned og se efter hende?    Få hende
herop kanske?

ALLMERS
(afværgende).

Nej, nej, nej, - lad bare være.   (til BORGHEJM.)   Er
det Dem, som har hejst flaget der?

BORGHEJM.

Ja.   Fru Rita bad mig om det.    Det var derfor
jeg gik herop.

ALLMERS.

Og inat rejser De jo?

BORGHEJM.

Ja.   Inat rejser jeg for alvor.

ALLMERS
(med et blik mod ASTA).

Og har sikret Dem godt rejsefølge, kan jeg forstå.

BORGHEJM
(ryster på hodet).

Jeg rejser alene.

ALLMERS
(studser).

Alene!

BORGHEJM.

Så rent alene.

ALLMERS
(tankespredt).

Ja så?

BORGHEJM.

Og <sp>blir</sp> alene også.

ALLMERS.

Der er noget grufuldt i det at være alene. Det
ligesom isner igennem mig -

ASTA.

Å men, Alfred, du er da ikke alene, du!

ALLMERS.

Der kan være noget grufuldt i <sp>det</sp> også,  Asta.

ASTA
(beklemt).

Å, tal da ikke så!    Tænk da ikke så!

ALLMERS
(uden at høre på hende).

Men når du altså ikke rejser med - ? Når der
ingenting er, som binder dig? Hvorfor vil du så
ikke bli' herude hos mig - og hos Rita?

ASTA
(urolig).

Nej, for det kan jeg ikke. Jeg må så
nødvendig ind til byen nu.


ALLMERS.

Men bare ind til byen, Asta.   Hører du det!

ASTA.

Ja.

ALLMERS.

Og så lover du mig, at du kommer snart herud
igen.

ASTA
(hurtig).

Nej, nej,  det tør jeg ikke love dig for det første.

ALLMERS.

Godt.  Som du vil.  Så træffes vi altså der inde da.

ASTA
(bedende).

Men, Alfred, du <sp>må</sp> da bli' hjemme hos Rita nu!

ALLMERS
(uden at svare, vender sig til BORGHEJM).

Det turde være bedst for Dem, det, at De ikke
har noget rejsefølge endnu.

BORGHEJM
(uvillig).

Å, hvor kan De da sige sligt noget!

ALLMERS.

Jo,   for  De  kan   aldrig   vide,   hvem  De  kanske
kunde komme  til at møde bagefter.    Undervejs.

ASTA
(uvilkårligt).

Alfred!

ALLMERS.

Den rigtige rejsekammerat.    Når det er for sent.
For sent.


ASTA
(sagte, bævende).

Alfred!   Alfred!

BORGHEJM
(ser vekselvis på dem).

Hvad betyder det?   Jeg forstår ikke -

(RITA kommer op fra venstre i baggrunden.)

RITA
(klagende).

Å, gå da ikke fra mig allesammen!

ASTA
(møder hende).

Du vilde jo helst være alene, sa' du -

RITA.

Ja, men jeg tør ikke. Det ta'r til at mørkne
så stygt. Jeg synes, der er store, åbne øjne, som
ser på mig!

ASTA
(blødt, deltagende).

Om nu så var, Rita? De øjnene skulde du ikke
være ræd for.

RITA.

Tænk, at du kan sige det!   Ikke ræd!

ALLMERS
(indtrængende).

Asta, jeg be'r dig, - for alt i verden, - bliv
her - hos Rita!

RITA.

Ja! Og hos Alfred også! Gør det! Gør det,
Asta!

ASTA
(kæmpende).

Å, jeg vilde så usigelig gerne -

RITA.

Nå, så gør det da! For Alfred og jeg <sp>kan</sp> ikke
gå alene gennem sorgen og savnet.

ALLMERS
(mørkt).

Sig heller - gennem naget og kvalen.

RITA.

Ja, hvad du end vil kalde det, - så bærer vi
det ikke alene, vi to. Å, Asta, jeg be'r dig så
bønligt! Bliv her og hjælp os! Vær os i Eyolfs sted -

ASTA
(viger).

Eyolfs -!

RITA.

Ja, må hun ikke gerne det, Alfred?

ALLMERS.

Hvis hun vil og kan.

RITA.

Du kaldte hende jo din lille Eyolf før. (griber
hendes hånd.) Herefter skal du være <sp>vor</sp> Eyolf, Asta!
Eyolf, ligesom du før var.

ALLMERS
(i dulgt bevægelse).

Bliv - og del livet med os, Asta. Med Rita.
Med mig. Med mig, - din bror!


ASTA
(besluttet, rykker hånden til sig).

Nej.   Jeg kan ikke. (vender sig.) Borghejm, - hvad
tid går dampbåden?

BORGHEJM.

Nu snart.

ASTA.

Så må jeg ombord.    Vil De være med mig?

BORGHEJM
(i dæmpet glædesudbrud).

Om jeg vil!   Ja, ja, ja!

ASTA.

Så kom da.

RITA
(langsomt).

Ah,  således.   Ja, <sp>da</sp> kan du jo ikke bli' hos os.

ASTA
(kaster sig om hendes hals).

Tak for alt, Rita! (går hen og griber ALLMERS'S hånd.)
Alfred, - farvel! Tusend, tusend gange farvel!

ALLMERS
(sagte, i spænding).

Hvad  er  dette  her,   Asta?   Det  ser jo ud som
en flugt.

ASTA
(i stille angst).

Ja,  Alfred, - det <sp>er</sp> også en flugt.

ALLMERS.

En flugt - fra <sp>mig</sp>!


ASTA
(hviskende).

En flugt fra dig - og fra mig selv.

ALLMERS
(viger tilbage).

Ah -!

(ASTA iler nedover i baggrunden.    BORGHEJM  svinger  hatten   og  følger
hende.)

(RITA læner sig mod indgangen til lysthuset.   ALLMERS går i stærkt indre
oprør hen til rækværket og står der og stirrer nedover.    Ophold.)

ALLMERS
(vender sig og siger med tilkæmpet fatning).

Nu kommer dampskibet. Se <sp>der</sp>, Rita.

RITA.

Jeg tør ikke se på det.

ALLMERS.

Tør du ikke?

RITA.

Nej.   For  det  har  et rødt øje.   Og et grønt et
også.   Store gloende øjne.

ALLMERS.

Å, det er jo bare lygterne, véd du.

RITA.

Herefter  er  det  øjne.    For  mig.   De  stirrer og
stirrer ud fra mørket. - Og ind i mørket også.

ALLMERS.

Nu lægger det til land.

RITA.

Hvorhenne lægger det til iaften da?


ALLMERS
(nærmere).

Ved bryggen,  som det plejer, kære -

RITA
(retter sig op).

Hvor <sp>kan</sp> det da lægge til <sp>der</sp>!

ALLMERS.

Det <sp>må</sp> det jo.

RITA.

Men det var jo <sp>der</sp>, at Eyolf - ! Hvor <sp>kan</sp>
så de folk lægge til der?

ALLMERS.

Ja, livet er ubarmhjertigt, Rita.

RITA.

Menneskene er hjerteløse. De ta'r ingen hensyn.
Hverken til de levende eller til de døde.

ALLMERS.

Det har du ret i. Livet, det går sin gang, det.
Akkurat som om ingen verdens ting var hændt.

RITA
(ser hen for sig).

Der <sp>er</sp> jo heller ingen ting hændt. Ikke for de
andre. Bare for os to.

ALLMERS
(i vågnende smærte).

Ja, Rita, - så unyttigt var det, at du fødte
ham i ve og vånde. For nu er han borte igen -
uden spor efter sig.


RITA.

Bare krykken blev berget.

ALLMERS
(heftig).

Ti da!   Lad mig ikke høre det ord!

RITA
(klagende).

Å, jeg kan ikke bære den tanke, at vi ikke har
ham mere.

ALLMERS
(koldt og bittert).

Du kunde så godt undvære ham, mens du
havde ham. Hele halve dage så du ham ikke for
dine øjne.

RITA.

Nej, for da vidste jeg jo, at jeg kunde få se
ham, hvad tid jeg bare vilde.

ALLMERS.

Ja, slig har vi gåt her og sløset væk det korte
samvær med lille Eyolf.

RITA
(lytter, i angst).

Hører du,  Alfred!   Nu ringer det igen!

ALLMERS
(ser udover).

Det er dampskibet, som ringer. Det skal til
at gå.

RITA.

Å, det er ikke <sp>den</sp> klokken, jeg mener. Hele
dagen har jeg hørt det ringe for ørerne. - Nu ringer
det igen!


ALLMERS
(hen til hende).

Du ta'r fejl, Rita,

RITA.

Nej, jeg hører det så tydeligt. Det lyder som
ligklokker. Langsomt. Langsomt. Og altid de
samme ord.

ALLMERS.

Ord?   Hvilke ord?

RITA
(nikker takten).

"Kryk- ken fly - der". "Kryk- ken fly-der".
Å, jeg synes da, du også må kunne høre det.

ALLMERS
(ryster på hodet).

Jeg hører ingenting.    Og det <sp>er</sp> ingenting heller.

RITA.

Ja, ja, sig hvad du vil, du. Jeg hører det så
tydeligt.

ALLMERS
(ser ud over rækværket).

Nu er de ombord, Rita. For nu går skibet
indover til byen.

RITA.

Nej, at du ikke hører det! "Kryk-ken fly-der".
"Kryk-ken -- --"

ALLMERS
(går fremover).

Du skal ikke stå og lytte efter noget, som
ingenting er. Jeg siger, at nu er Asta og Borghejm
ombord. Undervejs allerede. - Asta er borte.


RITA
(ser sky på ham).

Så er vel du også snart borte da, Alfred?

ALLMERS
(hurtig).

Hvad mener du med <sp>det</sp>?

RITA.

At du følger efter din søster.

ALLMERS.

Har Asta sagt noget?

RITA.

Nej.    Men   du   sa'   selv,   at  det  var   for  Astas
skyld, at - at vi to kom sammen.

ALLMERS.

Ja, men du, du selv bandt mig.   Ved samlivet.

RITA.

Å, for dit sind er jeg ikke - ikke sådan -
fortærende dejlig længer.

ALLMERS.

Forvandlingens lov kunde kanske holde os
sammen alligevel

RITA
(nikker langsomt),

Der <sp>er</sp> forvandling i mig nu.    Det føler jeg så
pinefuldt.

ALLMERS.

Pinefuldt?

RITA.

Ja,   for der er som en slags fødsel i <sp>det</sp> også.

ALLMERS.

Det er det.   Eller en opstandelse.   Overgang til
højere liv.

RITA
(ser forsagt hen for sig).

Ja, - med forlis af hele, hele livets lykke.

ALLMERS.

Det forlis, det er just vindingen, det.

RITA
(heftig).

Å, talemåder!   Herregud, vi er da jordmennesker
alligevel.

ALLMERS.

Vi   er   lidt   i   slægt   med   hav   og   himmel også,
Rita

RITA.

Du kanske.   Ikke jeg.

ALLMERS.

Å jo.   <sp>Du</sp> mere, end du selv véd af.

RITA
(et skridt nærmere).

Hør, Alfred, - kunde  du  ikke tænke på at ta'
dit arbejde op igen.

ALLMERS.

Det arbejde,  som du har hadet?

RITA.

Jeg er ble't nøjsom nu.   Jeg er villig til at dele
dig med bogen.

ALLMERS.

Hvorfor?

RITA.

Bare for at få beholde dig her hos mig.   Sådan
i nærheden.

ALLMERS.

Å, jeg kan så lidet hjælpe dig, Rita.

RITA.

Men kanske jeg kunde hjælpe dig.

ALLMERS.

Med arbejdet,  mener du?

RITA.

Nej.   Med at leve livet.

ALLMERS
(ryster på hodet).

Jeg synes ikke, jeg har noget liv at leve.

RITA.

Nå,  så med at <sp>bære</sp> livet da.

ALLMERS
(mørkt, hen for sig).

Jeg  tror   det   var   bedst  for   os   begge,   om   vi
skiltes.

RITA
(ser forskende på ham).

Hvor vilde du så ty  hen?   Kanske til Asta
alligevel?

ALLMERS.

Nej.    Aldrig til Asta herefter.

RITA.

Hvor hen da?


ALLMERS.

Op i ensomheden.

RITA.

Op mellem fjeldene?    Er det <sp>det</sp>,  du  mener.

ALLMERS.

Ja.

RITA.

Men   dette   her  er jo bare drømmerier,   Alfred!
Der oppe kunde du jo ikke leve.

ALLMERS.

Did op drages jeg alligevel nu.

RITA.

Hvorfor?    Sig mig det!

ALLMERS.

Sæt dig.    Så skal jeg fortælle dig noget.

RITA.

Noget,  som er hændt dig deroppe?

ALLMERS.

Ja.

RITA.

Og som du fortied for Asta og mig?

ALLMERS.

Ja.

RITA.

Å,  du går så stille med alting.    Det skulde du
ikke.

ALLMERS.

Sæt dig der.   Så skal jeg fortælle dig det.


RITA.

Ja, ja, - lad mig høre!

(hun sætter sig på bænken ved lysthuset.)

ALLMERS.

Jeg var alene deroppe. Midt inde i højfjeldene.
Så kom jeg til et stort, øde fjeldvand. Og det
vandet måtte jeg over. Men det kunde jeg ikke. For
der var hverken båd eller mennesker.

RITA.

Nå?   Og så?

ALLMERS.

Så gik jeg på egen hånd ind i en sidedal. For
<sp>der</sp> mente jeg, at jeg skulde komme frem over
højderne og mellem tinderne. Og ned igen til den anden
side af vandet.

RITA.

Å, så gik du dig visst vild, Alfred!

ALLMERS.

Ja; jeg tog fejl af retningen. For vej eller sti
var der ikke. Og jeg gik hele dagen. Og hele den
næste nat også. Og til slut trode jeg aldrig, jeg
skulde komme frem til mennesker mere.

RITA.

Ikke hjem til os? Å, da véd jeg visst, at dine
tanker gik hid.

ALLMERS.

Nej, - de gjorde ikke det.

RITA.

Ikke?


ALLMERS.

Nej. Det var så besynderligt. Både du og Eyolf
var kommet så langt, langt bort fra mig, syntes jeg.
Og det var Asta også.

RITA.

Men hvad tænkte du da på?

ALLMERS.

Jeg tænkte ikke. Jeg gik der og slæbte mig
frem langs styrtningerne, - og nød
dødsfornemmelsens fred og velbehag.

RITA
(springer op).

Å,  brug da ikke slige ord om det grufulde!

ALLMERS.

Jeg kendte det så. Slet ingen angst. Jeg
syntes, at der gik jeg og døden som to gode
rejsekammerater. Det var så rimeligt, - så ligetil,
altsammen, syntes jeg dengang. I min slægt plejer jo
ikke folk at bli' gamle -

RITA.

Å, ti da bare stille med sligt, Alfred! For du
kom jo altså godt fra det alligevel.

ALLMERS.

Ja; så med én gang var jeg fremme. På den
anden side af vandet.

RITA.

Det har været en nat i rædsel for dig, Alfred.
Men nu bagefter vil du ikke vedstå det for dig selv.

ALLMERS.

Den   nat   løfted   mig  til beslutning.    Og så var
det,   at jeg   vendte   om   og  gik  lige  hjemover.    Til
Eyolf.

RITA
(sagte).

For sent.

ALLMERS.

Ja. Og da så - kammeraten kom og tog ham -.
<sp>Så</sp> stod der gru af ham. Af det hele. Af alt <sp>det</sp>,
- som vi ikke tør gå ifra alligevel. Så jordbundne
er vi begge to, Rita.

RITA
(med et skær af glæde).

Ja, ikke sandt! Du også! (nærmere.) Å, lad os
bare leve livet sammen så længe som muligt!

ALLMERS
(trækker på skuldren).

Leve livet, ja! Og ikke ha' noget at fylde livet
med. Øde og tomhed altsammen. Hvor hen
jeg så ser.

RITA
(angst).

Å, sent eller tidlig går du fra mig, Alfred!
Jeg føler det! Og jeg kan se det på dig også! Du går
fra mig!

ALLMERS.

Med rejsekammeraten, mener du?

RITA.

Nej, jeg mener det, som værre er. Frivillig går
du fra mig. For du synes, det er bare her, hos mig,
at du ikke har noget at leve for. Svar mig! Er det
ikke så du tænker?


ALLMERS
(ser fast på hende).

Og om jeg nu tænkte så - ?

(Larm og skrål som af vrede,   hidsige stemmer høres fjernt nedenunder
ALLMERS går til rækværket.)

RITA.

Hvad er det for noget. (udbrydende.) A, du skal
se, de har fundet ham!

ALLMERS.

Han findes aldrig.

RITA.

Men hvad er det da?

ALLMERS
(går fremover).

Bare slagsmål, - som vanligt.

RITA.

Nede på stranden?

ALLMERS.

Ja. Hele strandstedet burde ryddes. Nu er
mændene kommet hjem. Drukne, som de plejer.
Prygler børnene. Hør, hvor gutterne skriger!
Kvinderne hyler om hjælp for dem -

RITA.

Ja,  skulde vi ikke få nogen ned og hjælpe dem?

ALLMERS
(hård og vred).

Hjælpe dem, som ikke hjalp Eyolf! Nej, lad
dem bare forgå, - ligesom de lod Eyolf forgå!

RITA.

A, du må ikke tale så, Alfred!   Ikke tænke så!

ALLMERS.

Jeg kan ikke tænke anderledes. Alle de gamle
rønnerne bør rives ned.

RITA.

Og hvad skal der så bli' af de mange fattige
mennesker?

ALLMERS.

De får ty andetsteds hen.

RITA.

Og børnene da?

ALLMERS.

Kan det ikke være så omtrent det samme, hvor
de går til grunde?

RITA
(stille, bebrejdende).

Du tvinger dig selv til slig en hårdhed, Alfred.

ALLMERS
(heftig).

Det er min <sp>ret</sp> at være hård herefter! Min
<sp>pligt</sp> også!

RITA.

Din pligt?

ALLMERS.

Min pligt imod Eyolf. Han må ikke ligge
uhævnet. Kort og godt, Rita! Som jeg siger dig!
Tænk over den sag. Få hele stedet dernede jævnet
med jorden, - når jeg er borte.


RITA
(ser dybt på ham).

Når du er borte?

ALLMERS.

Ja, for så har du da i alt fald <sp>noget</sp> at fylde
livet ud med. Og det må du ha'.

RITA
(fast og bestemt).

Det har du ret i. Det må jeg. Men kan du
gætte, hvad jeg vil ta' mig til, - når du er borte?

ALLMERS.

Nå, hvad er det da?

RITA
(langsomt, besluttet).

Så snart du er rejst fra mig, går jeg ned til
stranden og får alle de fattige, forkomne børn med
mig her op til vort. Alle de uskikkelige gutterne -

ALLMERS.

Hvad vil du gøre med dem her?

RITA.

Jeg vil ta' dem til mig.

ALLMERS.

Vil <sp>du</sp>?

RITA.

Ja, det vil jeg. Fra den dag, da du er rejst,
skal de være her, allesammen, - som om de var
mine egne.

ALLMERS
(oprørt).

I vor lille Eyolfs sted!


RITA.

Ja, i vor lille Eyolfs sted. De skal få bo i
Eyolfs stuer. De skal få læse i hans bøger. Få
lege med hans småsager. De skal skiftes til at
sidde på hans stol ved bordet.

ALLMERS.

Dette her er jo det rene vanvid at høre på!
Jeg véd ikke det menneske i verden, som er mindre
skikket til sligt noget, end du.

RITA.

Så får jeg opdrage mig til det. Oplære mig.
Opøve mig.

ALLMERS.

Hvis det er dit ramme alvor, - alt det, du
der siger, så må der være foregåt en forvandling
med dig.

RITA.

Det er der også, Alfred. Det har <sp>du</sp> sørget
for. Du har skabt en tom plads indeni mig. Og
den må jeg prøve på at fylde ud med noget. Noget,
som kunde ligne en slags kærlighed.

ALLMERS
(står en stund tankefuld; ser på hende).

I grunden har vi ikke gjort meget for de fattige
folk dernede.

RITA.

Vi har ingenting gjort for dem.

ALLMERS.

Knapt nok tænkt på dem engang.

RITA.

Aldrig tænkt på dem i medfølelse.


ALLMERS.

Vi,  som havde  "guldet og de grønne skoge" -

RITA.

Vi havde lukkede hænder for dem.   Og lukkede
hjerter også.

ALLMERS
(nikker).

Så det er jo kanske nokså rimeligt alligevel, at
de ikke satte livet på spil for at redde lille Eyolf.

RITA
(sagte).

Tænk dig om, Alfred.   Er du så sikker på,  at -
at vi selv havde vovet det?

ALLMERS
(uroligt afvisende).

Men tvil da aldrig på <sp>det</sp>, Rita!

RITA.

Å,  vi er jordmennesker,  du.

ALLMERS.

Hvad   tænker   du   egentlig,   at   du   vil  gøre   for
alle de forkomne børnene?

RITA.

Jeg  får   vel   nærmest  prøve   på,   om jeg kunde
mildne - og forædle deres livsskæbne.

ALLMERS.

Kan du <sp>det</sp> gøre, så har ikke Eyolf været født
forgæves.

RITA.

Og er ikke taget fra os forgæves heller.


ALLMERS
(ser fast på hende).

Vær klar over én ting, Rita. Det er ikke
kærlighed, som driver dig til dette her.

RITA.

Nej, det er det ikke.   I alle fald ikke endnu.

ALLMERS.

Nå, hvad er det så egentlig?

RITA
(halvt undvigende).

Du har jo så ofte talt med Asta om det
menneskelige ansvar -

ALLMERS.

Om bogen, som du haded.

RITA.

Jeg hader den bogen endnu. Men jeg sad og
hørte på, når du fortalte. Og nu vil jeg prøve mig
videre frem selv. På <sp>min</sp> måde.

ALLMERS
(ryster på hodet).

Det er ikke for den ufærdige bogens skyld -

RITA.

Nej, jeg har en grund til.

ALLMERS.

Hvilken da?

RITA
(sagte, tungsindigt smilende).

Jeg vil smigre mig ind hos de store, åbne
øjnene, ser du.


ALLMERS
(slået, fæster blikket på hende).

Kanske  jeg   kunde   få  være   med?    Og  hjælpe
dig, Rita?

RITA.

Vilde du det?

ALLMERS.

Ja, - hvis jeg bare  vidste, at jeg kunde.

RITA
(nølende).

Men  så måtte du jo bli' her da.

ALLMERS
(sagte).

Lad os forsøge, om ikke det kunde gå.

RITA
(neppe hørligt).

Lad os det, Alfred.

(Begge tier.  Derpå går ALLMERS hen til stangen og hejser flaget helt op.
RITA står ved lysthuset og ser stille på ham.)

ALLMERS
(kommer fremover igen).

Det vil  bli' en tung arbejdsdag foran os,  Rita.

RITA.

Du skal se, - der vil falde søndagsstilhed over
os en gang imellem.

ALLMERS
(stille, bevæget).

Da fornemmer vi åndernes besøg, kanske.

RITA
(hviskende).

Åndernes?

ALLMERS
(som før).

Ja.   Da er de kanske om os, - de, som vi har
mistet.

RITA
(nikker langsomt).

Vor lille Eyolf.    Og din store Eyolf også.

ALLMERS
(stirrer frem for sig).

Kan  hænde,   vi   endnu   engang   imellem,  - på
livsvejen - får se ligesom et glimt af dem.

RITA.

Hvor hen skal vi se, Alfred -?

ALLMERS
(fæster øjnene på hende).

Opad.

RITA
(nikker bifaldende).

Ja, ja, - opad.

ALLMERS.

Opad,  - imod   tinderne.    Mod   stjernerne.    Og
imod den store stilhed.

RITA
(rækker ham hånden).

Tak!

*
</chapter>
<chapter name="JOHN GABRIEL BORKMAN">

<h1>JOHN GABRIEL BORKMAN</h1>
</chapter>
<chapter name="Personerne">
<h2><small>PERSONERNE:</small></h2>

<poem>JOHN GABRIEL BORKMAN, forhenværende bankchef.
FRU GUNHILD BORKMAN, hans hustru.
STUDENT ERHART BORKMAN, deres søn.
FRØKEN ELLA RENTHEIM, fru Borkmans tvillingsøster.
FRU FANNY WILTON.
VILHELM FOLDAL, extraskriver i et regeringskontor.
FRIDA FOLDAL, hans datter.
FRU BORKMANS STUEPIGE.</poem>

*

(Handlingen foregår en vinteraften på den Rentheimske familiegård udenfor 
hovedstaden.)
</chapter>
<chapter name="Første akt">
<h2>FØRSTE AKT.</h2>

(FRU BORKMANS dagligstue, udstyret med gammeldags, falmet pragt. En
åben skydedør fører ind i en havestue med vinduer og glasdør i
baggrunden. Derigennem udsigt til haven, hvor snevejret fyger i tusmørket.
På højre sidevæg indgangsdør fra forstuen. Længere fremme en stor,
gammel jernovn med ild i. Til venstre, noget tilbage, en enkelt, mindre
dør. Foran på samme side et vindu, dækket af tykke forhæng. Mellem
vinduet og døren en kanapé med hestehårs betræk og med et tæppebelagt 
bord foran. På bordet en tændt lampe med skærm. Ved ovnen
en højrygget lænestol.)

(FRU GUNHILD BORKMAN sidder på kanapéen med sit hækletøj. Hun er en
ældre dame af koldt, fornemt udseende, med stiv holdning og
ubevægelige ansigtstræk. Hendes rige hår er stærkt grånet. Hænderne fine,
gennemsigtige. Klædt i en tyk mørk silkedragt, som oprindelig har
været elegant, men nu noget slidt og medtagen. Uldsjal over skuldrene.)

(Hun sidder en stund opret og urørlig ved hækletøjet. Så høres udenfor
bjældeklang fra en forbikørende slæde.)

FRU BORKMAN
(lytter op; det tindrer af glæde i hendes øjne og hun hvisker uvikårligt):

Erhart! Endelig!

(hun  rejser sig og ser ud gennem forhænget. Synes skuffet og sætter
sig igen på kanapéen til sit arbejde.)

(STUEPIGEN kommer lidt efter ind fra entréen med et visitkort på en
liden brikke.)
FRU BORKMAN
(hurtig).
Kom studenten alligevel?

STUEPIGEN.
Nej, frue. Men her er en dame ude -

FRU BORKMAN
(lægger hækletøjet tilside).
Nå, fru Wilton altså -

STUEPIGEN
(går nærmere).
Nej, det er en <sp>fremmed</sp> dame -

FRU BORKMAN
(rækker efter kortet).
Lad  mig se - (læser; rejser sig hurtig og  ser stivt på
pigen.) Er De viss på, at det er til mig?

STUEPIGEN.
Ja, jeg forstod det, som det var til fruen.

FRU BORKMAN.
Bad hun om at få tale med fru Borkman?

STUEPIGEN.
Jaha, det gjorde hun.

FRU BORKMAN
(kort; besluttet).
Godt. Så sig, at jeg er hjemme.

(STUEPIGEN åbner døren for den fremmede dame og går selv ud.)

(FRØKEN ELLA RENTHEIM kommer ind i stuen. Hun ligner søsteren af udseende; 
men hendes ansigt har et mere lidende end hårdt udtryk. Det
bærer endnu præg af stor, karakterfuld skønhed i tidligere år. Det
svære hår er strøget op i naturlige bukler fra panden og er ganske
sølvhvidt.   Hun  er klædt  i  sort  fløjl  med hat og peltsfodret kåbe af
samme stof.)

(Begge søstrene står en  stund i taushed og ser prøvende på hinanden.
Hver af dem venter øjensynlig, at den anden skal tale først.)

ELLA   RENTHELM,
(som har holdt sig i nærheden af døren).

Ja,  du ser nok forundret på mig,   du,   Gunhild.

FRU   BORKMAN
(står ubevægelig oprejst mellem kanapéen  og bordet og støtter
fingerspidsene mod tæppet).

Går   du   ikke  fejl?   Forvalteren  bor  jo   i
sidebygningen, véd du.

ELLA   RENTHEIM.

Det er ikke forvalteren, jeg skal tale med i dag.

FRU   BORKMAN.

Er det da mig, du vil noget?

ELLA   RENTHEIM.

Ja.   Jeg må tale nogen ord med dig.

FRU   BORKMAN
(kommer frem på gulvet).

Nå, - så sæt dig ned da.

ELLA   RENTHEIM.

Tak; jeg kan godt stå så længe.

FRU   BORKMAN.

Ganske   som   du  selv  vil.   Men  løs  ialfald lidt
på overtøjet.

ELLA   RENTHEIM
(knapper kåben op).

Ja, her er svært varmt -

FRU   BORKMAN.

Jeg fryser altid.

ELLA   RENTHEIM
(står en stund og ser på hende med armen hvilende på ryggen af
lænestolen).

Ja, - Gunhild, det er nu snart otte år siden
vi sidst sås.

FRU   BORKMAN
(koldt).

Siden vi taltes ved ialfald.

ELLA   RENTHEIM.

Rettere sagt, taltes ved, ja. - For du har vel
set mig en gang imellem, - når jeg måtte gøre min
årsrejse hid til forvalteren.

FRU   BORKMAN.

En gang eller to, tror jeg.

ELLA   RENTHEIM.

Jeg har også et par gange set et skimt af dig.
I vinduet <sp>der</sp>.

FRU   BORKMAN.

Bag forhængene må det ha' været. Du har
gode øjne, du. (hårdt og skærende.) Men sidste gang vi
<sp>taltes</sp> ved, - det var her inde i stuen hos mig -

ELLA   RENTHEIM
(afværgende).

Ja, ja, jeg véd det,  Gunhild!

FRU   BORKMAN.

- ugen før han, - før han slap ud.


ELLA   RENTHEIM
(går opover gulvet).

Å,  rør da ikke ved <sp>det</sp>!

FRU   BORKMAN
(fast men dæmpet).

Det var ugen før han, - bankchefen kom på
fri fod igen.

ELLA   RENTHEIM
(fremover gulvet).

Å ja, ja, ja! Jeg glemmer nok ikke den stund!
Men det er så altfor knugende at tænke på. Bare
det, at dvæle ved det et eneste øjeblik - åh!

FRU   BORKMAN
(dumpt).

Og så får tankerne   aldrig lov til at kredse om
noget  andet  alligevel! (i udbrud; slår hænderne sammen.) Nej,
jeg skønner det ikke! Aldrig i verden! Jeg fatter
ikke, at noget sådant noget, - noget så forfærdeligt
kan overgå en enkelt familie! Og så, tænk, - <sp>vor</sp>
familie! En så fornem familie, som vor! Tænke sig
til, at det just skulde ramme <sp>den</sp>!

ELLA   RENTHEIM.

A, Gunhild, - det var nok mange, mange flere
end <sp>vor</sp> familie, som det slag rammed.

FRU   BORKMAN.

Nå ja; men alle disse her andre bryr jeg mig
ikke så stort om. For det var da jo bare nogen
penge - eller nogen papirer, - som det gik ud
over for <sp>dem</sp>. Men for <sp>os</sp> -! For mig! Og så
for Erhart! Det barn, som han dengang var! (i
stigende oprør.) Skammen over os to uskyldige!
Vanæren! Den stygge, forfærdelige vanære! Og så rent
ruineret til og med!


ELLA   RENTHEIM
(varsomt).

Sig mig, Gunhild, - hvorledes bærer han det?

FRU   BORKMAN.

Erhart, mener du?

ELLA   RENTHEIM.

Nej, - han selv.   Hvorledes bærer han det?

FRU   BORKMAN
(blæser hånligt).

Tror du, jeg spør' efter <sp>det</sp>?

ELLA   RENTHEIM.

Spør'?   Du behøver da vel ikke at spørge -

FRU   BORKMAN
(ser forbauset på hende).

Du tror da vel aldrig, at jeg omgås ham?
Kommer sammen med ham? Ser noget til ham?

ELLA   RENTHEIM.

Ikke det engang!

FRU   BORKMAN
(som før).

<sp>Han</sp>, som har måttet sidde under lås og lukke
i fem år! (slår hænderne for ansigtet.) Å, slig en knusende
skam! (farer op.) Og så tænke på, hvad navnet John
Gabriel Borkman havde at betyde før i tiden! -
Nej, nej, nej, - aldrig se ham mere! - Aldrig!

ELLA   RENTHEIM
(ser en stund på hende).

Du har et hårdt sind,  Gunhild.

FRU   BORKMAN.

Imod <sp>ham</sp>, ja.


ELLA   RENTHEIM.

Han er jo dog din mand.

FRU   BORKMAN.

Har han ikke sagt for retten, at det var <sp>mig</sp>,
som begyndte med at ruinere ham? At jeg brugte
så altfor mange penge -?

ELLA   RENTHEIM
(forsigtig).

Men <sp>var</sp> der ikke noget sandt i det?

FRU   BORKMAN.

Men var det ikke netop ham selv, som vilde
ha' det således! Alting skulde jo være så rent
meningsløst overdådigt -

ELLA   RENTHEIM.

Det véd jeg nok. Men just derfor skulde du
ha' holdt igen. Og det gjorde du nok ikke.

FRU   BORKMAN.

Vidste da jeg, at det ikke var hans egne penge,
- de, som han gav mig at rutte med? Og som
han rutted med selv også. Tifold værre end jeg!

ELLA   RENTHEIM
(stilfærdig).

Nå, det førte vel hans stilling med sig, kan
jeg tro. For en <sp>stor</sp> del da.

FRU   BORKMAN
(hånligt).

Ja, det hed sig altid, at vi måtte "repræsentere"
Og   så   repræsenterte   han   da   også  rigtig tilgavns!
Kørte med firspand,   -  som  om han var en konge.
Lod folk bukke og skrabe for sig,  som for en konge.

(ler.) Og så kaldte de ham ved fornavn, - hele
landet udover - akkurat som om han var kongen selv.
"John Gabriel", "John Gabriel". Alle så vidste de,
hvad "John Gabriel" var for en størrelse!

ELLA   RENTHEIM
(fast og varmt).

Han <sp>var</sp> en størrelse dengang, du.

FRU   BORKMAN.

Ja, det så jo slig ud. Men aldrig med et eneste
ord satte han mig ind i, hvorledes hans
stilling egentlig var. Aldrig lod han sig forlyde med, hvor
han tog midlerne fra.

ELLA   RENTHEIM.

Nej,  nej, - det aned nok ikke de andre heller.

FRU   BORKMAN.

Det fik nu være det samme med de andre. Men
<sp>mig</sp> havde han pligtet at sige sandheden. Og det
gjorde han aldrig! Han bare løj, - løj så bundløst
for mig -

ELLA   RENTHEIM
(afbrydende).

Det gjorde han visst ikke, Gunhild! Han fortied
kanske. Men han løj visst ikke.

FRU   BORKMAN.

Ja, ja, kald det, som du vil. Det kommer jo
ganske ud på ét. - Men så ramled det da også
sammen. Alting. Hele herligheden tilslut.

ELLA   RENTHEIM
(hen for sig).

Ja, alting ramled sammen - for <sp>ham</sp> - og for
andre.

FRU   BORKMAN
(retter sig truende ivejret).

Men det siger jeg dig, Ella, - jeg gi'r mig ikke
endda! Jeg skal nok vide at skaffe mig oprejsning.
Det kan du forlade dig på!

ELLA   RENTHEIM
(spændt).

Oprejsning?   Hvad mener du med <sp>det</sp>?

FRU   BORKMAN.

Oprejsning for navn og ære og velfærd!
Oprejsning for hele min forkludrede livsskæbne, det
mener jeg! Jeg har en i baghånden, jeg, skal du
vide. - En, som skal tvætte <sp>rent</sp> alt det, som -
som bankchefen har tilsmudset.

ELLA   RENTHEIM.

Gunhild!    Gunhild!

FRU   BORKMAN
(stigende).

Der lever en hævner, du! En, som skal gøre
godt igen alt det, som hans far har forbrudt imod
mig!

ELLA   RENTHEIM.

Erhart altså.

FRU   BORKMAN.

Ja, Erhart, - min herlige gut! <sp>Han</sp> skal nok
vide at oprejse slægten, huset, navnet. Alt det, som
<sp>kan</sp> oprejses. - Og kanske mere til.

ELLA   RENTHEIM.

Og på hvad måde mener du <sp>det</sp> skulde ske?


FRU   BORKMAN.

Det får komme, som det kan. Jeg véd ikke
<sp>hvorledes</sp> det vil komme. Men jeg véd, at det
<sp>vil</sp> og det <sp>skal</sp> komme engang. (ser spørgende på hende.)
Ja - Ella, - er  det ikke i grunden det samme,  du
også har gåt og tænkt på lige siden han var liden?

ELLA   RENTHEIM.

Nej, det kan jeg ikke egentlig sige.

FRU   BORKMAN.

Ikke det? Hvorfor tog du dig da af ham?
Dengang, da stormen var brudt løs over - over
huset her.

ELLA   RENTHEIM.

Du selv kunde jo ikke dengang, Gunhild.

FRU   BORKMAN.

Å nej, - jeg kunde jo ikke det. Og hans far,
- han var lovlig undskyldt, - der han sad, - så
godt forvaret -

ELLA   RENTHEIM
(oprørt).

Å, at du kan få frem slige ord -!   <sp>Du</sp>!

FRU   BORKMAN
(med et giftigt udtryk).

Og at <sp>du</sp> kunde bekvemme dig til at ta' dig
af en, - en John Gabriels barn! Aldeles, som om
det barn var dit eget -. Ta' det fra <sp>mig</sp>, - og
rejse hjem med det. Og beholde det hos dig, år
efter år. Til gutten blev næsten voksen. (ser 
mistænksom på hende.) Hvorfor gjorde du egentlig det, Ella?
Hvorfor beholdt du ham?

ELLA   RENTHEIM.

Jeg kom til at holde så inderlig af ham -

FRU   BORKMAN.

Mere end jeg, - hans mor!

ELLA   RENTHEIM
(undvigende).

Det véd jeg ikke. Og så var jo Erhart lidt
svagelig i opvæksten -

FRU   BORKMAN.

Erhart - svagelig!

ELLA   RENTHEIM.

Ja, jeg syntes det, - dengang ialfald. Og så
er jo luften der borte på vestkysten så meget mildere
end her, véd du vel.

FRU   BORKMAN
(smiler bittert).

Hm. Er den det? (afbrydende.) Ja, du har
sandelig gjort svært meget for Erhart, du. (forandrer tonen.)
Nå, det forstår sig, du har jo også råd til det.
(smiler.) Du var jo så heldig, du, Ella. Du fik jo
reddet alt det, som dit var.

ELLA   RENTHEIM
(krænket).

Det gjorde ikke <sp>jeg</sp> noget skridt for, - kan jeg
forsikkre dig. Jeg havde ikke - før længe, længe
bagefter - nogen anelse om, at de papirer, som lå
i banken for min regning, - at de var sparet -

FRU   BORKMAN.

Ja,  ja;   sligt   noget   skønner jeg   mig  ikke  på!
Jeg siger bare, at du var heldig. (ser spørgende på hende.)
Men når du sådan på egen hånd tog dig til at
opdrage Erhart for mig - ? Hvad var så din hensigt
med det?

ELLA   RENTHEIM
(ser på hende).

Min hensigt -?

FRU   BORKMAN.

Ja, en hensigt måtte du da vel ha'. Hvad vilde
du gøre ham til? Gøre ud af ham, mener jeg?

ELLA   RENTHEIM
(langsomt).

Jeg vilde lette vejen for Erhart til at bli' et
lykkeligt menneske her i verden.

FRU   BORKMAN
(blæser).

Pyh, - folk i vore kår har nok andet at gøre,
end at tænke på lykke.

ELLA   RENTHEIM.

Hvad <sp>da</sp>, - mener du?

FRU   BORKMAN
(ser stort, alvorligt på hende).

Erhart får først og fremst se til, at han kan
komme til at lyse så højt og så vidt udover, at ikke
noget menneske i landet længer skimter den
skyggen, som hans far har kastet over mig - og over
min søn.

ELLA   RENTHEIM
(forskende).

Sig mig, Gunhild, - er det <sp>det</sp> krav, som
Erhart <sp>selv</sp> stiller til sit liv -?


FRU   BORKMAN
(studsende).

Ja, det får vi da vel håbe!

ELLA   RENTHEIM.

- eller er det ikke snarere et krav, som <sp>du</sp>
stiller til ham?

FRU   BORKMAN
(kort).

Jeg og Erhart stiller altid de samme krav til
os selv.

ELLA   RENTHEIM
(tungt og langsomt).

Så sikker er du altså på din gut,  du,  Gunhild.

FRU   BORKMAN
(dulgt hoverende).

Ja, Gud ske lov og tak, - det er jeg. Det kan
du forlade dig på!

ELLA   RENTHEIM.

Så synes jeg, du i grunden må føle dig
lykkelig alligevel. Trods alt det andet.

FRU   BORKMAN.

Det gør jeg også. For <sp>så</sp> vidt. Men så, -
hvert øjeblik, ser du, - så kommer jo dette her
andet drivende som et uvejr ind over mig.

ELLA   RENTHEIM
(med omslag i tonen).

Sig mig -. Lige så godt straks. For det var
egentlig <sp>det</sp>, jeg kom ud til dig for -

FRU   BORKMAN.

Hvilket?


ELLA   RENTHEIM.

Noget, jeg synes jeg må tale med dig om. -
Sig mig, - Erhart bor jo ikke her ude hos - hos
eder andre.

FRU   BORKMAN
(hårdt).

Erhart <sp>kan</sp> jo ikke bo her ude hos mig. Han
må bo inde i byen -

ELLA   RENTHEIM.

Det har han skrevet mig til.

FRU   BORKMAN.

Han må det for studiernes skyld. Men han
kommer ud til mig en stund hver eneste aften.

ELLA   RENTHEIM.

Ja, kunde jeg så kanske få se ham? Og tale
med ham straks?

FRU   BORKMAN.

Han er ikke kommen endnu. Men jeg venter
ham hvert øjeblik.

ELLA   RENTHEIM.

Jo, Gunhild, - han <sp>må</sp> være kommen. For
jeg hører ham gå ovenpå.

FRU   BORKMAN
(med flygtigt øjekast).

Oppe i storsalen?

ELLA   RENTHEIM.

Ja. Jeg har hørt ham gå deroppe, lige siden
jeg kom.


FRU   BORKMAN
(vender øjnene fra hende).

Det er ikke ham, det, Ella.

ELLA   RENTHEIM
(studser).

Er det ikke Erhart?   (anende.)   Hvem <sp>er</sp> det da?

FRU   BORKMAN.

Bankchefen.

ELLA   RENTHEIM
(sagte, i undertrykt smærte).

Borkman.   John Gabriel Borkman!

FRU   BORKMAN.

Slig går han op og ned. Frem og tilbage. Fra
morgen til kvæld. Dag ud og dag ind.

ELLA    RENTHEIM.

Jeg har jo rigtignok hørt ymte om et og andet -

FRU   BORKMAN.

Kan tro det. Der ymtes visst adskilligt om os
herude.

ELLA   RENTHEIM.

Erhart har ymtet om det. I brevene. At hans
far holdt sig mest for sig selv, - deroppe. Og du
for dig her nedenunder.

FRU   BORKMAN.

Ja, - vi har havt det så, vi, Ella. Helt fra
de slap ham ud. Og sendte ham hjem til mig. -
I alle de lange otte årene.

ELLA   RENTHEIM.

Men jeg har aldrig tænkt, at det kunde være
rigtig sandt. At det kunde være muligt -!


FRU   BORKMAN
(nikker).

Sandt er det.   Og kan aldrig bli' anderledes.

ELLA   RENTHEIM
(ser på hende).

Dette   må da være et forfærdeligt liv,   Gunhild.

FRU   BORKMAN.

Mere end forfærdeligt, du. Snart ikke til at
holde ud længer.

ELLA   RENTHEIM.

Det kan jeg så godt forstå.

FRU   BORKMAN.

Stadig at høre hans skridt deroppe. Lige fra
den tidlige morgen til langt på nat. - Og så lydt,
som her er hernede!

ELLA   RENTHEIM.

Ja, det er svært, så lydt her er.

FRU   BORKMAN.

Mangen gang kommer det mig for, at jeg har
en syg ulv gående i bur deroppe på salen. Lige
ret over hodet på mig. (lytter og hvisker.) Hør bare, du!
Hør! Frem og tilbage, - frem og tilbage går ulven.

ELLA   RENTHEIM
(varsomt).

Kunde det ikke bli' anderledes, Gunhild?

FRU   BORKMAN
(afvisende).

Han har aldrig gjort noget skridt til det.

ELLA   RENTHEIM.

Men kunde så ikke du gøre det første skridt da?

FRU   BORKMAN
(farer op).

Jeg! Efter alt det, han har forbrudt imod mig!
- Nej tak! Lad så heller ulven bli' ved at tasse
omkring deroppe.

ELLA   RENTHEIM.

Her blir mig for varmt. Jeg må nok få lov at
ta' tøjet af alligevel.

FRU   BORKMAN.

Ja, jeg spurgte dig jo før -

(ELLA RENTHEIM lægger  kåbe  og   hat  fra sig på  en stol  ved
indgangsdøren.)

ELLA   RENTHEIM.

Træffer du aldrig til at møde ham udenfor huset?

FRU   BORKMAN
(ler bittert).

I selskabslivet, mener du?

ELLA   RENTHEIM.

Jeg mener, når han går ud i den friske luft.
Inde på stierne i skoven, eller -

FRU   BORKMAN.

Bankchefen går aldrig ud.

ELLA   RENTHEIM.

Ikke i mørkningen engang?

FRU   BORKMAN.

Aldrig.

ELLA   RENTHEIM
(bevæget).

Det kan han ikke overvinde sig til?

FRU   BORKMAN.

Kan vel ikke det. Han har sin store
slængkappe og filthatten hængende i væggeskabet. I
forstuen, véd du -

ELLA   RENTHEIM
(hen for sig).

- det skabet, vi legte i, da vi var små -

FRU   BORKMAN
(nikker).

Og en gang imellem, - om aftenen sent, - så
kan jeg høre, at han kommer ned - for at ta' på
sig og gå ud. Men så standser han gerne midtvejs
i trappen, - og vender om. Og så går han op igen
på salen.

ELLA   RENTHEIM
(stille).

Kommer aldrig nogen af hans gamle venner
derop og ser til ham?

FRU   BORKMAN.

Han <sp>har</sp> ingen gamle venner.

ELLA   RENTHEIM.

Han havde dog så mange - engang.

FRU   BORKMAN.

Hm! Dem sørged han jo så pent for at skaffe
sig af med. Han blev sine venner en dyr ven, -
han, John Gabriel.

ELLA   RENTHEIM.

Å ja, det kan du jo nok ha' ret i, Gunhild.


FRU   BORKMAN
(heftig).

For resten må jeg sige, at det er lumpent, lavt,
usselt, småligt at lægge så svær vægt på den smule
tab, de kan ha' lidt ved ham. Pengetab var det da
jo bare. Ikke andet.

ELLA   RENTHEIM
(uden at svare).

Og så lever han altså deroppe så ganske alene.
Så rent for sig selv.

FRU   BORKMAN.

Ja, han gør vel det. Jeg hører rigtignok sige,
at der kommer en gammel kopist eller extraskriver
op til ham engang imellem.

ELLA   RENTHEIM.

Å så; det er visst en, som heder Foldal. For
jeg véd, at de to var ungdomsvenner.

FRU   BORKMAN.

Ja, de var nok det, tror jeg. Jeg kender
forresten ikke noget til ham. For han kom aldrig med
i vor selskabskreds. Dengang vi <sp>havde</sp> nogen -

ELLA   RENTHEIM.

Men <sp>nu</sp> kommer han altså til Borkman?

FRU   BORKMAN.

Ja, han er ikke kræsnere end som så. Men,
det forstår sig, han kommer nu bare i mørkningen da.

ELLA   RENTHEIM.

Denne Foldal, - <sp>han</sp> var også en af dem, som
led tab, da banken gik overstyr.


FRU   BORKMAN
(henkastende).

Ja, jeg synes, jeg kan huske, at han misted
nogen penge, han også. Men det var visst så rent
ubetydeligt -

ELLA   RENTHEIM
(med let eftertryk).

Det var alt det, han ejed.

FRU   BORKMAN
(smiler).

Nå, men Herregud, - det, <sp>han</sp> ejed, det var
da visst virkelig så forsvindende lidet, du. Ikke
nogenting at snakke om.

ELLA   RENTHEIM.

Der <sp>blev</sp> heller ikke snakket om det, - af
Foldal, - under processen.

FRU   BORKMAN.

Og, for øvrigt, så kan jeg fortælle dig det, at
Erhart har gi't så rundelig erstatning for den
ubetydelighed.

ELLA   RENTHEIM
(forundret).

Har Erhart?  Hvorledes har Erhart kunnet <sp>det</sp>?

FRU   BORKMAN.

Han har taget sig af Foldals yngste datter. Og
læst med hende, - så hun kanske kan bli' til
noget og sørge for sig selv engang. Se, - <sp>det</sp> er
visst meget mere, du, end fa'ren kunde ha' gjort
for hende.

ELLA   RENTHEIM.

Ja, fa'ren, han sidder vel i små kår, han, kan
jeg tro.


FRU   BORKMAN.

Og så har Erhart maget det så, at hun får lære
musik. Hun er nu alt ble't så flink, at hun kan
komme op til - til ham deroppe på salen, og
spille for ham.

ELLA   RENTHEIM.

Så han holder da af musik fremdeles?

FRU   BORKMAN.

Å ja, han gør vel det. Han har jo det pianoet,
som du skikked herud - da han var i vente -

ELLA    RENTHEIM.

Og på det spiller hun for ham?

FRU   BORKMAN.

Ja, sådan en gang imellem. Om aftenerne. Det
har også Erhart fåt istand.

ELLA   RENTHEIM.

Men må da den stakkers pige gå den lange
vejen her ud? Og så hjem til byen igen?

FRU   BORKMAN.

Nej, det behøver hun ikke. Erhart har ordnet
det så, at hun får være hos en dame, som bor her
i nærheden. Det er en fru Wilton -

ELLA   RENTHEIM
(levende).

Fru Wilton!

FRU   BORKMAN.

En meget rig dame.   En,   som du ikke kender.

ELLA   RENTHEIM.

Jeg har hørt navnet. Fru Fanny Wilton, tror
jeg -

FRU   BORKMAN.

Ja, ganske rigtig.

ELLA   RENTHEIM.

Erhart har flere gange skrevet om hende. -
Bor hun her ude nu?

FRU   BORKMAN.

Ja,   hun   har  lejet   en villa her.    Og så er hun
flyttet ud fra byen for en tid siden.

ELLA   RENTHEIM
(lidt nølende).

De   siger,   folk,   at  hun  skal være skilt fra sin
mand.

FRU   BORKMAN.

Manden er nok død for flere år siden.

ELLA   RENTHEIM.

Ja,  men de blev skilt -.   Han lod sig skille -

FRU   BORKMAN.

Han rejste fra hende, gjorde han.    Skylden var
visst ikke hendes.

ELLA   RENTHEIM.

Kender  du   noget   nærmere til hende,   Gunhild?

FRU   BORKMAN.

Å ja såmæn.   Hun bor jo lige i nærheden.   Og
så ser hun ind til mig en gang imellem da.

ELLA   RENTHEIM.

Og du synes kanske godt om hende?

FRU   BORKMAN.

Hun er så ualmindelig forstående. Så
mærkværdig klar i sin dom.

ELLA    RENTHEIM.

I sin dom om mennesker,  mener du?

FRU   BORKMAN.

Ja, mest om mennesker. Erhart har hun nu
formelig studeret. Sådan rigtig tilbunds, - ind i
sjælen. Og derfor så forguder hun ham da også, -
som rimeligt er.

ELLA   RENTHEIM
(lidt lurende).

Så kender hun kanske Erhart endnu nøjere,
end hun kender dig?

FRU   BORKMAN.

Ja, Erhart traf hende som oftest inde i byen.
Før hun flytted her ud.

ELLA   RENTHEIM
(uoverlagt).

Og så flytted hun fra byen alligevel?

FRU   BORKMAN
(studser og ser hvasst på hende).

<sp>Alligevel</sp>!   Hvad mener du med det?

ELLA   RENTHEIM
(undvigende).

Nå, Herregud, - mener - ?

FRU   BORKMAN.

Du sa' det på en så underlig måde. Der var
noget, du mente med det, Ella!

ELLA   RENTHEIM
(ser hende fast i øjnene).

Ja, det var det også, Gunhild. Der var virkelig
noget, jeg mente med det.


FRU   BORKMAN.

Nå, så sig det da rent ud!

ELLA   RENTHEIM.

Først vil jeg sige dig <sp>det</sp>, at jeg synes, <sp>jeg</sp>
også har ligesom en slags ret til Erhart. Eller finder
du kanske ikke det?

FRU   BORKMAN
(ser henad værelset).

Bevar's vel. Efter de summer, du har kostet
på ham, så -

ELLA   RENTHEIM.

Å, sletikke derfor, Gunhild. Men fordi jeg holder
af ham -

FRU   BORKMAN
(smiler hånligt).

Af <sp>min</sp>  søn?    Kan  du  det?   <sp>Du</sp>?   Trods alt?

ELLA   RENTHEIM.

Ja, jeg kan det. Trods alt. Og jeg gør det.
Jeg holder af Erhart. Så meget, som jeg overhodet
<sp>kan</sp> holde af et menneske - nu for tiden. I min
alder.

FRU   BORKMAN.

Nå ja, ja, lad så være;  men -

ELLA    RENTHEIM.

Og derfor, ser du, så blir jeg bekymret, så snart
jeg mærker noget, som truer ham.

FRU   BORKMAN.

Truer Erhart! Ja, men <sp>hvad</sp> truer ham? Eller
<sp>hvem</sp> truer ham da?


ELLA   RENTHEIM.

Det gør nok for det første <sp>du</sp>, - på <sp>din</sp> vis -

FRU   BORKMAN
(udbryder).

Jeg!

ELLA   RENTHEIM.

- og så denne fru Wilton også, - er jeg
bange for.

FRU   BORKMAN
(ser en stund målløs på hende).

Og sligt noget kan du tro om Erhart! Om min
egen gut! <sp>Han</sp>, som har sin store mission at
fuldbyrde!

ELLA   RENTHEIM
(henkastende).

Å hvad,  mission - !

FRU   BORKMAN
(oprørt).

Og det tør du  sige  så hånligt!

ELLA   RENTHEIM.

Tror du, at et ungt menneske, i Erharts alder,
- sund og glad, - tror du, at <sp>han</sp> går hen og
ofrer sig for - for sligt noget som en "mission"!

FRU   BORKMAN
(stærk og fast).

Erhart gør det!    Det véd jeg så visst!

ELLA   RENTHEIM
(ryster på hodet).

Du hverken véd det eller du tror det,  Gunhild.

FRU   BORKMAN.

Tror jeg det ikke!


ELLA   RENTHEIM.

Det er bare noget, som du går og drømmer om.
For havde du ikke <sp>det</sp> at klynge dig fast til, så
synes du vel, at du måtte rent fortvile.

FRU   BORKMAN.

Ja, da måtte jeg rigtignok fortvile. (heftig.) Og
det er kanske <sp>det</sp>, du helst så, du, Ella!

ELLA   RENTHEIM
(med løftet hode).

Ja, jeg så det helst - ifald du ikke kan fri dig
på anden måde, end at det skal gå ud over Erhart.

FRU   BORKMAN
(truende).

Du vil træde imellem <sp>os</sp>! Mellem mor og
søn! <sp>Du</sp>!

ELLA    RENTHEIM.

Jeg vil fri ham ud af din magt, - din vold, -
dit herredømme.

FRU   BORKMAN
(triumferende).

Det kan du ikke mere! Du havde ham i dine
garn - lige til hans femtende år. Men nu har jeg
vundet ham igen, ser du!

ELLA   RENTHEIM.

Så vil jeg vinde ham igen fra dig! (hæst; halvt
hviskende.) Vi to, vi har kæmpet på liv og død om
et menneske før, vi, Gunhild!

FRU   BORKMAN
(ser hoverende på hende).

Ja,  og <sp>jeg</sp> vandt sejr.


ELLA   RENTHEIM
(hånsmiler).

Synes  du   endnu,   at  den   sejr  blev   til
vinding for dig?

FRU   BORKMAN
(mørk).

Nej; - det har du så blodig ret i.

ELLA   RENTHEIM.

Det blir ingen vinding for dig dennegang heller.

FRU   BORKMAN.

Ingen   vinding,   det,   at   beholde   en   mors magt
over Erhart!

ELLA   RENTHEIM.

Nej;   for   det   er   bare   <sp>magten</sp>   over   ham,   du
vil ha'.

FRU   BORKMAN.

Og <sp>du</sp> da!

ELLA   RENTHEIM
(varmt).

Jeg vil ha' hans  kærlige sind, - hans sjæl, -
hans hele hjerte -!

FRU   BORKMAN
(udbryder).

Det får du aldrig mere i denne verden!

ELLA   RENTHEIM
(ser på hende).

Har du kanske sørget for <sp>det</sp>?

FRU   BORKMAN
(smiler).

Ja,   det  har jeg  rigtignok  tilladt  mig.    Har du
ikke kunnet læse det ud af hans breve?


ELLA   RENTHEIM
(nikker langsomt).

Jo.   Hele du var i hans breve tilslut.

FRU   BORKMAN
(tirrende).

Jeg har nyttet disse otte år - da jeg har havt
ham under øjne, ser du.

ELLA   RENTHEIM
(behersket).

Hvad har du sagt Erhart om mig? Går det
an, at du fortæller mig det?

FRU   BORKMAN.

Ja, det går så godt an.

ELLA   RENTHEIM.

Så gør det da!

FRU   BORKMAN.

Jeg har bare sagt ham det, som sandt er.

ELLA   RENTHEIM.

Nå?

FRU   BORKMAN.

Jeg har idelig og altid indprentet ham, at han,
vær'sgo', får huske på, at det er dig, vi må takke
for, at vi kan leve såpass, som vi gør. At vi
overhodet <sp>kan</sp> leve.

ELLA   RENTHEIM.

Ikke andet end det!

FRU   BORKMAN.

Å, sligt noget bider, du. Det føler jeg på
mig selv.


ELLA   RENTHEIM.

Men det er jo omtrent bare det, som Erhart
vidste i forvejen.

FRU   BORKMAN.

Da han kom hjem igen til mig, bildte han sig
ind, at du gjorde altsammen af et godt hjerte. (ser
skadefro på hende.) Nu tror han ikke det længer, Ella.

ELLA   RENTHEIM.

Hvad tror han da nu?

FRU   BORKMAN.

Han tror det, som sandt er. Jeg spurgte ham,
hvorledes han forklarte sig det, at tante Ella aldrig
rejste hid for at besøge os -

ELLA   RENTHEIM
(afbrydende).

Det vidste han før!

FRU   BORKMAN.

Han véd det bedre nu. Du havde bildt ham
ind, at det var for at skåne mig og - og ham, som
går deroppe på salen -

ELLA   RENTHEIM.

Det var det også.

FRU   BORKMAN.

Det  tror  ikke  Erhart  en  smule  på  nu  længer.

ELLA   RENTHEIM.

Hvad har du da nu fåt ham til at tro om mig?

FRU   BORKMAN.

Han tror, som sandt er, at du skammer dig
over os, - foragter os. Eller gør du kanske ikke
det? Har du ikke engang pønset på at få rive ham
helt løs fra mig? Tænk dig om, Ella. Du husker
det visst.

ELLA   RENTHEIM
(afvisende).

Det var i skandalens værste tid. Da sagen
stod for retten. - Jeg nærer ikke de tanker
længer nu.

FRU   BORKMAN.

Det vilde ikke nytte dig noget heller. For hvad
blev der så ellers af hans mission! Å nej tak, du!
Det er <sp>mig</sp>, Erhart behøver, - ikke <sp>dig</sp>. Og
derfor er han som død for dig! Og du for ham!

ELLA   RENTHEIM
(koldt, besluttet).

Vi skal se.   For nu blir jeg her ude.

FRU   BORKMAN
(stirrer på hende).

Her på gården?

ELLA RENTHEIM.

Ja, her.

FRU BORKMAN.

Her - hos os?   Hele natten over?

ELLA   RENTHEIM.

Her ude blir jeg hele resten af mine dage, om
så skal være.

FRU   BORKMAN
(fatter sig).

Ja ja, Ella, - gården er jo din.

ELLA   RENTHEIM.

Å hvad -!


FRU   BORKMAN.

Alt sammen er jo dit. Den stol, jeg sidder på,
er din. Den seng, jeg ligger og vælter mig søvnløs
i, den tilhører dig. Den mad, vi spiser, den får vi
gennem dig.

ELLA   RENTHEIM.

Kan ikke ordnes på anden vis, det. Borkman
kan ikke ha' egen ejendom. For der vilde straks
komme nogen og ta' det fra ham.

FRU   BORKMAN.

Jeg véd det nok. Vi får finde os i at leve på
din nåde og barmhjertighed.

ELLA   RENTHEIM
(koldt).

Jeg kan ikke hindre dig i at se det fra den
side, Gunhild.

FRU   BORKMAN.

Nej, det kan du ikke. - Når vil du, vi skal
flytte ud?

ELLA   RENTHEIM
(ser på hende).

Flytte ud?

FRU   BORKMAN
(i ophidselse).

Ja, du bilder dig da vel aldrig ind, at jeg vil
bli' boende her under tag med dig! - Nej, så heller
i fattighuset eller ud på landevejen!

ELLA   RENTHEIM.

Godt.    Så giv mig Erhart med -

FRU   BORKMAN.

Erhart!   Min egen søn!    Mit barn!

ELLA   RENTHEIM.

Ja, - for <sp>så</sp> rejser jeg straks hjem igen.

FRU   BORKMAN
(efter kort betænkning; fast).

Erhart skal  selv vælge mellem os.

ELLA   RENTHEIM
(ser tvilende og usikker på hende).

<sp>Han</sp> vælge?   Ja, - <sp>tør</sp> du det,  Gunhild?

FRU   BORKMAN
(med hård latter).

Om jeg  <sp>tør</sp>!    La'   min  gut  vælge   mellem   sin
mor og dig!   Ja,  det tør jeg rigtignok.

ELLA   RENTHEIM
(lyttende).

Kommer  der   nogen?    Jeg  synes,   jeg  hører -

FRU   BORKMAN.

Så er det vel Erhart -

(Det banker raskt på forstuedøren, som derpå uden videre blir åbnet.
FRU WILTON, selskabsklædt og i overtøj, kommer ind. Bag efter hende
STUEPIGEN, som ikke har fåt tid til at melde og ser rådvild ud. Døren
blir stående halvt åben. FRU WILTON er en påfaldende smuk, yppig
dame i tretiårene. Brede, røde, smilende læber. Spillende øjne. Rigt,
mørkt hår.)

FRU   WILTON.

Godaften, kæreste fru Borkman!

FRU   BORKMAN
(noget tort).

Godaften, frue. (til pigen; peger mod havestuen.) Tag
lampen ud derinde og tænd den.

(STUEPIGEN henter og går ud med lampen.)


FRU   WILTON
(ser ELLA RENTHEIM).

Å,  om forladelse, - her er fremmede -

FRU   BORKMAN.

Bare min søster, som er kommen tilrejsende -

(ERHART BORKMAN slår den  halvåbne   forstuedør helt op og stormer ind.
Han er et ungt menneske med lyse,  frejdige øjne.    Elegant klædt.
Begyndende knebelsbart.)

ERHART   BORKMAN
(glædestrålende; på dørtærskelen).

Hvad for noget! Er tante Ella kommen?   (imod
hende; griber hendes  hænder.) Tante, tante! Nej, er det
muligt! Er <sp>du her</sp>?

ELLA   RENTHEIM
(slår armene om hans hals).

Erhart!    Min  kære,   snille  gut!    Nej,   hvor  stor
du er ble't!   Å,  hvor det gør godt at få se dig igen!

FRU   BORKMAN
(skarpt).

Hvad skal det sige, Erhart, - står du og
gemmer dig i forstuen?

FRU WILTON
(hurtig).

Erhart - Borkman kom sammen med mig.

FRU   BORKMAN
(måler ham med øjnene).

Ja   så,   Erhart.    Du  kommer  ikke   først  til  din
mor?

ERHART.

Jeg måtte bare indom til fru Wilton et øjeblik,
- for at hente lille Frida.


FRU   BORKMAN.

Er denne frøken Foldal også med?

FRU   WILTON.

Ja,  vi har hende stående udenfor i entréen.

ERHART
(taler ud gennem døren).

Gå De bare ovenpå, Frida.

(Ophold.   ELLA RENTHEIM iagttager ERHART.   Han synes forlegen og noget
utålmodig; hans ansigt antager et spændt og koldere udtryk.)

(STUEPIGEN  bringer  den  tændte  lampe  ind i havestuen, går ud igen og
lukker døren efter sig.)

FRU   BORKMAN
(med tvungen høflighed).

Ja, fru Wilton, - hvis De altså vil slå Dem
ned her iaften, så -

FRU   WILTON.

Nej tusend tak, kære frue. Det tænker jeg
sletikke på. Vi har en anden indbydelse. Vi skal ned
til advokat Hinkels.

FRU   BORKMAN
(ser på hende).

<sp>Vi</sp>?   Hvilke <sp>vi</sp>,  mener De?

FRU WILTON
(leende).

Nå, egentlig mener jeg da bare mig selv. Men
jeg fik i opdrag af husets damer at ta' student
Borkman med, - hvis jeg tilfældigvis skulde få øje på ham.

FRU   BORKMAN.

Og det fik De da, som jeg ser.


FRU   WILTON.

Ja, heldigvis. Siden han var så elskværdig at
se indom til mig, - for lille Fridas skyld.

FRU   BORKMAN
(tørt).

Du, Erhart, - jeg vidste ellers ikke, at du
kendte den familie, - disse Hinkels.

ERHART
(irriteret).

Nej, egentlig kender jeg dem jo ikke heller.
(tilføjer lidt utålmodig.) Du véd visst selv bedst, du mor,
hvad folk jeg kender og ikke kender.

FRU   WILTON.

Å pyt! I <sp>det</sp> hus blir man snart kendt! Glade,
lystige, gæstfri folk. Fuldt op af unge damer.

FRU   BORKMAN
(med eftertryk).

Kender jeg min søn ret, så er ikke det egentlig
noget selskab for ham, fru Wilton.

FRU   WILTON.

Men Herregud, kære frue, han er da ung, han
også!

FRU   BORKMAN.

Ja, lykkeligvis er han ung. Det vilde ikke være
godt andet.

ERHART
(dølger sin utålmodighed).

Ja, ja, ja, mor, - det er jo en selvfølge, at jeg
ikke går der hen til disse Hinkels iaften. Jeg blir
naturligvis her hos dig og tante Ella.


FRU   BORKMAN.

Det vidste jeg nok, min kære Erhart.

ELLA   RENTHEIM.

Nej, Erhart, - for <sp>min</sp> skyld må du endelig
ikke la' dig afholde -

ERHART.

Jo visst da, kære tante; der kan ikke være tale
om andet. (ser usikkert på FRU WILTON.) Men hvorledes
klarer vi det? Går det egentlig an? De har jo
svaret ja - på mine vegne.

FRU WILTON
(muntert).

Hvad snak! Skulde det ikke gå an? Når
jeg nu kommer derned i de lyse, festlige saloner, -
ensom og forladt - tænk bare! så svarer jeg nej -
på Deres vegne.

ERHART
(langtrukket).

Ja,   når De  altså  mener,   at  det går an,   så -

FRU WILTON
(let og fejende).

Jeg har så mangen god gang svaret både ja
og nej - på egne vegne. Og skulde De gå fra Deres
tante nu, da hun lige netop er kommen? Fy da,
mosjø Erhart, - vilde det være sønligt handlet af
Dem?

FRU   BORKMAN
(ilde berørt).

Sønligt?

FRU   WILTON.

Nå,  <sp>pleje</sp>sønligt da, fru Borkman.

FRU   BORKMAN.

Ja, det får De nok føje til.

FRU   WILTON.

Å, jeg synes, man har mere at takke en god
plejemor for, end ens egen rigtige mor, jeg.

FRU   BORKMAN.

Har De selv erfaret det?

FRU   WILTON.

Å, Gud bedre, - min mor har jeg kendt så lidet
til. Men havde jeg havt en så god plejemor, jeg
også, - så var jeg kanske ikke ble't så - så
uskikkelig, som folk siger, at jeg er. (vender sig til ERHART.)
Ja, så blir man altså pent hjemme hos mamma og
tante - og drikker te, herr student! (til damerne.)
Farvel, farvel, kære frue! Farvel, frøken!

(Damerne hilser slumt. Hun går mod døren.)

ERHART
(går efter hende).

Skal jeg ikke følge Dem et lidet stykke -?

FRU WILTON
(i døren, afværgende).

Ikke et skridt skal De følge mig.   Jeg er så vel
vant til at gå min vej alene. (standser i døråbningen,  ser
på ham og nikker.) Men tag Dem nu i vare, student
Borkman; - det siger jeg Dem!

ERHART.

Hvorfor skal jeg ta'  mig i vare?

FRU   WILTON
(lystig).

Jo, for når jeg går nedover vejen, - ensom og
forladt,   som   sagt, - så  vil jeg  prøve,   om jeg kan
kaste runer efter Dem.

ERHART
(ler).

Å,  sådan!   Vil De nu prøve <sp>det</sp> igen.

FRU WILTON
(halvt alvorlig).

Ja, pass Dem nu. Når jeg nu går nedover, så
vil jeg sige indvendig, - rigtig ud af min inderste
vilje vil jeg sige: Student Erhart Borkman, - tag
straks Deres hat!

FRU   BORKMAN.

Og så ta'r han den, tror De?

FRU   WILTON
(leende).

Ja bevar's vel; så griber han straks hatten. Og
så vil jeg sige: Træk pent yderfrakken på Dem,
Erhart Borkman! Og galoscherne! Glem endelig
ikke galoscherne! Og følg mig så efter! Lydig,
lydig, lydig!

ERHART
(med tvungen munterhed).

Ja, det kan De stole på.

FRU   WILTON
(med løftet pegefinger).

Lydig!   Lydig! - God nat!

(hun ler og nikker til damerne og lukker døren efter sig )

FRU   BORKMAN.

Driver hun virkelig den slags kunster?

ERHART.

Å,  langt  ifra.   Hvor  kan  du   da  tro  det?   Det
er bare sådan for spas.    (afbrydende.)   Men lad os ikke
snakke om fru Wilton nu.

(han nøder ELLA RENTHEIM til at sætte sig i lænestolen ved ovnen.)

ERHART
(står og ser lidt på hende).

Nej, men at du har gjort den lange rejse, tante
Ella!    Og det nu ved vintertid?

ELLA   RENTHEIM.

Det blev nødvendigt for mig nu til slut, Erhart.

ERHART.

Så?   Hvorfor det da?

ELLA   RENTHEIM.

Jeg måtte her ind og tale med lægerne en gang.

ERHART.

Nå,  det var da godt!

ELLA   RENTHEIM
(smiler).

Synes du, det er så godt?

ERHART.

At du endelig beslutted dig, mener jeg.

FRU   BORKMAN
(i kanapeen, koldt).

Er du syg, Ella?

ELLA   RENTHEIM
(ser hårdt på hende).

Det véd du da vel, at jeg er syg.

FRU   BORKMAN.

Nå ja sådan sygelig, som du har været i mange
år -

ERHART.

Den tid, jeg var hos dig, sa' jeg dig så tidt,
at du skulde tale med doktoren.

ELLA   RENTHEIM.

Å, der borte på mine kanter er der ingen, som
jeg har rigtig tro til. Og desuden føltes det jo ikke
så slemt dengang.

ERHART.

Er det da værre med dig nu,  tante?

ELLA   RENTHEIM.

Å ja, min gut; nu er det ble't noget værre
med mig.

ERHART.

Ja men ikke farligt vel?

ELLA   RENTHEIM.

Å, det er nu,  som en ta'r det.

ERHART.
(ivrig).

Ja  men véd du hvad,   tante Ella, - så  må du
ikke rejse hjem igen så snart.

ELLA   RENTHEIM.

Nej, det gør jeg nok heller ikke.

ERHART.

Du må bli' her i byen.   For her har du jo alle
de bedste læger at vælge imellem.

ELLA   RENTHEIM.

Ja,   det  var  så min tanke,   da jeg rejste
hjemmefra.

ERHART.

Og så må du se at finde dig et rigtig godt logis,
- et sådant et lunt, stille pensionat.

ELLA   RENTHEIM.

Jeg  tog  ind imorges i det gamle,   hvor jeg før
har boet.

ERHART.

Nå ja, <sp>der</sp> får du det jo hyggeligt.

ELLA   RENTHEIM.

Ja,   men  jeg  kommer   ikke   til   at   bli'   der
alligevel.

ERHART.

Så?   Hvorfor ikke det da?

ELLA   RENTHEIM.

Nej, jeg bestemte mig om, da jeg kom her ud.

ERHART
(forundret).

Så -?   Bestemte du dig om -?

FRU   BORKMAN
(hækler; uden at se op).

Din tante vil bo her på sin gård, Erhart.

ERHART
(ser afvekslende på dem begge).

Her!   Hos os!    Hos os andre! - Er det sandt,
tante?

ELLA   RENTHEIM.

Ja, jeg har bestemt mig til det nu.

FRU   BORKMAN
(som før).

Det hører jo  altsammen  din tante  til,  véd du.

ELLA   RENTHEIM.

Og så blir jeg her ude, Erhart. For det første
da. Indtil videre. Jeg indretter mig for mig selv.
Der over i forvalterfløjen -

ERHART.

Ja, det har du ret i. Der har du jo altid
værelser stående. (pludselig livfuldt.) Men det er sandt,
tante, - er du ikke svært træt efter rejsen?

ELLA   RENTHEIM.

Å,  noget træt er jeg jo.

ERHART.

Nå, så synes jeg, du skulde gå rigtig tidlig
tilsengs da.

ELLA   RENTHEIM
(ser smilende på ham).

Det vil jeg også.

ERHART
(ivrig).

For så kunde vi jo snakke nærmere sammen
imorgen - eller en anden dag, ser du. Om alt
muligt. Løst og fast. Du og mor og jeg. Vilde ikke
det være meget bedre, tante Ella?

FRU   BORKMAN
(i udbrud; rejser sig fra kanapeen).

Erhart, - jeg kan se det på dig, at du vil gå
fra mig!

ERHART
(farer sammen).

Hvad mener du med det!

FRU   BORKMAN.

Du vil ned til - til advokat Hinkels!

ERHART
(uvilkårlig).

Å sådan! (fatter sig.) Ja, synes du da, jeg skulde
sidde her og holde tante Ella oppe til langt på nat?
Hun, som er syg, mor. Tænk på det.

FRU   BORKMAN.

Du vil ned til Hinkels, Erhart!

ERHART
(utålmodig).

Ja men Herregud, mor, - jeg synes da ikke,
jeg godt kan la' det være. Eller hvad siger <sp>du</sp>,
tante?

ELLA   RENTHEIM.

Du skal helst handle i fuld frihed, Erhart.

FRU   BORKMAN
(truende imod hende).

Du vil skille ham fra mig!

ELLA   RENTHEIM
(rejser sig).

Ja,  hvis jeg så sandt kunde det,  Gunhild!

(Musik høres ovenfra.)

ERHART
(vrider sig som i pine).

Å, jeg holder ikke dette her ud! (ser sig om.) Hvor
har jeg min hat? (til ELLA.) Kender du den musiken
der oppe på salen?

ELLA   RENTHEIM.

Nej.    Hvad er det for noget?

ERHART.

<i>Danse macabre</i> er det. Dødningdansen.
Kender du ikke dødningdansen, tante?

ELLA   RENTHEIM
(smiler tungt).

Endnu ikke, Erhart.

ERHART
(til FRU BORKMAN).

Mor, - jeg be'r dig så vakkert, - lad mig få
lov til at gå!

FRU   BORKMAN
(ser hårdt på ham).

Fra din mor?   Vil du altså det?

ERHART.

Jeg  kommer jo   herud igen - kanske imorgen!

FRU   BORKMAN
(lidenskabelig oprørt).

Du vil fra mig! Vil være hos de fremmede
mennesker! Hos - hos -; nej, jeg vil ikke tænke
det engang!

ERHART.

Der nede er der mange tændte lys. Og unge,
glade ansigter. Og der er der musik, mor!

FRU   BORKMAN
(peger opad mod taget).

Der oppe er der også musik,  Erhart.

ERHART.

Ja, just den musiken <sp>der</sp>, - den er det, som
jager mig ud af huset.

ELLA   RENTHEIM.

Under du ikke din far den smule
selvforglemmelse?


ERHART.

Jo, jeg gør. Tusendfold under jeg ham det.
Når jeg bare får slippe at høre på det selv.

FRU   BORKMAN
(ser formanende på ham).

Vær stærk, Erhart! Stærk, min gut! Glem
aldrig, at du har din store mission!

ERHART.

Å, mor, - kom ikke med de talemåder! Jeg er
ikke skabt til at være missionær. - Godnat, kære
tante! Godnat, mor!

(han går ilsomt ud gennem forstuen.)

FRU   BORKMAN
(efter en kort taushed).

Du har nok snart taget ham igen alligevel,
du, Ella.

ELLA   RENTHEIM.

Gid jeg så sandt turde tro det.

FRU   BORKMAN.

Men du får ikke længe beholde ham, skal
du se.

ELLA   RENTHEIM.

For dig, mener du?

FRU   BORKMAN.

For mig eller - for hende,  den anden.

ELLA   RENTHEIM.

Så heller hun end du.

FRU   BORKMAN
(nikker langsomt).

Det forstår jeg. Jeg siger det samme. Heller
hun end du.

ELLA   RENTHEIM.

Hvor det så end skulde bære hen med ham til
slut -

FRU   BORKMAN.

Det fik næsten være det samme, synes jeg.

ELLA   RENTHEIM
(tager sit overtøj på anrnen).

For  første  gang   i   livet  er  vi  to  tvillingsøstre
enige. - God nat, Gunhild.

(hun går ud gennem forstuen.)

(Musiken lyder stærkere oppe fra salen.)

FRU   BORKMAN
(står en stund stille,  farer sammen,  krymper sig og hvisker uvilkårligt).

Ulven  tuder  igen. - Den  syge  ulven.   (hun står
et øjeblik, så kaster hun sig ned på gulvteppet, vrider og vånder sig og
hvisker i jammer:) Erhart! Erhart, - vær tro imod mig!
Å, kom hjem og hjælp din mor! For jeg bærer ikke
dette liv længer!

*
</chapter>
<chapter name="Anden akt">
<h2>ANDEN AKT.</h2>

(Den store fordums pragtsal ovenpå i det Rentheimske hus. Væggene
ere beklædte med gamle vævede tapeter, forestillende jagtscener, hyrder
og hyrdinder, alt i falmede, afblegede farver. På væggen til venstre en
fløjdør og nærmere i forgrunden et piano. I hjørnet på bagvæggen til
venstre en tapetdør uden indfatning. Midt på væggen til højre et stort
udskåret egetræs skrivebord med mange bøger og papirer. Længere
foran på samme side en sofa med bord og stole. Møblerne er holdt i
stiv empirestil. På pulten og bordet står tændte lamper.)

(JOHN  GABRIEL BORKMAN står med  hænderne  på ryggen ved pianoet og
hører på FRIDA FOLDAL,  som sidder og spiller de sidste takter af <i>Danse
macabre</i>.)

(BORKMAN er en middelhøj, fast og kraftig bygget mand oppe i
sekstiårene. Fornemt udseende, fint skåret profil, hvasse øjne og gråhvidt,
kruset hår og skæg. Han er klædt i en sort, ikke ganske moderne dragt
og bærer hvidt halstørklæde. FRIDA FOLDAL er en smuk, bleg, femtenårig
pige med et noget træt, anstrængt udtryk. Tarvelig pyntet i lys
påklædning.)

(Musikstykket er spillet til ende.   Stilhed.)

BORKMAN.

Kan  De  gætte  Dem   til,   hvor  jeg første  gang
hørte slige toner, som disse her?

FRIDA
(ser op på ham).

Nej,  herr Borkman?
BORKMAN.

Det var nede i gruberne.

FRIDA
(forstår ikke).

Ja så?   Nede i gruberne?

BORKMAN.

Jeg er en bergmands søn, véd De vel. Eller
véd De kanske ikke det?

FRIDA.

Nej, herr Borkman.

BORKMAN.

En bergmands søn. Og min far tog mig med
sig ned i gruberne iblandt. - Dernede synger malmen.

FRIDA.

Ja så, - synger den?

BORKMAN
(nikker).

Når den blir løsnet. Hammerslagene, som
løsner den, - det er midnatsklokken, som slår, og gør
den fri. Derfor synger malmen - af glæde - på
sin vis.

FRIDA.

Hvorfor gør den det, herr Borkman?

BORKMAN.

Den  vil op i dagens lys  og tjene menneskene.

(han  går  frem  og tilbage  på  salsgulvet,   bestandig   med   hænderne  på
ryggen.)

FRIDA
(sidder lidt og venter; ser på sit ur og rejser sig).

Om forladelse, herr Borkman, - men jeg må
nok desværre gå, jeg.

BORKMAN
(standser foran hende).

Vil De alt gå nu?

FRIDA
(lægger noterne i mappen).

Ja,  jeg  må  nok det.    (synlig forlegen.)   For jeg  er
bestilt hen et steds iaften.

BORKMAN.

Et steds, hvor der er selskab?

FRIDA.

Ja.

BORKMAN.

Og der skal De la' Dem høre for selskabet?

FRIDA
(bider sig i læben).

Nej - jeg skal spille til dans for dem.

BORKMAN.

Bare til dans?

FRIDA.

Ja;  de vil danse efter aftensbordet.

BORKMAN
(står og ser på hende).

Spiller  De  gerne   til   dans?    Sådan   omkring  i
husene ?

FRIDA
(tager overtøjet på sig).

Ja, når jeg kan få en bestilling, så -.   Der er
jo altid lidt at fortjene ved det.

BORKMAN
(frittende).

Er det <sp>det</sp>, De mest tænker på, når De sådan
sidder og spiller til dans?

FRIDA.

Nej; mest tænker jeg på, hvor tungt det er, at
jeg ikke får være med at danse selv.

BORKMAN
(nikker).

Det var just <sp>det</sp>, jeg vilde vide. (går urolig hen
over gulvet.) Ja, ja, ja, - <sp>det</sp>, ikke at få være med
<sp>selv</sp>, det er det tungeste af alt. (standser.) Men så
er der én ting, som vejer det op for Dem, Frida.

FRIDA
(ser spørgende på ham).

Hvad er det for noget, herr Borkman?

BORKMAN.

Det er det, at <sp>De</sp> ejer tifold mere musik i
Dem, end hele danseselskabet tilsammen.

FRIDA
(smiler undvigende).

Å,  det er nu sletikke så sikkert.

BORKMAN
(løfter advarende pegefingren).

Vær da aldrig så gal at tvile på Dem selv!

FRIDA.

Men Herregud,  når nu ingen véd om det?

BORKMAN.

Bare De selv véd om det, så er det nok. -
Hvor er det, De skal hen og spille iaften?


FRIDA.

Det er over hos advokat Hinkels.

BORKMAN
(ser pludselig hvasst på hende).

Hinkels, siger De!

FRIDA.

Ja.

BORKMAN
(med et skærende smil).

Kommer der fremmede i den mands hus? Kan
<sp>han</sp> få folk til at besøge sig?

FRIDA.

Ja, der skal komme svært mange mennesker,
efter hvad fru Wilton siger.

BORKMAN
(heftig).

Men hvad slags mennesker! Kan De sige
mig det?

FRIDA
(lidt ængstelig).

Nej, det véd jeg virkelig ikke. Jo, - det er
sandt, - jeg véd, at student Borkman skal der
iaften.

BORKMAN
(studser).

Erhart!   Min søn?

FRIDA.

Ja, han skal der.

BORKMAN.

Hvoraf véd De det?


FRIDA.

Han sa' det selv.   For en times tid siden.

BORKMAN.

Er han da her ude idag?

FRIDA.

Ja, han har været hos fru Wilton hele
eftermiddagen.

BORKMAN
(forskende).

Véd De, om han var indom her også? Om
han var inde og talte med nogen nedenunder,
mener jeg?

FRIDA.

Ja, han så lidt indom til fruen.

BORKMAN
(bittert).

Aha, - kunde forstå det.

FRIDA.

Men der var nok en fremmed dame hos hende,
tror jeg.

BORKMAN.

Så? Var der det? Å ja, til fruen kommer der
vel sagtens nogen en gang imellem.

FRIDA.

Skal jeg sige til student Borkman, hvis jeg
træffer ham siden, at han skal komme her op til
<sp>Dem</sp> også?

BORKMAN
(barsk).

De   skal  ingenting   sige!     Det   skal jeg  meget
ha'   mig frabedt.   De  folk,   som  ønsker at se op til
<sp>mig</sp>,   de  kan  komme   af sig  selv.    Jeg be'r ingen.

FRIDA.

Nej,   nej,   så  skal jeg ingenting si'  da. -
Godnat,  herr Borkman.

BORKMAN
(driver om og brummer).

Godnat.

FRIDA.

Ja,  får jeg  kanske  lov  til  at  løbe  ned
vindeltrappen?   Det er fortere.

BORKMAN.

Å   bevar's, - løb   De  for mig   hvad  trappe   De
selv vil.    Godnat med Dem!

FRIDA.

Godnat,  herr Borkman.

(hun  går ud gennem den lille tapetdør i baggrunden til venstre.)

(BORKMAN går i tanker hen til pianoet og vil lukke det, men lader det
være. Ser sig om i al tomheden og gir sig til at drive op og ned af
gulvet fra hjørnet ved pianoet til hjørnet i baggrunden til højre, -
bestandig rastløs og urolig frem og tilbage. Tilsidst går han hen til
skrivebordet, lytter over mod fløjdøren, tager hurtig et håndspejl, ser sig i det
og retter på sit halstørklæde.)

(Det banker på fløjdøren, BORKMAN hører det, ser hurtig derhen, men tier.)

(Om lidt banker det igen; dennegang stærkere.)

BORKMAN
(slående ved skrivebordet med den venstre hånd støttet mod bordpladen
og den højre indstukket på brystet).

Kom ind!

(VILHELM FOLDAL kommer varsomt ind i salen.    Han er en bøjet, udslidt
mand med milde, blå øjne og tyndt, langt, gråt hår nedover frakkekraven,
En mappe under armen.   Blød filthat i hånden og store hornbriller, som
han skyder op i panden.)

BORKMAN
(forandrer stilling og ser på den indtrædende med et halvt skuffet, halvt
tilfreds udtryk).

Å,  det er bare dig.

FOLDAL.

En god aften, John Gabriel. Jo, det er
såmæn mig.

BORKMAN
(med et strengt blik).

Jeg synes forresten, du er lovlig sent ude.

FOLDAL.

Nå, vejen er ikke så ganske kort, du. Især for
en, som skal gå den tilfods.

BORKMAN.

Men hvorfor <sp>går</sp> du da altid, Vilhelm? Du har
jo sporvognen lige ved.

FOLDAL.

Det er sundere, det at gå. Og så er jo de ti
øre sparet. - Nå, har så Frida nylig været heroppe
og spillet for dig?

BORKMAN.

Hun gik lige i dette øjeblik. Mødte du hende
ikke udenfor?

FOLDAL.

Nej, jeg har ikke set noget til hende på lange
tider. Lige siden hun kom i huset til denne fru
Wilton.

BORKMAN
(sættler sig i sofaen og tyder med en håndbevægelse mod en stol).

Du kan gerne sætte dig, du også, Vilhelm.

FOLDAL
(sætter sig på stolkanten).

Mange tak. (ser tungsindig på ham.) Å, du kan ikke
tro, hvor ensom jeg føler mig, siden Frida kom
hjemmefra.

BORKMAN.

Å hvad, - du har da nok igen.

FOLDAL.

Ja, det véd Gud jeg har. Hele fem stykker.
Men Frida var den eneste, som sådan forstod mig
en smule. (ryster tungt på hodet.) Alle de andre forstår
mig sletikke.

BORKMAN
(mørk, ser hen for sig og trommer på bordet).

Nej, det er sagen. <sp>Det</sp> er forbandelsen, som
vi enkelte, vi udvalgte mennesker har at bære på.
Massen og mængden, - alle de gennemsnitlige, -
de forstår os ikke, Vilhelm.

FOLDAL
(resigneret).

Det fik endda være med forståelsen. Med lidt
tålmodighed kan en jo altid gå og vente på den en
stund endnu. (med tårekvalt stemme.) Men der er det,
som er bittrere, du.

BORKMAN
(heftig).

Der er ingenting bittrere end  det!

FOLDAL.

Jo, der er, John Gabriel. Jeg havde nu netop
en huslig scene - før jeg gik herud.


BORKMAN.

Så?   Hvorfor det?

FOLDAL
(brister ud).

De derhjemme - de foragter mig.

BORKMAN
(farer op).

Foragter -!

FOLDAL
(visker øjnene).

Jeg har længe mærket det. Men idag kom det
rigtig frem.

BORKMAN
(tier lidt).

Du gjorde visst et dårligt valg,  da du gifted dig.

FOLDAL.

Der var jo omtrent intet valg for mig. Og
desuden, - gifte sig vil en jo gerne, når en begynder
at trække på årene. Og så reduceret, så dybt på
knæerne, som jeg dengang var -

BORKMAN
(springer op i vrede).

Skal dette her være en sigtelse til mig? En
bebrejdelse -!

FOLDAL
(ængstelig).

Nej, for Guds skyld, John Gabriel -!

BORKMAN.

Jo, du sidder og tænker på al den ulykke, som
brød ind over banken - !

FOLDAL
(beroligende).

Men jeg gi'r da ikke <sp>dig</sp> skylden for <sp>det</sp>! Gud
bevare mig vel - !

BORKMAN
(brummende, sætter sig igen).

Nå, det var da endda godt.

FOLDAL.

For resten må du ikke tro, det er min hustru,
jeg beklager mig over Hun har jo liden dannelse,
stakker, det er sandt. Men nokså bra' er hun
alligevel. - Nej, det er børnene, du -

BORKMAN.

Kunde tænke det.

FOLDAL.

For børnene, - de har jo mere kultur, de. Og
flere fordringer til livet altså.

BORKMAN
(ser deltagende på ham).

Og derfor så foragter de ungerne dig, Vilhelm?

FOLDAL
(trækker på skuldrene).

Jeg har jo ikke gjort videre karriere, ser du.
Det må jo indrømmes -

BORKMAN
(rykker nærmere og lægger hånden på hans arm).

Véd de da ikke, at du har skrevet et sørgespil
i din ungdoms dage?

FOLDAL.

Jo, naturligvis véd de <sp>det</sp>. Men det lader ikke
til at gøre synderlig indtryk på dem.

BORKMAN.

Så er de uforstående, du. For dit sørgespil er
godt. Det tror jeg fuldt og fast.

FOLDAL
(opklarende).

Ja, synes ikke du, der er adskillig godt i det,
John Gabriel? Herregud, når jeg nu endelig engang
kunde få det anbragt - (begynder ivrigt at åbne og blade i
mappen.) Se her! Nu skal jeg vise dig noget, som
jeg har forandret -

BORKMAN.

Har du det med dig?

FOLDAL.

Ja, jeg tog det med. Det er så længe siden,
jeg læste det for dig nu. Og så tænkte jeg, det
kanske kunde adsprede dig at høre en akt eller to -

BORKMAN
(afværgende, rejser sig).

Nej,  nej, lad heller være til en  anden gang.

FOLDAL.

Ja, ja,  som du  vil da.

(BORKMAN går ud på gulvet, frem og tilbage.   FOLDAL pakker manuskriptet
ind igen.)

BORKMAN
(standser foran ham).

Du har ret i det, du nylig sa', - at du ingen
karriere har gjort. Men <sp>det</sp> lover jeg dig, Vilhelm,
at når engang oprejsningens time er slåt for mig -

FOLDAL
(vil reijse sig).

Å, tak skal du ha' - !


BORKMAN
(med håndbevægelse).

Du må gerne bli' siddende. (stigende ophidset.) Når
oprejsningens time slår for mig -. Når de indser,
at de ikke kan undvære mig -. Når de kommer
her op til mig på salen - og kryber til korset og
trygler mig om at ta' bankens tøjler igen - ! Den
nye bank, som de har grundet - og ikke kan magte
-- (stiller sig ved skrivebordet ligesom før og slår sig for brystet.)
<sp>Her</sp> vil jeg stå og ta' imod dem! Og det skal
høres og spørges videnom i landet, hvad betingelser
John Gabriel Borkman stiller for at - (standser pludselig
og stirrer på FOLDAL.) Du ser så tvilende på mig! Tror
du kanske ikke, at de kommer? At de <sp>må, må,
må</sp> komme til mig engang? Tror du ikke det!

FOLDAL.

Jo, det véd Gud jeg gør, John Gabriel.

BORKMAN
(sætter sig igen i sofaen).

Jeg tror det så fast. <sp>Véd</sp> det så uryggelig
visst - at de kommer. - Havde jeg ikke havt den
visshed, - så havde jeg for længe siden skudt mig
en kugle gennem hodet.

FOLDAL
(angst).

Å nej,  for alt i  verden -!

BORKMAN
(hoverende).

Men de kommer! De kommer nok! Pas på!
Hver dag, hver time kan jeg vente dem her. Og
du ser, jeg holder mig parat til at ta' imod dem.

FOLDAL
(med et suk).

Bare de vilde komme rigtig snart.

BORKMAN
(urolig).

Ja du, tiden går; årene går; livet, - uh nej -
det tør jeg ikke tænke på! (ser på ham.) Véd du,
hvorledes jeg undertiden føler mig?

FOLDAL.

Nå?

BORKMAN.

Jeg føler mig som en Napoleon, der blev skudt
til krøbling i sit første feltslag.

FOLDAL
(lægger hånden på mappen).

Den fornemmelse kender jeg også.

BORKMAN.

Å ja,  det er nu sådan i det mindre,  det.

FOLDAL
(stilfærdig).

Min lille digterverden har stor værdi for <sp>mig</sp>,
John Gabriel.

BORKMAN
(heftig).

Ja, men <sp>jeg</sp>, som kunde ha' skabt millioner!
Alle bergværkerne, som jeg vilde lagt under mig!
Nye gruber i det uendelige! Vandfaldene!
Stenbruddene! Handelsveje og skibsforbindelser hele den
vide verden udover. Alt, alt skulde jeg alene ha'
fåt istand!


FOLDAL.

Ja, jeg véd det nok. Der var ikke den ting,
du veg tilbage for.

BORKMAN
(knuger hænderne).

Og så må jeg sidde her som en skamskudt
storfugl og se på, at de andre kommer mig i
forkøbet, - og ta'r det fra mig, stykke for stykke!

FOLDAL

Så går det <sp>mig</sp> også,  du.

BORKMAN
(uden at agte på ham).

Tænke sig til. Så lige var jeg ved målet.
Havde jeg bare fåt otte dages frist til at område
mig. Alle deposita skulde da været indløste. Alle
de værdier, som jeg med modig hånd havde gjort
brug af, de skulde da igen ha' ligget på sin plads,
som før. De svimlende store aktieselskaber var
dengang lige på et hængende hår kommet istand. Ingen
eneste en skulde ha' tabt en øre -

FOLDAL.

Ja Herregud, - så yderlig nær,  som du  var -

BORKMAN
(i kvalt raseri).

Og så kom forræderiet over mig! Netop lige
midt i afgørelsens dage! (ser på ham.) Véd du, hvad
jeg holder for den infameste forbrydelse, et
menneske kan begå?

FOLDAL.

Nej,  sig mig det.


BORKMAN.

Det er ikke mord. Ikke røveri eller natligt
indbrud. Ikke falsk ed engang. For alt sligt noget, det
øves jo mest imod folk, som en hader eller som er
en ligegyldige og ikke kommer en ved.

FOLDAL.

Men det infameste da, John Gabriel?

BORKMAN
(med eftertryk).

Det   infameste   er  vens   misbrug  af vens  tillid.

FOLDAL
(lidt betænkelig).

Ja, men hør nu her -

BORKMAN
(opfarende).

Hvad er det, du vil sige! Jeg ser det på dig.
Men det slår ikke til. De folk, som havde sine
værdipapirer i banken, de skulde fåt alt sit tilbage.
Hver eneste smule! - Nej, du, - det infameste, et
menneske kan begå, det er at misbruge en vens
breve, - lægge frem for alverden det, som bare var
betroet til en eneste, på tomandshånd, ligesom en
hvisken i et tomt, mørkt, låset værelse. Den mand,
som kan gribe til slige midler, han er helt igennem
forgiftet og forpestet af overskurkens moral. Og en
slig ven har jeg havt. - Og han var den, som
knuste mig.

FOLDAL.

Jeg aner jo nok,  hvem  du sigter til.

BORKMAN.

Der var ikke en fold i hele min vandel, som
jeg ikke turde lægge åben for ham. Og da så 
øjeblikket var inde, da vendte han de våben imod mig,
som jeg selv havde givet ham i hænde.

FOLDAL.

Jeg har aldrig kunnet begribe, hvorfor han -.
Ja, der blev jo rigtignok ymtet om adskilligt
dengang.

BORKMAN.

Hvad blev der ymtet om? Sig det. Jeg véd
jo ingenting. For jeg kom jo straks i - i isolation.
Hvad ymted folk om, Vilhelm?

FOLDAL.

Du  skulde jo været minister,  blev der sagt.

BORKMAN.

Det blev mig tilbudt.    Men jeg afslog.

FOLDAL.

Stod ham altså ikke i vejen.

BORKMAN.

Å  nej;   det  var  ikke  derfor,   han  forrådte mig.

FOLDAL.

Ja,  <sp>da</sp> begriber jeg så sandelig  ikke -

BORKMAN.

Jeg kan  gerne  sige det til dig,  Vilhelm.

FOLDAL.

Nå?

BORKMAN.

Det var - sådan et slags kvindehistorie,  du.

FOLDAL.

En kvindehistorie?    Nej  men, John  Gabriel -?


BORKMAN
(afbrydende).

Ja, ja, ja, - de gamle, dumme historier snakker
vi ikke mere om. - Nå, minister blev da hverken
han eller jeg.

FOLDAL.

Men højt tilvejrs kom  han.

BORKMAN.

Og jeg i afgrunden.

FOLDAL.

Å,  det er et frygteligt sørgespil -

BORKMAN
(nikker til ham).

Næsten lige så frygteligt som <sp>dit</sp>, synes jeg,
når jeg tænker på det.

FOLDAL
(troskyldig).

Ja,  mindst lige så frygteligt.

BORKMAN
(ler stille).

Men fra en anden side betragtet, så er det
virkelig en slags komedie også.

FOLDAL.

En komedie?   Dette her?

BORKMAN.

Ja slig, som det lader til at arte sig nu. For
nu skal du bare høre -

FOLDAL.

Nå da?

BORKMAN.

Ja, du traf jo  ikke Frida, da du kom.

FOLDAL.

Nej.

BORKMAN.

Mens vi to sidder her, så sidder hun nede og
spiller til dans hos ham, som forrådte og ruinerte mig.

FOLDAL.

Det havde jeg da ingen anelse om.

BORKMAN.

Jo, hun tog sine noter og gik fra mig til -
til herskabshuset.

FOLDAL
(undskyldende).

Ja, ja, stakkers barn -

BORKMAN.

Og kan du gætte, hvem hun spiller for - blandt
andre?

FOLDAL.

Nå?

BORKMAN.

For min søn,  du.

FOLDAL.

Hvad!

BORKMAN.

Ja, hvad synes du, Vilhelm? Min søn er
dernede i de dansendes rækker iaften. Er det så ikke
en komedie, som jeg siger?

FOLDAL.

Ja,  men så véd han  visst ikke noget,  du.

BORKMAN.

Hvad véd han ikke?

FOLDAL.

Han véd visst ikke, hvorledes <sp>han</sp> - denne -
nå -

BORKMAN.

Du kan gerne nævne navnet. Jeg kan godt tåle
at høre det nu.

FOLDAL.

Jeg er sikker på, at din søn ikke kender
sammenhængen, John Gabriel.

BORKMAN
(mørk, sidder og banker i bordet).

Han kender den, du, - så visst, som jeg
sidder her.

FOLDAL.

Men kan du da tænke, at han skulde søge
omgang i <sp>det</sp> hus!

BORKMAN
(ryster på hodet).

Min søn ser vel ikke på tingene med samme
slags øjne som jeg. Jeg tør sværge på, at han står
på mine fienders side! Han synes sagtens, ligesom
de, at advokat Hinkel bare gjorde sin forbandede
skyldighed, da han gik hen og forrådte mig.

FOLDAL.

Men, kære, hvem skulde ha' stillet sagen i <sp>det</sp>
lys for ham?


BORKMAN.

Hvem? Glemmer du, hvem der har opdraget
ham? Først hans tante - fra han var en sex-syv
år gammel. Og nu bagefter - hans mor!

FOLDAL.

Jeg tror, du gør dem uret i dette her.

BORKMAN
(opfarende).

Jeg gør aldrig noget menneske uret! Begge to
så har de hidset ham imod mig, hører du jo!

FOLDAL
(spagfærdig).

Ja, ja, ja,  så har de vel det da.

BORKMAN
(harmfuld).

Å, de kvinder! De fordærver og forvansker livet
for os! Forkvakler hele vor skæbne, - hele vor
sejersgang.

FOLDAL.

Ikke alle,  du!

BORKMAN.

Så?   Nævn mig nogen eneste en, som duer da!

FOLDAL.

Nej, det er sagen. De få, jeg kender, de duer
ikke.

BORKMAN
(blæser hånligt).

Ja, hvad nytter det så! At der er slige kvinder
til, - når en ikke kender dem!

FOLDAL
(varmt).

Jo, John Gabriel, det nytter alligevel. Det er
så lykkeligt og så velsignet at tænke på, at ude,
rundt om os, langt borte, - <sp>der</sp> findes dog den
sande kvinde.

BORKMAN
(flytter sig utålmodig i sofaen).

Å, lad bare være med den digtersnak!

FOLDAL
(ser dybt krænket på ham).

Kalder du min helligste tro for digtersnak?

BORKMAN
(hårdt).

Ja, jeg gør! Det er dette her, som er skyld i,
at du aldrig er kommen frem i verden. Hvis du
vilde la' alt sligt noget fare, så kunde jeg endnu
hjælpe dig på fode, - hjælpe dig i vejret.

FOLDAL
(mens det koger indeni ham).

Å,  det kan du jo ikke.

BORKMAN.

Jeg <sp>kan</sp>,  når jeg bare kommer til magten igen.

FOLDAL.

Men det har visst forfærdelig lange udsigter.

BORKMAN
(heftig).

Tror du kanske, at den tid aldrig kommer?
Svar mig på det!

FOLDAL.

Jeg véd ikke, hvad jeg skal svare dig.


BORKMAN
(rejser sig, kold og fornem, med en håndbevægelse mod døren).

Så har jeg ikke længer nogen brug for dig.

FOLDAL
(op fra stolen).

Ikke brug - !

BORKMAN.

Når   du   ikke   tror,    at  min   skæbne   vil   vende
sig -

FOLDAL.

Men  jeg  kan   da   ikke  tro imod al fornuft!  -
Oprejsning måtte du jo ha' -

BORKMAN.

Videre!   Videre!

FOLDAL.

Vel   har  jeg   ikke  taget min examen;   men   <sp>så</sp>
meget har jeg da læst i mine dage -

BORKMAN
(hurtig).

Umuligt, mener du?

FOLDAL.

Der er ikke noget præjudikat for sligt.

BORKMAN.

Behøves ikke for undtagelsesmennesker.

FOLDAL.

Loven kender ikke den slags hensyn.

BORKMAN
(hårdt og afgørende).

Du er ingen digter, Vilhelm.


FOLDAL
(folder uvilkårlig hænderne).

Siger du det i fuldt alvor?

BORKMAN
(afvisende, uden at svare).

Vi spilder bare vor tid på hinanden. Bedst, at
du ikke kommer igen.

FOLDAL.

Vil du altså, at jeg skal gå fra dig?

BORKMAN
(uden at se på ham).

Har ingen brug for dig længer.

FOLDAL
(sagtmodig, tager mappen).

Nej, nej, nej; kan så være, det.

BORKMAN.

Her har du altså hele tiden løjet for mig.

FOLDAL
(ryster på hodet).

Aldrig løjet, John Gabriel.

BORKMAN.

Har du ikke siddet her og løjet håb og tro og
tillid ind i mig?

FOLDAL.

Det var ikke løgn, så længe du trode på <sp>mit</sp>
kald. Så længe du trode på mig, så længe trode
jeg på dig.

BORKMAN.

Vi har bedraget hinanden gensidig altså. Og
kanske bedraget os selv - begge to.

FOLDAL.

Men er da ikke det i grunden venskab, John
Gabriel?

BORKMAN
(smiler bittert).

Jo, det, at bedrage, - det er venskab. Det har
du ret i. Den erfaring har jeg gjort en gang før.

FOLDAL
(ser hen på ham).

Ikke noget digterkald. Og det kunde du sige
mig så hårdhændt.

BORKMAN
(blødere i stemmen).

Nå, jeg er jo ikke nogen sagkyndig på <sp>det</sp>
område.

FOLDAL.

Kanske mere end du selv véd.

BORKMAN.

Jeg?

FOLDAL

(sagte).

Ja, du. For jeg har selv havt mine tvil - en
gang imellem, skal du vide. Den grufulde tvil - at
jeg har forkvaklet livet for en indbildnings skyld.

BORKMAN.

Har du selv tvil, da står du på faldende fødder.

FOLDAL.

Derfor var det så trøsterigt for mig at komme
her og støtte mig op til dig, som trode. (tager sin hat.)
- Men nu er du som en fremmed for mig.

BORKMAN.

Du også for mig.

FOLDAL.

Godnat, John Gabriel.

BORKMAN.

Godnat, Vilhelm.

(FOLDAL går ud til venstre.)

(BORKMAN står en stund og stirrer mod den lukkede dør; gør en
bevægelse, som om han vilde kalde FOLDAL tilbage, men betænker sig og
begynder at gå op og ned ad gulvet med hænderne på ryggen. Derpå
standser han ved sofabordet og slukker lampen. Det bliver halvmørkt
i salen.)

(Lidt efter banker det på tapetdøren til venstre i baggrunden.)

BORKMAN
(ved bordet, farer sammen, vender sig og spørger højlydt).

Hvem er det, som banker?

(Intet svar; det banker igen.)

BORKMAN
(bliver stående).

Hvem er det?   Kom ind!

(ELLA RENTHEIM, med et tændt lys i hånden, kommer tilsyne i døren.
Hun  er klædt i sin sorte dragt, som  før, med kåben kastet løst over
skuldrene.)

BORKMAN
(stirrer på hende).

Hvem er <sp>De</sp>?   Hvad vil De mig?

ELLA   RENTHEIM
(lukker døren efter sig og kommer nærmere).

Det er mig, Borkman.

(hun sætter lyset fra sig på pianoet og bliver stående der.)

BORKMAN
(står som lynslagen, stirrer ufravendt på hende og hvisker halvhøjt).

Er det - er det Ella?   Er det Ella Rentheim?


ELLA   RENTHEIM.

Ja. - Det er "<sp>din</sp>" Ella, - som du kaldte
mig før i tiden. Engang. For de mange - mange
år siden.

BORKMAN
(som før).

Ja, det er dig, Ella, - jeg ser det nu.

ELLA   RENTHEIM.

Kan du kende mig igen?

BORKMAN.

Ja, nu begynder jeg at -

ELLA   RENTHEIM.

Årene har taget hårdt og høstligt på mig,
Borkman. Synes du ikke det?

BORKMAN
(tvungent).

Du er ble't noget forandret. Sådan i første
øjeblik -

ELLA   RENTHEIM.

Jeg har ikke de mørke krøllerne nedover nakken
nu. De, som du engang holdt så af at sno om dine
fingre.

BORKMAN
(hurtig).

Rigtig! Nu ser jeg det, Ella. Du har forandret
frisuren.

ELLA   RENTHEIM
(med et trist smil).

Akkurat.    Det er frisuren,  som gør det.

BORKMAN
(afledende).

Jeg   vidste   ellers   ikke   af,   at   du   var  her   på
disse kanter af landet.

ELLA   RENTHEIM.

Jeg er også så nylig kommen.

BORKMAN.

Hvorfor er du rejst hidover, - nu, ved vintertid?

ELLA   RENTHEIM.

Det skal du få høre.

BORKMAN.

Er det noget, du vil <sp>mig</sp>?

ELLA   RENTHEIM.

Dig  også.   Men   skal   vi   tale   om  <sp>det</sp>,   så  må
jeg begynde langt tilbage.

BORKMAN.

Du er visst træt.

ELLA   RENTHEIM.

Ja, jeg er træt.

BORKMAN.

Vil du ikke sætte dig?   <sp>Der</sp>, - i sofaen.

ELLA   RENTHEIM.

Jo tak.   Jeg trænger til at sidde.

(hun går over til højre og sætter sig i det forreste sofahjørne.   BORKMAN
står   ved   bordet   med   hænderne  på  ryggen   og  ser  på  hende.     Kort
taushed.)

ELLA    RENTHEIM.

Det er usigelig længe siden vi to mødtes, ansigt
til ansigt, Borkman.


BORKMAN
(mørk).

Længe, længe siden.   Alt det forfærdelige ligger
imellem.

ELLA   RENTHEIM.

Et helt menneskeliv ligger imellem.   Et forspildt
menneskeliv.

BORKMAN
(ser kvasst på hende).

Forspildt!

ELLA   RENTHEIM.

Ja, just forspildt.   For os begge.

BORKMAN
(i kold forretningstone).

Jeg eragter ikke mit liv som forspildt endnu.

ELLA   RENTHEIM.

Nå, men <sp>mit</sp> liv da?

BORKMAN.

Der har du selv skylden, Ella.

ELLA   RENTHEIM
(med et ryk).

Og <sp>det</sp> siger <sp>du</sp>!

BORKMAN.

Du kunde så godt ble't lykkelig uden mig.

ELLA   RENTHEIM.

Tror du det?

BORKMAN.

Ifald du bare selv havde villet.


ELLA   RENTHEIM
(bittert).

Ja, jeg véd jo nok, at der stod en anden parat
til at ta' imod mig -

BORKMAN.

Men ham viste du væk -

ELLA   RENTHEIM.

Ja, jeg gjorde det.

BORKMAN.

Gang på gang viste du ham væk.   År efter år -

ELLA   RENTHEIM
(hånligt).

- år efter år viste jeg lykken fra mig, mener
du vel?

BORKMAN.

Du kunde så godt ble't lykkelig med <sp>ham</sp> også.
Og da havde <sp>jeg</sp> været frelst.

ELLA   RENTHEIM.

Du -?

BORKMAN.

Ja, da havde du frelst mig, Ella.

ELLA   RENTHEIM.

Hvorledes mener du det?

BORKMAN.

Han trode, det var mig, som stod bagved dine
afvisninger, - dine evige afslag. Og så tog han
hævn. For det kunde han så let, - han, som havde
alle mine uforbeholdne, tillidsfulde breve i sit værge.
Dem gjorde han brug af, - og så var det ude med
mig  -  indtil videre da.    Se, alt det er du skyld i,
Ella!

ELLA   RENTHEIM.

Se, se, Borkman, - når det kommer til
stykket, så er det kanske <sp>mig</sp>, som står i skyld og
gæld til <sp>dig</sp>.

BORKMAN.

Som man ta'r det. Jeg véd godt alt det, jeg
har at takke dig for. Du lod gården her, hele
eiendommen, tilslå dig ved auktionen. Stilled huset fuldt
til rådighed for mig og for - for din søster. Du
tog Erhart til dig, - og sørged for ham i alle
måder -

ELLA   RENTHEIM.

-  så længe jeg fik lov til det -

BORKMAN.

- fik lov af din søster, ja. Jeg har aldrig
blandet mig ind i disse huslige spørsmål. - Som
jeg vilde sagt, - jeg véd, hvad du har ofret for
mig og for din søster. Men du <sp>kunde</sp> også gøre
det, Ella. Og du skal vel huske på, at det var <sp>mig</sp>,
som satte dig i stand til at kunne det.

ELLA   RENTHEIM
(oprørt).

Der fejler du storlig, Borkman! Det var mit
inderste, varmeste sind og hjerte for Erhart, - og
for dig også, - <sp>det</sp> var det, som drev mig!

BORKMAN
(afbrydende).

Kære, lad os ikke komme ind på følelser og
sligt noget. Jeg mener naturligvis, at når du 
håndled,   som   du  gjorde,   så var det <sp>mig</sp>,   som gav dig
evnen til det.

ELLA   RENTHEIM
(smiler).

Hm, evnen, evnen -

BORKMAN
(ildfuldt).

Ja, netop evnen! Da det store, afgørende slag
skulde stå, - da jeg ikke kunde spare hverken
slægt eller venner, - da jeg måtte gribe - og altså
også greb til millionerne, som var betrot mig, - da
sparte jeg alt det, som dit var, alt, hvad du ejed og
havde, - skønt jeg kunde ta't og lånt det - og
brugt det - ligesom alt det øvrige!

ELLA   RENTHEIM
(kold og rolig).

Det er sandt og rigtig, Borkman.

BORKMAN.

Det er det. Og derfor, - da de så kom og
tog mig, - så fandt de også alt dit urørt i bankens
kælder.

ELLA   RENTHEIM
(ser hen på ham).

Jeg har så tidt tænkt på det, - hvorfor sparte
du egentlig alt det, som mit var? Og bare det alene?

BORKMAN.

Hvorfor?

ELLA   RENTHEIM.

Ja, hvorfor?   Sig mig det.

BORKMAN
(hårdt og hånligt).

Du tænker kanske, at det var for at jeg kunde
ha'   noget   at falde tilbage på  -  om det skulde gå
galt?

ELLA   RENTHEIM.

Å nej, du, - det tænkte du visst ikke på i
<sp>de</sp> dage.

BORKMAN.

Aldrig!   Jeg  var så uryggelig sikker på sejren.

ELLA   RENTHEIM.

Ja, men hvorfor så alligevel - ?

BORKMAN
(trækker på skuldrene).

Herregud, Ella, - det er ikke så godt at huske
bevæggrunde, som er en snes år gamle. Jeg husker
bare, at når jeg gik der ensom og tumled i stilhed
med alle de store foretagender, som skulde sættes i
værk, så syntes jeg, at jeg var tilmode ligesom jeg
kunde tænke mig en luftskipper. Gik der i de
søvnløse nætter og fyldte en kæmpeballon og skulde til
at sejle udover et usikkert, farefuldt verdenshav.

ELLA   RENTHEIM
(smiler).

Du,  som aldrig tvilte på sejren.

BORKMAN
(utålmodig).

Menneskene <sp>er</sp> slig, Ella. De både tviler og de
tror på den samme ting. (hen for sig.) Og derfor var
det vel, at jeg ikke vilde ha' dig og dit med mig i
ballonen.

ELLA   RENTHEIM
(i spænding).

Hvorfor, spør' jeg!    Sig, hvorfor!

BORKMAN
(uden at se på hende).

En ta'r ikke gerne det dyreste med ombord på
slig færd.

ELLA   RENTHEIM.

Du <sp>havde</sp> jo det dyreste med ombord. Selve
din fremtids liv -

BORKMAN.

Livet er ikke altid det dyreste.

ELLA   RENTHEIM
(åndeløs).

Stod det slig for dig dengang?

BORKMAN.

Det forekommer mig så.

ELLA   RENTHEIM.

At <sp>jeg</sp> var det dyreste, du vidste?

BORKMAN.

Ja, der svæver mig for noget sligt.

ELLA   RENTHEIM.

Og dengang var der dog gåt år og dag hen,
efter at du havde sveget mig - og giftet dig med -
med en anden!

BORKMAN.

Sveget dig, siger du? Du forstår visst meget
godt, at det var højere hensyn, - nå ja, <sp>andre</sp>
hensyn da, - som tvang mig. Uden <sp>hans</sp> bistand
kunde jeg ingen vej komme.

ELLA   RENTHEIM
(bekæmper sig).

Altså sveget mig af - højere hensyn.

BORKMAN.

Jeg kunde ikke undvære hans hjælp. Og han
satte <sp>dig</sp> som pris for hjælpen.

ELLA   RENTHEIM.

Og du betalte prisen.   Fuldt ud.   Uden prutning.

BORKMAN.

Havde ikke noget valg.   Måtte sejre eller falde.

ELLA   RENTHEIM
(med bævende stemme, ser på ham).

Kan det være sandt, som du siger, at jeg
dengang var dig det dyreste i verden?

BORKMAN.

Både dengang og siden, - længe, længe
bagefter.

ELLA   RENTHEIM.

Og så tusked du mig bort alligevel. Købslog
om din kærligheds ret med en anden mand. Solgte
min kærlighed for en - for en bankchefspost!

BORKMAN
(mørk og bøjet).

Den tvingende nødvendighed var over mig, Ella.

ELLA   RENTHEIM
(rejser sig vildt og dirrende fra sofaen).

Forbryder!

BORKMAN
(farer sammen, men behersker sig).

Det ord har jeg hørt før.

ELLA   RENTHEIM.

Å, tro aldrig, at jeg sigter til, hvad du kan ha'
forbrudt imod lands lov og ret! Hvad brug du har
gjort af alle disse aktiebreve og obligationer - eller
hvad det var for noget, - hvad tror du, jeg bryr
mig om det! Havde jeg fåt lov at stå dig nær, da
alt styrted sammen over dig -

BORKMAN
(spændt).

Hvad da, Ella?

ELLA   RENTHEIM.

Tro mig, jeg skulde båret det så gladelig med
dig. Skammen, ødelæggelsen, - alt, alt skulde jeg
ha' hjulpet dig at bære -

BORKMAN.

Havde du villet det?   Kunnet det?

ELLA   RENTHEIM.

Både villet og kunnet det. For dengang kendte
jeg jo ikke din store, forfærdelige forbrydelse -

BORKMAN.

Hvilken!   Hvad sigter du til?

ELLA   RENTHEIM.

Jeg sigter til den forbrydelse, som der ingen
tilgivelse er for -

BORKMAN
(stirrer på hende).

Du må være fra dig selv.

ELLA   REHTHEIM
(træder nærmere).

Du er en morder! Du har begået den store
dødssynd!

BORKMAN
(viger henover mod pianoet).

Raser du, Ella?

ELLA   RENTHEIM.

Du har dræbt kærlighedslivet i mig. (nærmere mod
ham.) Forstår du, hvad det vil sige? Der tales i
bibelen om en gådefuld synd, som der ingen
tilgivelse er for. Jeg har aldrig før kunnet begribe, hvad
det var for noget. Nu begriber jeg det. Den store
nådeløse synd, - det er den synd at myrde
kærlighedslivet i et menneske.

BORKMAN.

Og det siger du, jeg har gjort?

ELLA   RENTHEIM.

Du <sp>har</sp> gjort det. Jeg har aldrig rigtig vidst,
hvad der egentlig var vederfaret mig, før nu ikveld.
Det, at du svigted mig og vendte dig til Gunhild
istedet, - det tog jeg bare sådan som en
almindelig ustadighed fra din side. Og som en følge af
hjerteløse kunstgreb fra hendes. Og jeg tror næsten,
jeg foragted dig en smule - trods alt. - Men nu
ser jeg det! Du sveg den kvinde, du <sp>elsked</sp>! Mig,
mig, mig! Det dyreste, du vidste i verden, det var
du rede til at afhænde for vindings skyld. <sp>Det</sp> er
dobbeltmordet, som du har gjort dig skyldig i!
Mordet på din egen sjæl og på min!

BORKMAN
(kold og behersket).

Hvor godt jeg kender dit lidenskabelige, utøjlede
sind igen, Ella. Det er sagtens så rimeligt for dig
at se sagen slig, som du gør. Du er jo kvinde.
Og for dig lader det jo altså til, at du ikke véd,
ikke la'r gælde nogen anden sag i hele verden.

ELLA   RENTHEIM.

Nej, det gør jeg rigtignok ikke.

BORKMAN.

Bare din egen hjertesag -

ELLA   RENTHEIM.

Bare den!   Bare den!   Det har du ret i.

BORKMAN.

Men du får huske på, at jeg er en mand. Som
kvinde var du mig det dyreste i verden. Men når
endelig så må være, så kan dog en kvinde erstattes
af en anden -

ELLA   RENTHEIM
(ser på ham med et smil).

Gjorde du den erfaring, da du havde taget
Gunhild til hustru?

BORKMAN.

Nej. Men mine opgaver i livet hjalp mig til at
bære <sp>det</sp> også. Alle magtens kilder i dette land
vilde jeg gøre mig underdanige. Alt, hvad jord og
fjeld og skog og hav rummed af rigdomme - det
vilde jeg underlægge mig og skabe herredømme for
mig selv og derigennem velvære for de mange,
mange tusend andre.

ELLA   RENTHEIM
(fortabt i erindringen).

Jeg kender det. Så mangen aften, som vi talte
om dine formål -

BORKMAN.

Ja,  med dig kunde jeg tale, Ella.

ELLA   RENTHEIM.

Jeg spøgte med dine planer og spurgte, om du
vilde vække alle guldets slumrende ånder.

BORKMAN
(nikker).

Jeg kan huske det udtryk. (langsomt.) Alle
guldets slumrende ånder.

ELLA   RENTHEIM.

Men du tog det ikke for spøg. Du sa': ja, ja,
Ella, det er netop <sp>det</sp>, jeg vil.

BORKMAN.

Det <sp>var</sp> det også. Når jeg bare først kunde
få foden i stigebøjlen -. Og <sp>det</sp> afhang dengang
af den ene mand. Han kunde og han vilde skaffe
mig den ledende stilling i banken, - ifald jeg på
min side -

ELLA   RENTHEIM.

Rigtig, ja! Ifald du på din side gav afkald på
den kvinde, du havde kær, - og som havde dig så
usigelig kær igen.

BORKMAN.

Jeg kendte hans fortærende lidenskab for dig.
Vidste, at han aldrig på noget andet vilkår -

ELLA    RENTHEIM.

Og så slog du til.

BORKMAN
(heftig).

Ja, jeg gjorde det, Ella! For magtlysten var
så ubetvingelig i mig, ser du! Og så slog jeg til.
<sp>Måtte</sp> slå til. Og han hjalp mig op halvvejs imod
de dragende højder, hvor jeg vilde hen. Og jeg steg
og steg. År for år steg jeg -

ELLA   RENTHEIM.

Og <sp>jeg</sp> var som udslettet af dit liv.

BORKMAN.

Og endda så styrted han mig i afgrunden igen.
For din skyld, Ella.

ELLA   RENTHEIM
(efter en kort, tankefuld taushed).

Borkman, - synes du ikke, at der ligesom har
hvilet forbandelse over hele vort forhold?

BORKMAN
(ser på hende).

Forbandelse?

ELLA   RENTHEIM.

Ja.   Synes du ikke det?

BORKMAN
(urolig).

Jo.   Men hvorfor egentlig - ? (udbrydende.) Å, Ella,
-  jeg véd snart ikke længer,  hvem der har ret, -
enten jeg eller du!

ELLA   RENTHEIM.

Du er den, som har forsyndet dig. Du fik al
menneskeglæde til at dø i mig.

BORKMAN
(angst).

Sig da ikke det, Ella!

ELLA   RENTHEIM.

Al kvindelig menneskeglæde idetmindste. Fra
den tid, da dit billede begyndte at slukne i mig,
har jeg levet mit liv som under en solformørkelse.
I alle disse år er det ble't mig mere og mere imod,
-  rent umuligt tilslut,  at elske nogen levende
skabning.   Ikke mennesker,   ikke dyr eller planter.    Bare
denne eneste ene -

BORKMAN.

Hvilken eneste ene - ?

ELLA   RENTHEIM.

Erhart, naturligvis.

BORKMAN.

Erhart - ?

ELLA   RENTHEIM.

Erhart, - din, din søn, Borkman.

BORKMAN.

Har   han   altså  virkelig  ligget dig så varmt på
hjerte?

ELLA   RENTHEIM.

Hvorfor  tror   du   ellers,  jeg  tog  ham   til mig?
Og beholdt ham, så længe jeg bare kunde?   Hvorfor?

BORKMAN.

Jeg tænkte,  det var af barmhjertighed.   Ligesom
alt det øvrige.

ELLA   RENTHEIM
(i stærkt indre oprør).

Barmhjertighed, siger du!   Haha!   Jeg har aldrig
kendt noget til barmhjertighed - siden du sveg mig.
Jeg kunde det ligefrem ikke. Kom der et fattigt,
forsultent barn ind i mit køkken og frøs og græd og
bad om lidt mad, så lod jeg kokkepigen besørge det.
Følte aldrig nogen trang til at ta' barnet ind til
mig selv, varme det ved min egen ovn, glæde mig
ved at sidde og se på, at det fik spise sig mæt.
Og jeg havde da aldrig været slig i min ungdom;
det mindes jeg så grant! Det er <sp>dig</sp>, som har gjort
det ørkentomt og ørkengoldt indeni mig - og udenom
også!

BORKMAN.

Bare ikke for Erhart.

ELLA    RENTHEIM.

Nej. Ikke for <sp>din</sp> søn. Men ellers for alt, alt,
hvad som levende rører sig. Du har bedraget mig
for en mors glæde og lykke i livet. Og for en mors
sorger og tårer også. Og <sp>det</sp> turde kanske være
det dyreste tab for mig, du.

BORKMAN.

Siger du det, Ella?

ELLA    RENTHEIM.

Hvem véd? Det var kanske en mors sorger
og tårer, som havde tjent mig bedst. (i stærkere
bevægelse.) Men jeg <sp>kunde</sp> ikke slå mig tiltåls med tabet
dengang! Og derfor så tog jeg Erhart til mig.
Vandt ham helt. Vandt hele hans varme, tillidsfulde
barnehjerte for mig, - indtil -. Åh!

BORKMAN.

Indtil hvad?

ELLA   RENTHEIM.

Indtil hans mor, - hans kødelige mor, mener
jeg, tog ham fra mig igen.

BORKMAN.

Han måtte vel fra dig igen.    Her ind til byen.

ELLA   RENTHEIM
(vrider hænderne).

Ja, men jeg bærer ikke forladtheden, du! Ikke
tomheden! Ikke tabet af din søns hjerte!


BORKMAN
(med et ondt udtryk i øjnene).

Hm, - det har du visst ikke mistet, Ella. Man
mister ikke lettelig hjerter til fromme for nogen her
nedenunder - i stueetagen.

ELLA   RENTHEIM.

Jeg <sp>har</sp> mistet Erhart her. Og <sp>hun</sp> har vundet
ham igen. Eller nogen anden også. Det lyser da
noksom ud af de breve, han skriver til mig en
gang imellem.

BORKMAN.

Er det altså for at hente ham hjem til dig, at
du kommer her?

ELLA   RENTHEIM.

Ja, ifald <sp>det</sp> så sandt var gørligt, da -!

BORKMAN.

Gørligt er det jo, hvis du endelig så vil ha'
det. For <sp>du</sp> har jo det største og første krav på
ham.

ELLA   RENTHEIM.

Å, krav, krav! Hvad gælder da krav her? Har
jeg ham ikke frivillig, - så har jeg ham slet ikke.
Og det er <sp>det</sp>, jeg må! Helt og udelt må jeg ha'
mit barns hjerte nu!

BORKMAN.

Du må huske på, at Erhart er inde i
tyveårs-alderen. Længe vilde du vel ikke gøre regning på at
få beholde hans hjerte udelt, som du udtrykker dig.

ELLA   RENTHEIM
(med et tungt smil).

Det behøvte ikke at vare så svært længe.

BORKMAN.

Ikke   det?    Jeg tænkte,   at det <sp>du</sp> kræver,   det
kræver du  til dine dages ende.

ELLA   RENTHEIM.

Det gør jeg også.   Men derfor behøver det ikke
at vare så længe.

BORKMAN
(studser).

Hvad vil du sige med det?

ELLA    RENTHEIM.

Du véd da vel,   at jeg har været sygelig i alle
de sidste år?

BORKMAN.

Har <sp>du</sp>?

ELLA   RENTHEIM.

Véd du ikke det?

BORKMAN,.

Nej, ikke egentlig -

ELLA   RENTHEIM
(ser overrasket på ham).

Har ikke Erhart fortalt dig det?

BORKMAN.

Kan sandelig ikke huske det i øjeblikket.

ELLA   RENTHEIM.

Overhodet ikke talt om mig kanske?

BORKMAN.

Jo, talt om dig tror jeg nok han har.   Forresten
så ser jeg så sjelden noget til ham.   Næsten aldrig.

Der er nogen nedenunder,   som holder ham væk fra
mig.   Væk, væk, skønner du.

ELLA   RENTHEIM.

Véd du det så sikkert, Borkman?

BORKMAN.

Ja visst véd jeg det. (forandrer tonen.) Nå, men du
har altså været sygelig, Ella?

ELLA   RENTHEIM.

Ja, jeg har det. Og nu i høst tog det en sådan
overhånd, så jeg måtte her ind og tale med læger,
som er mere kyndige.

BORKMAN.

Og du har alt talt med dem kanske?

ELLA   RENTHEIM.

Ja,  i formiddag.

BORKMAN.

Hvad sa' de for noget da?

ELLA   RENTHEIM.

De gav mig fuld visshed for <sp>det</sp>, som jeg
længe har havt en anelse om -

BORKMAN.

Nå?

ELLA   RENTHEIM
(jævn og rolig).

Det er en dødelig sygdom, jeg bærer på,
Borkman.

BORKMAN.

A,  tro da ikke sligt noget, Ella!


ELLA   RENTHEIM.

Det er en sygdom, som der ingen hjælp og
redning er for, du. Lægerne véd intet middel imod
den. De må la' den gå sin gang. Kan ingenting
gøre for at standse den. Bare lindre lidt kanske.
Og <sp>det</sp> er da ialfald godt.

BORKMAN.

Å, men det kan vare længe endnu, - tro du mig.

ELLA    RENTHEIM.

Det kan muligens vare vinteren over, blev der
sagt mig.

BORKMAN
(uden at tænke ved det).

Nå ja, - vinteren er jo lang, den.

ELLA   RENTHEIM
(stille).

Den er ialfald lang nok for <sp>mig</sp>.

BORKMAN
(ivrig, afledende).

Men hvad i al verden kan den sygdom være
kommet af? Du, som da visst har levet så sundt
og så regelret -? Hvad kan det da være
kommet af?

ELLA   RENTHEIM
(ser på ham).

Lægerne tænkte sig, at jeg kanske engang havde
havt store sindsbevægelser at gå igennem.

BORKMAN
(opbrusende).

Sindsbevægelser! Aha, jeg forstår! Det skulde
være <sp>mig</sp>, som har skylden!

ELLA   RENTHEIM
(i stigende indre oprør).

<sp>Det</sp> er det for sent at drøfte nu! Men jeg <sp>må</sp>
ha' mit hjertes eget eneste barn igen, før jeg går
bort! Det er så usigelig tungt for mig at tænke på,
at jeg skal forlade alt, hvad liv er, - forlade sol og
lys og luft, uden at lade efter mig <sp>her</sp> en eneste
en, som vilde tænke på mig, mindes mig varmt og
vemodigt, - slig, som en søn tænker på og mindes
den mor, han har mistet.

BORKMAN
(efter et kort ophold).

Tag ham, Ella, - ifald du kan vinde ham.

ELLA   RENTHEIM
(livfuldt).

Gir du dit samtykke?   Kan du <sp>det</sp>?

BORKMAN
(mørk).

Ja. Og det er ikke noget så stort offer, du.
For jeg ejer ham så ikke alligevel.

ELLA   RENTHEIM.

Tak, tak for offeret endda! - Men så har jeg
én ting til at be' dig om. En stor ting for <sp>mig</sp>,
Borkman.

BORKMAN.

Nå, så bare sig det.

ELLA   RENTHEIM.

Du vil kanske finde det barnagtigt af mig, -
ikke kunne forstå det -

BORKMAN.

Sig det, - sig det da!

ELLA   RENTHEIM.

Når jeg nu snart går bort, så efterlader jeg mig
ikke så ganske lidet -

BORKMAN.

Nej, du gør vel ikke det.

ELLA   RENTHEIM.

Og det er min agt at la' det altsammen gå
over på Erhart.

BORKMAN.

Ja, du har jo egentlig ikke nogen nærmere.

ELLA   RENTHEIM
(varmt).

Nej, jeg har visselig ingen nærmere end ham.

BORKMAN.

Ingen af din egen slægt.   Du er den sidste.

ELLA   RENTHEIM
(nikker langsomt).

Ja, så er det netop. Når jeg dør, - så dør
navnet Rentheim også. Og det er mig en så
kvælende tanke. Udslettes af tilværelsen - lige til
navnet -

BORKMAN
(farer op).

Ah, - jeg ser, hvor du vil hen!

ELLA   RENTHEIM
(lidenskabeligt).

Lad ikke det få ske! Lad Erhart få bære
navnet efter mig!

BORKMAN
(ser hårdt på hende).

Jeg forstår dig nok. Du vil fri min søn fra at
bære sin fars navn. Det er sagen.

ELLA   RENTHEIM.

Aldrig det! Jeg skulde selv så trodsig og
gladelig ha' båret det sammen med dig! Men en
mor, som snart skal dø -. Et navn binder mere
end du tror og véd, Borkman.

BORKMAN
(kold og stolt).

Godt og vel, Ella. Jeg skal være mand for at
bære mit navn alene.

ELLA   RENTHEIM
(griber og trykker hans hænder).

Tak, tak! Nu er der fuldt opgør mellem os!
Jo, jo, lad så være, det! Du har gjort godt igen,
hvad du kunde. For når <sp>jeg</sp> er ude af livet, så
lever Erhart Rentheim efter mig!

(Tapetdøren slås op.   FRU BORKMAN, med det store tørklæde over hodet,
står i døråbningen.)

FRU   BORKMAN
(i voldsomt oprør).

Aldrig i evighed skal Erhart hede så!

ELLA   RENTHEIM
(viger tilbage).

Gunhild!

BORKMAN
(hårdt og truende).

Her op til mig har ingen lov til at komme!

FRU   BORKMAN
(et skridt indenfor).

Jeg ta'r mig lov til det.

BORKMAN
(imod hende).

Hvad er det,  du vil mig?

FRU   BORKMAN.

Jeg vil kæmpe og stride for dig. Værge dig
imod de onde magter.

ELLA   RENTHEIM.

De værste magter er i dig selv,  Gunhild!

FRU   BORKMAN
(hårdt).

Lad så være med det. (truende, med oprakt arm.) Men
<sp>det</sp> siger jeg, - sin fars navn skal han bære! Og
bære det højt frem til ære igen! Og jeg alene vil
være hans mor! Jeg alene! Mit skal min søns
hjerte være. Mit og ingen andens.

(hun går ud gennem tapetdøren og lukker efter sig.)

ELLA   RENTHEIM
(rystet og oprevet).

Borkman, - Erhart kommer til at gå til grunde
i dette uvejr. Det må komme til en forståelse
mellem dig og Gunhild. Vi må straks ned til hende.

BORKMAN
(ser på hende).

Vi?   Jeg også,  mener du?

ELLA   RENTHEIM.

Både du og jeg.

BORKMAN
(ryster på hodet).

Hun   er   hård,   du.   Hård,   som  den  malm,  jeg
engang drømte om at bryde ud af fjeldene.

ELLA   RENTHEIM.

Så prøv det da nu!

BORKMAN
(svarer ikke; står og ser uviss på hende).

*
</chapter>
<chapter name="Tredje akt">
<h2>TREDJE  AKT.</h2>

(FRU BORKMANS dagligstue.   Lampen brænder fremdeles foran på
kanapébordet.   Inde i havestuen er der slukket og mørkt.)

(BRU BORKMAN, med tørklædet over hodet, kommer i heftigt indre oprør
ind gennem forstuedøren, går hen til vinduet og trækker forhænget lidt
tilside; derpå går hun hen og sætter sig ved kakkelovnen, men
springer snart op igen og går hen og ringer på klokkestrengen. Står ved
kanapéen og venter en stund. Ingen kommer. Derpå ringer hun igen;
dennegang heftigere.)

(Lidt  efter kommer STUEPIGEN  ind  fra forstuen.    Hun ser grætten  og
søvnig ud og synes at have klædt sig på i en fart.)

FRU   BORKMAN
(utålmodig).

Hvor bli'r De da af, Malene?   Jeg har gåt her
og ringet to gange!

STUEPIGEN.

Ja, frue, jeg hørte det nok.

FRU   BORKMAN.

Og så kommer De ikke alligevel.

STUEPIGEN
(studs).

Jeg  måtte   da  først få kaste lidt klæ'r på mig,
véd jeg.
FRU   BORKMAN.

Ja,   De   får klæ' Dem  ordentlig på.    Og så må
De straks løbe hen og hente min søn.

STUEPIGEN
(ser forbauset på hende).

Skal jeg hente studenten?

FRU   BORKMAN.

Ja, De skal bare sige, at han må komme hjem
til mig straks, for jeg vil tale med ham.

STUEPIGEN
(surmulende).

Så   er   det   vel   bedst,  jeg   vækker   kusken   hos
forvalteren da.

FRU   BORKMAN.

Hvorfor det?

STUEPIGEN.

For   at  han  kan   spænde  for slæden.    Så'nt et
fælt snøvejr,  som det er ude ikveld.

FRU   BORKMAN.

Å, det gør ingenting.   Bare skynd Dem og gå!
Det er jo lige her om hjørnet.

STUEPIGEN.

Nej   men,   frue,   det   er   da   ikke   lige  om
hjørnet,  det.

FRU   BORKMAN.

Jo visst er det så.    Véd De da  ikke,   hvor
advokat Hinkels villa ligger?

STUEPIGEN
(spydig).

Å ja-så,  er det <sp>der</sp>, at studenten er ikveld?

FRU   BORKMAN
(studser).

Ja, hvor skulde han ellers være?

STUEPIGEN
(trækker på smilet).

Nej, jeg tænkte bare, han var der, han plejer, jeg.

FRU   BORKMAN.

Hvor, mener De?

STUEPIGEN.

Hos denne her fru Wilton, som De kalder hende.

FRU   BORKMAN.

Fru  Wilton?   Min   søn   plejer   da   ikke   komme
så ofte <sp>der</sp>.

STUEPIGEN
(halvt mumlende).

Jeg   synes   dem   siger,    han   kommer   der
dagstødt, jeg.

FRU   BORKMAN.

Det er bare noget snak, Malene.    Gå altså hen
til advokat Hinkels og se at få ham fat.

STUEPIGEN
(kaster på nakken).

Ja,  Gud bevar's; jeg skal nok gå.

(hun vil  gå  ud  gennem  forstuen.   I  det  samme åbnes døren til denne.
ELLA RENTHEIM og BORKMAN viser sig på tærskelen.)

FRU   BORKMAN
(vakler et skridt tilbage).

Hvad  skal dette her betyde!

STUEPIGEN
(forskrækket, folder uvilkårtig hænderne).

I Jøssu' navn da!


FRU   BORKMAN
(hvisker til pigen).

Sig, at han må komme straks på timen!

STUEPIGEN
(sagte).

Ja da, frue.

(ELLA RENTHEIM og, efter hende, BORKMAN kommer ind i værelset.
STUEPIGEN smyger sig bag dem ud gennem døren og lukker efter sig.)

(Kort taushed.)

FRU   BORKMAN
(atter behersket, vender sig til ELLA).

Hvad er det, han vil her nede hos mig?

ELLA   RENTHEIM.

Han vil prøve på at komme til forståelse med
dig, Gunhild.

FRU   BORKMAN.

Det har han aldrig prøvet på før.

ELLA   RENTHEIM.

Iaften vil han det.

FRU   BORKMAN.

Sidste gang vi stod overfor hinanden, - det
var i retten. Da jeg blev indkaldt for at gi'
forklaring -

BORKMAN
(går nærmere).

Og iaften er det <sp>mig</sp>,  som vil gi'  forklaring.

FRU   BORKMAN
(ser på ham).

Du!


BORKMAN.

Ikke om det, jeg har forgåt mig i. For <sp>det</sp>
kender jo al verden.

FRU   BORKMAN
(drager et bittert suk).

Ja, det er et sandt ord.   Al verden kender det.

BORKMAN.

Men den kender ikke, <sp>hvorfor</sp> jeg har forgåt
mig. Hvorfor jeg <sp>måtte</sp> forgå mig. Menneskene
skønner ikke, at jeg <sp>måtte</sp> det, fordi jeg var mig
selv, - fordi jeg var John Gabriel Borkman, - og
ikke nogen anden. Og det er <sp>det</sp>, jeg vil prøve på
at gi' dig en forklaring over.

FRU   BORKMAN
(ryster på hodet).

Nytter ikke noget. Tilskyndelser frikender ingen.
Indskydelser ikke heller.

BORKMAN.

I ens egne øjne kan de frikende.

FRU   BORKMAN
(slår afvisende ud med hånden).

Å, lad være med dette her! Jeg har tænkt så
rundelig nok over disse dine mørke sager.

BORKMAN.

Jeg også. I de fem endeløse år i cellen - og
andetsteds - havde jeg tid til det. Og i de otte
år ovenpå i salen havde jeg endnu bedre tid. Jeg
har taget hele retssagen op igen til fornyet
behandling - for mig selv. Gang etter gang har jeg taget
den op. Jeg har været min egen anklager, min egen
forsvarer og min egen dommer. Mere upartisk, end
nogensomhelst anden, - det tør jeg nok sige. Jeg
har gåt deroppe på salsgulvet og krænget og
endevendt hver eneste en af mine handlinger. Betragtet
dem både forfra og bagfra lige så skånselløst, lige
så ubarmhjertigt, som nogen advokat. Og det
domsresultat, jeg stadig kommer til, det er <sp>det</sp>, at den
eneste, jeg har forbrudt mig imod, - det er mig selv.

FRU   BORKMAN.

End imod  mig da?   Og imod din søn?

BORKMAN.

Du og han kommer ind under det, jeg mener,
når jeg siger mig selv.

FRU   BORKMAN.

Og så de mange hundrede andre da? De, som
folk siger, at du skal ha' ruineret?

BORKMAN
(heftigere).

Jeg havde magten! Og så den ubetvingelige
kaldelse indeni mig da! De bundne millioner lå der
udover landet, dybt i fjeldene, og råbte på mig!
Skreg til mig om befrielse! Men ingen af alle de
andre hørte det. Bare jeg alene.

FRU   BORKMAN.

Ja, til brændemærke for navnet Borkman.

BORKMAN.

Gad vide, jeg, hvis de andre havde havt magten,
om de ikke havde handlet akkurat ligesom jeg?

FRU   BORKMAN.

Ingen,  ingen uden du  havde gjort det.


BORKMAN.

Kanske ikke. Men så var det, fordi de ikke
havde evner som jeg. Og havde de gjort det, så
havde de ikke gjort det med <sp>mine</sp> formål for øje.
Handlingen var da ble't en anden. - Kort og godt,
jeg har frikendt mig selv.

ELLA   RENTHEIM
(blødt og bønligt).

Å, men tør du sige det så trygt, Borkman?

BORKMAN
(nikker).

Frikendt mig for <sp>så</sp> vidt. Men så kommer
den store, knugende selvanklage.

FRU   BORKMAN.

Hvilken er <sp>det</sp>?

BORKMAN.

Jeg har gåt deroppe og sløset bort hele otte
kostbare år af mit liv! Samme dag, jeg kom på fri
fod, skulde jeg gåt ud i virkeligheden, - ud i den
jernhårde, drømmeløse virkelighed! Jeg skulde
begyndt nedenfra og svunget mig op til højderne påny,
- højere, end nogensinde før, - trods alt det, som
ligger imellem.

FRU   BORKMAN.

Å, det blev bare at leve det samme liv om
om igen, - tro du mig.

BORKMAN
(ryster på hodet og ser belærende på hende).

Der sker ingenting nyt. Men <sp>det</sp>, som <sp>er</sp>
sket, - det gentager sig heller ikke. Det er øjet,
som forvandler handlingen. Det genfødte øje 
forvandler den gamle handling. (afbryder.) Nå, det forstår
du ikke.

FRU   BORKMAN
(kort).

Nej, jeg forstår det ikke.

BORKMAN.

Nej, <sp>det</sp> er just forbandelsen, at jeg aldrig har
fundet forståelse hos nogen eneste menneskesjæl.

ELLA   RENTHEIM
(ser på ham).

Aldrig, Borkman.

BORKMAN.

Undtagen hos én - kanske. For længe, længe
siden I de dage, da jeg ikke syntes, at jeg havde
forståelse behov. Ellers, siden, aldrig hos nogen!
Ingen har jeg havt, som var årvågen nok til at
være påfærde og kalde på mig, - ringe for mig som
en morgenklokke, - mane mig op til frejdigt arbejde
påny -. Og så prænte mig ind, at jeg intet
ubodeligt har bedrevet.

FRU   BORKMAN
(ler hånligt).

Så <sp>det</sp> behøver du da alligevel at indpræntes
udenfra?

BORKMAN
(i svulmende harme).

Ja, når hele verden hvæser i kor, at jeg er en
uoprejselig mand, så kan der komme stunder over
mig, da jeg selv er nær ved at tro det. (hæver hodet.)
Men så stiger min inderste, sejrende bevidsthed op
igen. Og <sp>den</sp> frikender mig!

FRU   BORKMAN
(ser hårdt på ham).

Hvorfor   kom   du   aldrig   og   spurgte   <sp>mig</sp>   efter
det, som du kalder forståelse?

BORKMAN.

Havde det nyttet - om jeg var kommen til dig.

FRU   BORKMAN
(afvisende, slår ud med hånden).

Du har aldrig elsket noget udenfor dig selv, -
<sp>det</sp> er kærnen i det hele.

BORKMAN
(stolt).

Jeg har elsket magten -

FRU   BORKMAN.

Magten, ja!

BORKMAN.

-   magten   til   at   skabe   menneskelykke   vidt,
vidt omkring mig!

FRU   BORKMAN.

Du havde engang magten til at gøre <sp>mig</sp>
lykkelig.   Har du brugt den til det?

BORKMAN
(uden at se på hende).

Nogen må som oftest bukke under - i et
skibbrud.

FRU   BORKMAN.

Og   din   egen  søn!   Har  du brugt din magt -
eller har du levet og åndet for at gøre <sp>ham</sp> lykkelig?

BORKMAN.

Ham kender jeg ikke.

FRU BORKMAN.

Nej, det er sandt. Du kender ham ikke engang.

BORKMAN
(hårdt).

Det har du, - du, hans mor,  sørget for.

FRU   BORKMAN
(ser på ham; med højhed i udtrykket).

Å, du véd ikke, hvad <sp>jeg</sp> har sørget for!

BORKMAN.

Du?

FRU BORKMAN.

Ja, just jeg.   Jeg alene.

BORKMAN.

Så sig det da.

FRU   BORKMAN.

Dit eftermæle har jeg sørget for.

BORKMAN
(med en kort, tør latter).

Mit eftermæle? Se, se! Det klinger jo næsten,
som om jeg alt var død.

FRU   BORKMAN
(med eftertryk).

Det <sp>er</sp> du også.

BORKMAN
(langsomt).

Ja, du har kanske ret i det. (opfarende.) Men nej,
nej! Ikke endnu! Jeg har været så nær, så nær
ved det. Men nu er jeg vågnet. Frisknet til igen.
Der ligger endnu liv foran mig. Jeg kan se dette
nye,   lysende   liv,   som   gærer   og venter -.    Og du
skal nok få se det, du også.

FRU   BORKMAN
(hæver hånden).

Drøm aldrig mere om liv! Forhold dig rolig,
der du ligger!

ELLA   RENTHEIM
(oprørt).

Gunhild!    Gunhild, - hvor kan du da ville -!

FRU   BORKMAN
(uden at høre på hende).

Jeg vil rejse mindesmærket over graven.

BORKMAN.

Skamstøtten, mener du sagtens?

FRU   BORKMAN
(i stigende sindsbevægelse).

Å nej, det skal ikke være noget mærke af sten
eller metal. Og ingen skal få lov til at ætse nogen
hånfuld indskrift ind i det mærke, jeg rejser. Der
skal plantes ligesom en klynge af levende hegn, af
trær og busker tæt, tæt omkring dit gravliv. Der
skal dækkes over alt det dunkle, som engang <sp>var</sp>.
Skjules i glemsel for menneskenes øjne John Gabriel
Borkman!

BORKMAN
(hæst og skærende).

Og <sp>det</sp> kærlighedsværk vil <sp>du</sp> øve?

FRU   BORKMAN.

Ikke ved egne kræfter. Det tør jeg ikke tænke
på. Men jeg har opdraget en hjælper til at sætte
sit liv ind på dette ene. <sp>Han</sp> skal leve livet i 
renhed   og   højhed   og  lys,   således at dit eget grubeliv
bli'r som udslettet heroppe på jorden!

BORKMAN
(mørk og truende).

Er det Erhart, du mener, så sig det straks.

FRU   BORKMAN
(ser ham fast i øjnene).

Ja, det er Erhart. Min søn. Han, som du vil
gi' afkald på - til bod for dine egne gerninger.

BORKMAN
(med et blik mod ELLA).

Til bod for min tungeste brøde.

FRU   BORKMAN
(afvisende).

Brøde imod en fremmed bare. Husk på brøden
imod <sp>mig</sp>! (ser hoverende på dem begge.) Men han lyder
jer ikke! Når jeg skriger efter ham i min nød, så
kommer han! For det er hos <sp>mig</sp>, han vil være!
Hos mig og aldrig hos nogen anden - (lytter pludselig
og råber.) Der hører jeg ham! Der er han, - der er
han! Erhart!

(ERHART  BORKMAN   river  ilsomt  entrédøren  op   og  kommer  ind   i   stuen.
Han er i overfrakke og har hatten på hodet.)

ERHART
(bleg og ængstelig).

Mor da, - hvad i Guds navn - !

(han ser BORKMAN, som står ved døråbningen til havestuen, farer sammen
og tager hatten af.)

ERHART
(tier et øjeblik; så spørger han):

Hvad er det, du vil mig, mor? Hvad er her
hændt?

FRU   BORKMAN
(breder armene ud imod ham).

Jeg   vil   se   dig,   Erhart!    Jeg   vil   ha'   dig  hos
mig - altid!

ERHART
(stammende).

Ha' mig -?   Altid!   Hvad mener du med det?

FRU   BORKMAN.

Ha'   dig,   ha'   dig,   vil jeg!   For  der  er nogen,
som  vil ta' dig fra mig!

ERHART
(viger et skridt)

Ah, - du véd det altså!

FRU   BORKMAN.

Ja.   Véd <sp>du</sp> det også?

ERHART
(studser og ser på hende).

Om <sp>jeg</sp> véd det?   Ja,  naturligvis -

FRU   BORKMAN.

Aha, et aftalt spil! Bag min ryg! Erhart, Erhart!

ERHART
(hurtig).

Mor, sig mig, hvad det er for noget, som du véd!

FRU   BORKMAN.

Jeg véd  det altsammen.   Jeg véd,   at din tante
er kommen her for at ta'  dig fra mig.

ERHART.

Tante Ella!


ELLA   RENTHEIM.

A, hør først lidt på <sp>mig</sp>, Erhart!

FRU   BORKMAN
(vedblivende).

Hun vil, at jeg skal afstå dig til hende. Hun
vil være dig i mors sted, Erhart! Hun vil, at du
skal være hendes søn og ikke min herefterdags. Vil,
at du skal arve alt efter hende. Lægge dit navn af
og ta' hendes istedet!

ERHART.

Tante Ella, er dette her sandt?

ELLA   RENTHEIM.

Ja,  det er sandt.

ERHART.

Jeg har ikke vidst et ord om sligt noget før
nu. Hvorfor vil du ha' mig til dig nu igen?

ELLA   RENTHEIM.

Fordi jeg føler,  at jeg mister dig her.

FRU   BORKMAN
(hårdt).

For <sp>min</sp> skyld mister du ham, - ja! Og det
er bare i sin orden, det.

ELLA   RENTHEIM
(ser bedende på ham).

Erhart, jeg har ikke råd til at miste dig. For
du skal vide, at jeg er et ensomt, - døende menneske.

ERHART.

Døende -?


ELLA   RENTHEIM.

Ja, døende. Vil du være hos mig til det sidste?
Knytte dig helt til mig? Være for mig, som om du
var mit eget barn -

FRU   BORKMAN
(afbrydende).

-  og  svigte   din  mor og kanske din opgave i
livet også?   Vil du det,  Erhart?

ELLA   RENTHEIM.

Jeg   er dømt til at gå bort.    Svar mig,   Erhart.

ERHART
(varmt, bevæget).

Tante Ella, - du har været mig så usigelig
god. Hos dig har jeg fåt lov til at vokse op i al
den sorgløse lykkefølelse, som jeg tror, der kan
være over noget barns liv -

FRU   BORKMAN.

Erhart, Erhart!

ELLA   RENTHEIM.

Å, hvor velsignet,  at du kan se det så endnu!

ERHART.

-  men jeg kan ikke offre mig for dig nu.   Jeg
kan   umulig   sådan  helt og holdent gå op i at være
som en søn for dig -

FRU   BORKMAN
(triumferende).

Ah, jeg vidste det nok! Du får ham ikke! Du
får ham ikke, Ella!

ELLA   RENTHEIM
(tungt).

Jeg ser det.   Du har vundet ham tilbage.

FRU   BORKMAN.

Ja, ja, - min er han og min blir han! Erhart,
- ikke sandt, du, - vi to har endnu et stykke vej
at gå sammen, vi.

ERHART
(kæmpende med sig selv).

Mor, - jeg får lige så godt sige dig det rent
ud -

FRU BORKMAN
(spændt).

Nå?

ERHART.

Det bli'r nok bare et kort stykke vej, jeg
kommer til at gå sammen med dig, mor.

FRU   BORKMAN
(står som slagen).

Hvad vil du sige med <sp>det</sp>?

ERHART
(mander sig op).

Herregud, mor, - jeg er da ung! Jeg synes,
at stueluften her rent må kvæle mig tilslut.

FRU   BORKMAN.

Her - hos mig!

ERHART.

Ja, her hos dig,  mor!

ELLA   RENTHEIM.

Så kom med mig da, Erhart!

ERHART.

Å, tante Ella, det er ikke et hår bedre hos
dig. Det er på en anden vis <sp>der</sp>. Men ikke bedre
for   det.   Ikke   bedre  for  <sp>mig</sp>.   Der er roser og
lavendler, - stueluft, der som her!

FRU   BORKMAN
(rystet, men med tilkæmpet fatning).

Stueluft hos din mor,  siger du!

ERHART
(i stigende utålmodighed).

Ja, jeg véd ikke, hvad jeg skal kalde det andet.
Al denne sygelige omhu og - og forgudelse - eller
hvad det er for noget. Jeg holder det ikke ud længer!

FRU   BORKMAN
(ser dybt alvorligt på ham).

Glemmer du, hvad du har viet dit liv til, Erhart?

ERHART
(udbrydende).

Å, sig heller, hvad du har viet mit liv til! Du,
du har været min vilje! Jeg selv har aldrig fåt lov
til at ha' nogen! Men nu kan jeg ikke bære dette
åg længer! Jeg er ung! Husk vel på <sp>det</sp>, mor!
(med et høfligt, hensynsfuldt blik til BORKMAN.) Jeg kan ikke vie
mit liv til soning for nogen anden. Hvem denne
anden så end måtte være.

FRU   BORKMAN
(greben af en stigende angst).

Hvem er det, som  har forvandlet dig, Erhart!

ERHART
(truffen).

Hvem - ? Kunde det da ikke være mig selv,
som - ?

FRU   BORKMAN.

Nej,  nej, nej!    Du er kommen ind under 
fremmede   magter.   Du   er   ikke   under din mors længer.
Og ikke under din - din plejemors heller.

ERHART
(i tiltvungen trodsighed).

Jeg er under min egen magt, jeg, mor! Og
under min egen vilje også!

BORKMAN
(frem imod ERHART).

Så er kanske timen endelig kommen for mig
en gang.

ERHART
(fremmed og afmålt høflig).

Hvorledes -?   Hvorledes mener far det?

FRU   BORKMAN
(hånlig).

Ja,  det spør' rigtignok jeg også om.

BORKMAN
(vedbliver uforstyrret).

Hør du, Erhart, - vil du så gå med din far
da? Det er ikke gennem nogen andens livsførelse,
et en mand kan finde oprejsning for sit fald. Sligt
noget er bare tomme drømme, som er ble't fablet
for dig om - hernede i stueluften. Om du så vilde
indrette dit liv på at leve det som alle de hellige
mænd tilsammen - det nytted ikke mig en smule.

ERHART
(afmålt, ærbødig).

Det er så sandt, som det er sagt.

BORKMAN.

Ja, det er det. Og det vilde heller ikke nytte,
om jeg gav mig til at visne hen i bod og 
sønderknuselse. Jeg har prøvet på at hjælpe mig igennem
med drømme og håb - i alle disse årene. Men sligt
noget duer ikke for mig. Og nu vil jeg ud af
drømmene.

ERHART
(bukker let).

Og hvad vil - hvad vil så far gøre?

BORKMAN.

Oprejse mig selv, vil jeg. Begynde nedenfra
igen. Det er bare gennem sin nutid og sin fremtid,
at et menneske kan sone fortiden. Gennem arbejde,
- gennem ustandseligt arbejde for alt det, som i
ungdommen stod for mig som selve livet. Meu nu
så tusendfold højere end dengang. Erhart, - vil du
være med mig og hjælpe mig med dette nye liv?

FRU   BORKMAN
(hæver advarende hånden).

Gør det ikke, Erhart!

ELLA   RENTHEIM
(varmt).

Jo, jo, gør det!    Å, hjælp ham, Erhart!

FRU   BORKMAN.

Og <sp>det</sp> råder <sp>du</sp> til? Du, den ensomme, -
den døende.

ELLA   RENTHEIM.

Det får være det samme med mig.

FRU   BORKMAN.

Ja, når bare ikke det er <sp>mig</sp>, som ta'r ham
fra dig.

ELLA   RENTHEIM.

Netop det, Gunhild.


BORKMAN.

Vil du, Erhart?

ERHART
(i pinlig vånde)

Far,  - jeg  kan   det  ikke   nu.   Det  er så rent
umuligt!

BORKMAN.

Men hvad vil du da så tilsidst?

ERHART
(opblussende).

Jeg   er  ung!    Jeg   vil   leve   livet  en  gang,  jeg
også!    Mit eget liv vil jeg leve!

ELLA   RENTHEIM.

Ikke   ofre   et  par korte måneder for at lyse op
i et fattigt, sluknende menneskeliv?

ERHART.

Tante, jeg <sp>kan</sp> det ikke, om jeg end aldrig så
gerne vilde.

ELLA   RENTHEIM.

Ikke for en, som holder så usigelig af dig?

ERHART.

Så sandt jeg lever, tante Ella, - jeg kan det
ikke.

FRU   BORKMAN
(ser skarpt på ham).

Og   din  mor binder dig heller ikke længer nu?

ERHART.

Jeg vil altid holde af dig, mor. Men jeg kan
ikke bli' ved at leve for dig alene. For det er ikke
liv for mig, dette her.


BORKMAN.

Så kom og bind dig til mig alligevel! For liv,
det er arbejde, det, Erhart. Kom, så går vi to ud
i livet og arbejder sammen!

ERHART
(lidenskabeligt).

Ja, men jeg vil ikke arbejde nu! For jeg er
<sp>ung</sp>! Aldrig har jeg vidst af, at jeg var det før.
Men nu føler jeg det så strømmende varmt igennem
mig. Jeg vil ikke arbejde! Bare leve, leve, leve!

FRU   BORKMAN
(med et anende udråb).

Erhart, - hvad vil du leve for!

ERHART
(med tindrende øjne).

For lykken, mor!

FRU   BORKMAN.

Og hvor tænker du at finde <sp>den</sp>?

ERHART.

Jeg <sp>har</sp> alt fundet den!

FRU   BORKMAN
(skriger).

Erhart -!

(ERHART går raskt hen og åbner forstuedøren.)

ERHART
(råber ud).

Fanny, - nu kan  du komme ind!

(FRU WILTON, i overtøj, viser sig på dørtærskelen.)

FRU   BORKMAN
(med løftede hænder).

Fru Wilton - !


FRU   WILTON
(noget sky; med et spørgende blik til ERHART).

Kan jeg altså - ?

ERHART.

Ja, nu kan du komme. Jeg har sagt det
altsammen.

(FRU WILTON kommer ind i stuen.   ERHART lukker døren efter hende.  Hun
bøjer sig afmålt for BORKMAN, der stumt hilser igen.)

(Kort taushed.)

FRU   WILTON
(med dæmpet, men fast stemme).

Ordet er altså blevet sagt. Og så kan jeg jo
nok vide, at jeg står her som en, der har anrettet
stor ulykke i huset.

FRU   BORKMAN
(langsomt; ser stivt på hende).

De har knust den sidste rest af det, jeg havde
at leve for. (udbrydende.) Men dette her, - det er jo
dog så rent umuligt alligevel!

FRU   WILTON.

Jeg forstår så godt, at det må forekomme Dem
umuligt, fru Borkman.

FRU   BORKMAN.

Ja, det må De da vel kunne sige Dem selv,
at det er umuligt. Eller hvad -?

FRU WILTON.

Jeg vil heller sige, at det er så rent urimeligt.
Men det er nu engang så alligevel.

FRU   BORKMAN
(vender sig).

Er dette her dit fulde alvor, Erhart?

ERHART.

Dette her er lykken for mig, mor. Hele den
store, dejlige livets lykke. Jeg kan ikke sige dig
noget andet.

FRU   BORKMAN
(til FRU WILTON; knuger hænderne).

Å, hvor De har dåret og forlokket min
ulykkelige søn!

FRU WILTON
(med et stolt nakkekast).

Det har jeg ikke gjort.

FRU   BORKMAN.

Har De ikke gjort det, siger De!

FRU   WILTON.

Nej. Jeg har hverken dåret eller forlokket ham.
Frivillig er Erhart kommet imod mig. Og frivillig
har jeg mødt ham på halvvejen.

FRU   BORKMAN
(ser hånligt nedad hende).

Ja <sp>De</sp>, ja!   Det tror jeg så gerne.

FRU WILTON
(behersket).

Fru Borkman, - der gives magter i
menneskelivet, som De ikke synes at kende synderlig til.

FRU   BORKMAN.

Hvilke magter, om jeg tør spørge?

FRU   WILTON.

De magter, som byder to mennesker at knytte
sin livsgang uløseligt - og hensynsløst sammen.


FRU   BORKMAN
(smiler).

Jeg  trode,   at De  allerede <sp>var</sp>  uløselig bunden
- til en anden.

FRU   WILTON
(kort).

Denne anden har forladt mig.

FRU   BORKMAN.

Men han lever dog,  siges der.

FRU   WILTON.

For <sp>mig</sp> er han død.

ERHART
(indtrængende).

Ja,   mor,   for   Fanny   er  han død.     Og   denne
anden kommer jo forresten slet ikke mig ved!

FRU   BORKMAN
(ser strængt på ham).

Du véd det altså, - dette med den anden?

ERHART.

Ja,   mor,   jeg   véd   det   så   godt,   så   godt,
altsammen!

FRU   BORKMAN.

Og   alligevel   så   kommer    det   dig   ikke   ved,
siger du!

ERHART
(i afvisende overmod).

Jeg   kan   bare   sige   dig,   at   det er lykken,   jeg
vil ha'!   Jeg er ung!   Jeg vil leve, leve, leve!

FRU   BORKMAN.

Ja, du er ung, Erhart.   Altfor ung til dette her.


FRU   WILTON
(fast og alvorligt).

De må ikke tro andet, fru Borkman, end at
jeg har sagt ham det samme. Alle mine livsforhold har
jeg lagt frem for ham. Idelig har jeg mindet ham
om, at jeg er hele syv år ældre end han -

ERHART
(afbrydende).

Å hvad, Fanny, - det vidste jeg jo i forvejen.

FRU WILTON.

- men ingenting, - ingenting har frugtet.

FRU   BORKMAN.

Så? Ikke det? Hvorfor har De da ikke uden
videre afvist ham? Lukket Deres hus for ham? Se,
<sp>det</sp> skulde De ha' gjort i tide!

FRU   WILTON
(ser på hende og siger dæmpet).

Det kunde jeg  simpelt hen ikke,  fru Borkman.

FRU   BORKMAN.

Hvorfor kunde De ikke?

FRU   WILTON.

Fordi lykken var for mig også bare i dette
eneste ene.

FRU   BORKMAN
(hånligt).

Hm, - lykken, lykken -

FRU   WILTON.

Jeg har aldrig før vidst, hvad lykke var i livet.
Og jeg kan da umulig vise lykken fra mig, fordi om
den kommer så sent.


FRU   BORKMAN.

Og hvor længe tror De, den lykken vil vare?

ERHART
(afbrydende).

Kort   eller   længe,    mor,   -  det   får   være   det
samme!

FRU   BORKMAN
(i vrede).

Forblindede menneske, som du er! Ser du da
ikke, hvor alt dette her bærer hen?

ERHART.

Jeg bry'r mig ikke om at se fremover i tiden.
Vil ikke se mig om i nogen retning! Jeg vil bare
få lov til at leve livet engang, jeg også!

FRU   BORKMAN
(smærteligt).

Og dette kalder du livet, Erhart!

ERHART.

Ja,  ser du da ikke, hvor dejlig hun er!

FRU   BORKMAN
(vrider hænderne).

Og <sp>denne</sp> knusende skam skal jeg altså <sp>også</sp>
måtte bære på!

BORKMAN
(i baggrunden, hårdt og hvast).

Hå, - du er jo vant til at bære på sligt noget,
du, Gunhild!

ELLA   RENTHEIM
(bønligt).

Borkman - !


ERHART
(ligeså).

Far -!

FRU   BORKMAN.

Her skal jeg måtte gå og se daglig for mine
øjne min egen søn sammen med en - en -

ERHART
(afbryder hårdt).

Ingenting skal du få se, mor! Vær tryg for
det, du! Jeg bli'r ikke her længer.

FRU WILTON
(rask og bestemt).

Vi rejser, vi, fru Borkman.

FRU   BORKMAN
(blegner).

Rejser <sp>De</sp> også!   Sammen kanske?

FRU WILTON
(nikker).

Jeg rejser sydover, ja. Til udlandet. Sammen
med en ung pige. Og Erhart følger med os.

FRU   BORKMAN.

Med Dem - og en ung pige?

FRU   WILTON.

Ja. Det er denne lille Frida Foldal, som jeg
har ta't i huset til mig. Jeg vil, at hun skal ud og
lære mere musik.

FRU   BORKMAN.

Og så ta'r De hende med Dem?

FRU   WILTON.

Ja, jeg kan jo ikke godt slippe det unge barn
løs alene derude.


FRU   BORKMAN
(undertrykker et smil).

Hvad siger <sp>du</sp> til <sp>det</sp>, Erhart?

ERHART
(lidt forlegen, trækker på skulderen).

Jo, mor, - når Fanny endelig så vil ha' det, så -

FRU   BORKMAN
(koldt).

Når rejser herskabet, om man tør spørge?

FRU   WILTON.

Vi  rejser  nu  straks,   inat.   Min slædevogn står
nede på vejen, - udenfor hos Hinkels.

FRU   BORKMAN
(ser nedad hende).

Aha, - <sp>det</sp> var altså aftenselskabet!

FRU WILTON
(smiler).

Ja, der kom ikke andre end Erhart og jeg.   Og
så lille Frida, forstår sig.

FRU   BORKMAN.

Og hvor er <sp>hun</sp> nu?

FRU   WILTON.

Hun sidder i vognen og venter på os.

ERHART
(pinligt forlegen).

Mor, - du kan da vel forstå -?   Jeg vilde ha'
skånet dig - og alle for dette her.

FRU   BORKMAN
(ser dybt krænket på ham).

Du vilde rejst fra mig uden at sige mig farvel?


ERHART.

Ja, jeg syntes, det var bedst så. Bedst for
begge parter. Alting var jo klappet og klart. Tøjet
pakket. Men da der så kom bud efter mig, så -.
(vil række hende hænderne.)     Farvel   da,   mor.

FRU   BORKMAN
(afværgende, slår ud imod ham).

Rør mig ikke!

ERHART
(spag).

Er <sp>det</sp> dit sidste ord?

FRU   BORKMAN
(hårdt).

Ja.

ERHART
(vender sig).

Farvel du da, tante Ella.

ELLA   RENTHEIM
(trykker hans hænder).

Farvel,  Erhart!    Og  lev  dit  liv, - og   bliv  så
lykkelig, så lykkelig, - som du bare kan!

ERHART

Tak,   tante.   (bukker for BORKMAN.)    Farvel,   far.    (hvisker
til FRU WILTON.)   Lad  os  se  at komme afsted,  jo før jo
heller.

FRU   WILTON
(sagte).

Ja, lad os det.

FRU   BORKMAN
(med et ondt smil).

Fru Wilton, - tror De,   at De  gør  rigtig klogt
i at ta' denne unge pigen med?


FRU   WILTON
(gengælder smilet, halvt ironisk, halvt alvorlig).

Mændene er så ubestandige, fru Borkman. Og
kvinderne ligervis. Når Erhart er færdig med <sp>mig</sp>,
- og <sp>jeg</sp> med <sp>ham</sp>, - så er det godt for os begge,
at han, stakker, har nogen at falde tilbage på.

FRU   BORKMAN.

Men De selv da?

FRU   WILTON.

Å, <sp>jeg</sp> arrangerer mig nok, kan De vide.
Farvel allesammen!

(hun hilser og går ud gennem forstuedøren.   ERHART står et øjeblik
ligesom vaklende; så vender han sig og følger hende.)

FRU   BORKMAN
(med sænkede, foldede hænder).

Barnløs.

BORKMAN
(som vågnende til beslutning).

Så ud i uvejret alene da!   Min hat!   Min kappe!

(han går skyndsomt mod døren.)

ELLA   RENTHEIM
(i angst; standser ham).

John  Gabriel,  hvor vil du hen?

BORKMAN.

Ud i livets uvejr, hører du.   Slip mig, Ella!

ELLA   RENTHEIM
(holder ham fast).

Nej, nej, jeg slipper dig ikke ud! Du er syg.
Jeg kan se det på dig.

BORKMAN.

Lad mig gå, siger jeg!

(han river sig løs og går ud i forstuen.)


ELLA   RENTHEIM
(i døren).

Hjælp mig at holde på ham, Gunhild!

FRU   BORKMAN
(kold og hård; står midt i stuen).

Jeg holder ikke på noget menneske i hele
verden. Lad dem gå fra mig allesammen. Både den
ene og den anden! Så langt, - så langt de bare
vil. (pludseligt, med et skærende skrig.) Erhart, rejs ikke!

(hun styrter med  udbredte  arme mod  døren.    ELLA RENTHEIM standser
hende.)

*
</chapter>
<chapter name="Fjerde akt">
<h2>FJERDE AKT.</h2>

(Åben gårdsplads udenfor hovedbygningen, som ligger til højre. Et hjørne
af denne med indgangsdør og en flad stentrappe springer frem. Langs
baggrunden, nær ind til gården, strækker sig bratte granbevoksede lier.
Begyndende spredt småskog til venstre. Snevejret er ophørt; men
jorden er højt dækket af den nylig faldne sne. Granerne, ludende og tunge,
ligeså. Mørk natteluft. Drivende skyer. Månen skimtes undertiden
svagt. Omgivelserne modtager kun et mat lys fra sneen.)

(BORKMAN, FRU BORKMAN og ELLA RENTHEIM står ude på trappen. BORKMAN
læner sig mat og træt op imod husvæggen. Han har en gammeldags
slængkappe kastet over skuldrene, holder en blød grå filthat i den ene
hånd og en tyk knortekæp i den anden. ELLA RENTHEIM bærer sin kåbe
på armen. FRU BORKMANS store tørklæde er gledet ned over nakken, så
at hendes hår er blottet.)

ELLA   RENTHEIM
(har stillet sig i vejen for FRU BORKMAN).

Gå ikke efter ham, Gunhild!

FRU   BORKMAN
(i angst og oprør).

Slip mig forbi, du!   Han <sp>må</sp> ikke rejse fra mig!

ELLA   RENTHEIM.

Det er så rent unyttigt,  siger jeg dig!    Du når
ham ikke.
FRU   BORKMAN.

Lad mig gå alligevel, Ella! Jeg vil skrige højt
efter ham nedover vejen. Og sin mors skrig må
han da vel høre!

ELLA   RENTHEIM.

Han <sp>kan</sp> ikke høre dig. Han sidder visst alt
inde i vognen -

FRU   BORKMAN.

Nej, nej, - han kan da ikke sidde i vognen
endnu!

ELLA   RENTHEIM.

Han sidder for længst i vognen, tro du mig.

FRU   BORKMAN
(i fortvilelse).

Sidder han i vognen, - så sidder han der med
hende, med hende, - hende!

BORKMAN
(ler skummelt).

Og  så  hører han  nok  ikke sin mors skrig da.

FRU   BORKMAN.

Nej, - så hører han det ikke. (lytter.) Hys!
Hvad er <sp>det</sp>?

ELLA   RENTHEIM
(også lyttende).

Det høres ligesom bjældeklang -

FRU   BORKMAN
(med et dæmpet udråb).

Det er <sp>hendes</sp> vogn!

ELLA   RENTHEIM.

Eller kanske en andens -


FRU   BORKMAN.

Nej, nej, det er fru Wiltons slædevogn! Jeg
kender sølvklokkerne! Hør! Nu kører de lige forbi
her - nedenunder bakken!

ELLA   RENTHEIM
(hurtigt).

Gunhild, vil du skrige efter ham, så skrig <sp>nu</sp>!
Kanske han alligevel -!

(Bjældeklangen lyder lige ved, inde i skogen.)

ELLA   RENTHEIM.

Skynd dig, Gunhild! Nu er de lige
nedenunder os!

FRU   BORKMAN
(står et øjeblik ubesluttet; derpå stivner hun, hård og kold).

Nej. Jeg skriger ikke efter ham. Lad Erhart
Borkman køre mig forbi. Langt, langt ud i det, han
nu kalder livet og lykken.

(Lyden taber sig i det fjerne.)

ELLA   RENTHEIM
(lidt efter).

Nu høres ikke klokkerne længer.

FRU   BORKMAN.

Jeg syntes, de lød som gravklokker.

BORKMAN
(med tør, dæmpet latter).

Åhå, - der ringes ikke over <sp>mig</sp> endnu!

FRU   BORKMAN.

Men over <sp>mig</sp>. Og over ham, som rejste
fra mig.


ELLA   RENTHEIM
(nikker tankefuldt).

Hvem  véd,   om   de  ikke ringer livet og lykken
ind  for ham alligevel,  Gunhild.

FRU   BORKMAN
(farer op; ser hårdt på hende).

Livet og lykken, siger du!

ELLA   RENTHEIM.

For en stakket stund ialfald.

FRU   BORKMAN.

Vilde   du   unde   ham   livet   og   lykken,  - med
<sp>hende</sp>?

ELLA   RENTHEIM
(varmt og inderligt).

Ja, af min hele, fulde sjæl vilde jeg det!

FRU   BORKMAN
(koldt).

Så  må  du  være   rigere på kærlighedskraft,   du,
end jeg.

ELLA   RENTHEIM
(ser langt hen for sig).

Det   er   kanske   kærligheds<sp>savnet</sp>,   som holder
den kraft oppe.

FRU   BORKMAN
(fæster øjnene på hende).

Hvis så er, - da bli'r nok jeg snart lige så rig
som du, Ella.

(hun vender sig og går ind i huset.)

ELLA   RENTHEIM
(står en stund og ser bekymret på BORKMAN; så lægger hun hånden
varsomt på hans skulder).

John, kom så og gå ind, du også.

BORKMAN
(ligesom opvågnende).

Jeg?

ELLA   RENTHEIM.

Ja. Du tåler ikke den hvasse vinterluft. Det
kan jeg se på dig, John. Kom så og gå ind med
mig. Ind under tag, hvor der er varmt.

BORKMAN
(vred).

Op igen på salen kanske!

ELLA   RENTHEIM.

Helst ind i stuen til hende.

BORKMAN
(farer op i heftighed).

Aldrig i livet sætter jeg foden under det tag
mere!

ELLA   RENTHEIM.

Men hvor vil du da hen? Så sent, ved
nattetid, John?

BORKMAN
(sætter hatten på).

Først og fremst så vil jeg nu gå ud og se til
alle mine gemte skatte.

ELLA   RENTHEIM
(ser ængstelig på ham)

John, - jeg forstår dig ikke!

BORKMAN
(i hostende latter).

Å, det er ikke bortgemt tyvegods, jeg mener.
Vær ikke ræd for det, Ella. (standser og peger ud.) Se
ham <sp>der</sp>, du! Hvem er <sp>det</sp>?

(VILHELM FOLDAL i en gammel, tilsneet kavaj, med hatten nedbrættet og
med en stor paraply i hånden, kommer frem foran hjørnet af huset,
møjsomt stavrende gennem sneen. Han hinker stærkt på den venstre fod.)

BORKMAN.

Vilhelm!   Hvad vil du her hos mig - nu igen?

FOLDAL
(ser op).

I Herrens navn, - står du ude på trappen,
John Gabriel? (hilser.) Og fruen også, ser jeg!

BORKMAN
(kort).

Det er ikke fruen.

FOLDAL.

Å, om forladelse. Jeg har nemlig mistet
brillerne i sneen. - Men at du, som ellers aldrig går
udenfor en dør - ?

BORKMAN
(hensynsløst, lystig).

Det er på tiden, jeg begynder at bli'
friluftsmenneske igen, skønner du. Næsten tre år i
varetægt; fem år i cellen; otte år på salen deroppe -

ELLA   RENTHEIM
(bekymret).

Borkman, - jeg be'r dig - !

FOLDAL.

Ak ja, ja, ja -

BORKMAN.

Men hvad er det så, du vil mig, spør' jeg?

FOLDAL
(står fremdeles nedenfor trappen).

Jeg vilde op til dig, John Gabriel.   Jeg syntes,
jeg   <sp>måtte</sp>   op   til   dig  på   salen.   Herregud, - den
salen, du!

BORKMAN.

Vilde du der op til  mig,  som viste dig døren?

FOLDAL.

Ja, det får i Guds navn være det samme.

BORKMAN.

Hvad har du gjort ved foden? Du går jo og
halter?

FOLDAL.

Ja, tænk dig, du, - jeg er ble't overkørt.

ELLA   RENTHEIM.

Overkørt!

FOLDAL.

Ja, af en slædevogn -

BORKMAN.

Åhå!

FOLDAL.

-  med  to   heste   for.    De  kom  i   susende fart
nedover  bakken.    Jeg kunde ikke vige af vejen fort
nok;  og så -

ELLA   RENTHEIM.

-  og så kørte de over Dem?

FOLDAL.

De kørte lige på mig, frue - eller frøken. Lige
på mig kørte de, så jeg rulled rundt i sneen og
misted brillerne og fik paraplyen knækket; (gnider sig.)
og foden lidt skadet også.


BORKMAN
(ler indvendig).

Véd du, hvem der sad i den vognen, Vilhelm?

FOLDAL.

Nej, hvor kunde jeg se det? Det var jo en
lukket vogn, og gardinerne var trukket ned. Og
kusken standsed såmæn ikke et øjeblik, da jeg lå
der og trilled -. Men <sp>det</sp> kan også være det
samme, for - (udbrydende.) Å, jeg er så forunderlig
glad, du!

BORKMAN.

Glad?

FOLDAL.

Ja, jeg véd ikke rigtig, hvad jeg skal kalde
det. Men jeg synes, at jeg nærmest må kalde det
glad. For der er indtruffet noget så rent
mærkværdigt! Og derfor så <sp>kunde</sp> jeg ikke andet, -jeg
<sp>måtte</sp> indom og dele glæden med dig, John Gabriel.

BORKMAN
(barsk).

Nå, så del den glæden da!

ELLA   RENTHEIM.

Å, men få da først din ven ind med dig,
Borkman.

BORKMAN
(hårdt).

Jeg vil ikke ind i huset,  har jeg sagt.

ELLA   RENTHEIM.

Men du hører jo, at han er ble't overkørt!

BORKMAN.

Å,   overkørt  bli'r   vi   allesammen - en  gang   i
livet.    Men   så  får  en  rejse  sig  op  igen.    Og lade
som ingenting.

FOLDAL.

Det var et dybsindigt ord, John Gabriel. Men
jeg kan så inderlig godt fortælle her ude i en fart.

BORKMAN
(mildere).

Ja, tjen mig i det, Vilhelm.

FOLDAL.

Ja, nu skal du bare høre! Tænk dig, du - da
jeg kommer hjem her iaftes fra dig, - så finder jeg
et brev. - Kan du gætte, hvem det var fra?

BORKMAN.

Kanske det var fra din lille Frida?

FOLDAL.

Netop!    Tænk,  at  du traf det straks!   Ja,   det
var   et   langt - temmelig  langt   brev fra Frida,   du.
Der  havde  været   en  tjener   og  bragt  det.   Og  kan
du tænke dig, hvad hun skriver om?

BORKMAN.

Skulde det muligens være for at sige farvel til
forældrene.

FOLDAL.

Akkurat! Det er mærkværdigt, som du kan
gætte, John Gabriel! Jo, hun skriver, at fru Wilton
har fattet så stor godhed for hende. Og nu vil fruen
rejse med hende til udlandet. For at Frida kan få
lære mere musik, skriver hun. Og så har fru Wilton
sørget for en dygtig lærer, som skal være med på
rejsen. Og læse med Frida. For, desværre, hun er
nok lidt forsømt i enkelte stykker, skønner du.

BORKMAN
(ler indvendig, så det klukker i ham).

Ja vel, ja vel. Jeg skønner det altsammen så
urimelig godt, Vilhelm.

FOLDAL
(fortsætter ivrig).

Og tænk, hun fik først vide det om rejsen nu
ikveld. Det var i det selskabet, som du véd nok,
hm! Og endda så fandt hun tid til at skrive. Og
brevet er så varmt og så smukt og så hjerteligt
skrevet, forsikrer jeg dig til. Ikke spor af foragt for
sin far nu længer. Og så det fine træk, du, at hun
vilde sige os farvel skriftlig - før hun rejste. (ler.)
Men <sp>det</sp> bli'r der rigtignok ikke noget af!

BORKMAN
(ser spørgende på ham).

Hvorledes det?

FOLDAL.

Hun skriver, at imorgen tidlig rejser de. Ganske
tidligt.

BORKMAN.

Se, se, - imorgen?   Skriver hun det?

FOLDAL
(ler og gnider hænderne).

Ja, men nu er jeg listig, jeg, ser du! Nu går
jeg lige op til fru Wiltons -

BORKMAN.

Nu ikveld?

FOLDAL.

Ja Herregud, det er da ikke så svært sent
endnu. Og skulde der alt være stængt, så ringer
jeg  på.    Uden   videre.    For  jeg  vil   og  jeg  må   se
Frida, før hun rejser.   Godnat, godnat!

(han vil gå.)

BORKMAN.

Hør her, min stakkers Vilhelm, - du kan spare
dig det tunge vejstykke.

FOLDAL.

Å, du tænker på den foden -

BORKMAN.

Ja, og så slipper du ikke ind hos fru Wiltons
alligevel.

FOLDAL.

Jo såmæn gør jeg så. Jeg bli'r ved at ringe
og kime på klokken, til der kommer nogen og lukker
op. For Frida må jeg og skal jeg se.

ELLA   RENTHEIM.

Deres datter er alt rejst, herr Foldal.

FOLDAL
(står som slagen).

Er Frida alt rejst! Véd De det visst? Hvem
har De det fra?

BORKMAN.

Vi har det fra hendes vordende lærer.

FOLDAL.

Så?   Og hvem er han da?

BORKMAN.

Det er en student Erhart Borkman.

FOLDAL
(strålende glad).

Din  søn,  John Gabriel!    Skal <sp>han</sp>  rejse med?

BORKMAN.

Jaha; det er ham, som skal hjælpe fru Wilton
med at oplære din lille Frida.

FOLDAL.

Nå, Gud ske lov og tak! Så er jo barnet i de
bedste hænder da. Men er det også ganske visst,
at de alt er rejst med hende?

BORKMAN.

De rejste med hende i den vognen, som kørte
dig over på vejen.

FOLDAL
(slår hænderne sammen).

Tænke sig til, at min lille Frida sad inde i den
pragtfulde vognen!

BORKMAN
(nikker).

Jo-jo, Vilhelm, - din datter er kommen godt
op at køre. Og student Borkman også. - Nå, - la'
du så mærke til sølvklokkerne?

FOLDAL.

Jo da. - Sølvklokkerne, siger du? Var det
sølvklokker, du? Virkelig ægte sølvklokker?

BORKMAN.

Det kan du forlade dig på. Altsammen var
ægte. Både udenpå og - og indeni.


FOLDAL
(stille bevæget).

Er det ikke forunderligt, hvorledes lykken kan
føje sig for et menneske! Det er min - min smule
digtergave, som har omsat sig til musik hos Frida.
Og så har jeg altså ikke forgæves været digter
alligevel da. For nu får <sp>hun</sp> rejse ud i den store,
vide verden, som jeg engang havde drømt så dejligt
om at få se. I lukket slædevogn får lille Frida rejse.
Og med sølvklokker på sæletøjet -

BORKMAN.

- og køre over sin far -

FOLDAL
(glad).

Å hvad! Det kan være det samme med mig,
- når bare barnet -. Nå, jeg kom altså for sent
alligevel. Og derfor så vil jeg gå, hjem og trøste
hendes mor, som sidder i køkkenet og græder.

BORKMAN.

Græder hun?

FOLDAL
(småleende).

Ja, tænk dig til, du, - hun sad og græd så
rent svært, da jeg gik.

BORKMAN.

Og du ler,  du,  Vilhelm.

FOLDAL.

Ja <sp>jeg</sp>, ja! Men hun, stakker, hun forstår det
ikke bedre, hun, ser du. Nå, farvel da! Godt er
det, at jeg har sporvognen så nær ved. Farvel,
farvel, John Gabriel! Farvel, frøken!

(han hilser og går møjsomt ud samme vej, som han kom.)

BORKMAN
(står en stund stille og ser hen for sig).

Farvel, Vilhelm!   Det er ikke første gang i livet,
at du er ble't overkørt, gamle ven.

ELLA   RENTHEIM
(ser i undertrykt angst på ham).

Du er så bleg, så bleg. John -

BORKMAN.

Det kommer af fængselsluften deroppe.

ELLA   RENTHEIM.

Jeg har aldrig før set dig slig.

BORKMAN.

Nej, for du har vel aldrig set en udbrudt
straf-fange før heller.

ELLA   RENTHEIM.

Å, kom nu bare og gå ind med mig, John!

BORKMAN.

Lad være  med  de  lokketoner.   Jeg har jo sagt
dig -

ELLA   RENTHEIM.

Men  når jeg  nu  be'r  dig så indstændig?    For
din egen skyld -

(STUEPIGEN kommer halvt ud på trappen.)

STUEPIGEN.

Om forladelse; fruen har sagt, at jeg skal stænge
gadedøren nu.

BORKMAN
(sagte til ELLA).

Hør bare; nu vil de stænge mig inde igen!

ELLA   RENTHEIM
(til pigen).

Bankchefen er ikke rigtig vel. Han vil trække
lidt frisk luft først.

STUEPIGEN.

Ja men fruen selv har sagt, at -

ELLA   RENTHEIM.

Jeg skal stænge døren. Lad bare nøglen sidde
i, så -

STUEPIGEN.

Ja, Gud bevar's vel; jeg skal nok så gøre.

(hun går ind i huset igen.)

BORKMAN
(står et øjeblik stille og lytter; så går han ilsomt ned på gårdspladsen).

Nu er jeg udenfor muren, Ella! Nu får de mig
aldrig fat mere!

ELLA   RENTHEIM
(nede hos ham).

Men du er jo fri mand derinde også, John.
Kan gå og komme ganske som du selv vil.

BORKMAN
(sagte, ligesom i skræk).

Aldrig under tag igen! Her ude i natten er det
så godt at være. Gik jeg op på salen <sp>nu</sp>, - loft
og vægge vilde skrumpe sig sammen. Knuge mig.
Klemme mig flad som en flue -

ELLA   RENTHEIM.

Men hvor vil du da hen?

BORKMAN.

Bare gå og gå og gå. Se, om jeg kan vinde
frem til frihed og til liv og til mennesker igen. Vil
du gå med mig, Ella?


ELLA   RENTHEIM.

Jeg?   Nu?

BORKMAN,

Ja, ja, - nu straks!

ELLA   RENTHEIM.

Men hvor langt da?

BORKMAN.

Så langt jeg bare kan.

ELLA   RENTHEIM.

Å,   men  tænk  dig da  om.   Ude  i  denne våde,
kolde vinternatten -

BORKMAN
(med rå strubelyd).

Åhå, - frøkenen   er  bekymret for sin helbred?
Ja-ja, - den er jo skrøbelig, den.

ELLA   RENTHEIM.

Det er <sp>din</sp> helbred, jeg er bekymret for.

BORKMAN.

Håhåhå!     En   død   mands  helbred!    Jeg  må  le
af dig, Ella!

(han går videre.)

ELLA   RENTHEIM
(efter ham; holder ham fast).

Hvad var det, du sa',  at du var?

BORKMAN.

En  død  mand,   sa' jeg.    Mindes du ikke,
Gunhild sa', jeg skulde bare holde mig rolig, <sp>der</sp> jeg lå?

ELLA   RENTHEIM
(besluttet, kaster kåben om sig).

Jeg går med dig, John.


BORKMAN.

Ja vi to,   vi  hører jo  også  sammen,   vi,  Ella.
(går videre.)     Kom   så !

(De er efterhånden nået ind i småskogen til venstre.   Denne skjuler dem
lidt efter lidt, så de ikke mere ses.    Huset og gårdspladsen tabes af
sigte.   Landskabet, med lier og højdedrag, forandrer sig stadig langsomt
og bliver vildere og vildere.)

ELLA   RENTHEIMS   STEMME
(høres inde i skogen til højre).

Hvor   er   det,   vi  går,   John?    Jeg  kender  mig
ikke igen her.

BORKMANS   STEMME
(højere oppe).

Hold dig bare i snesporene efter mig!

ELLA   RENTHEIMS   STEMME.

Men hvorfor behøver vi at stige så højt da?

BORKMANS   STEMME
(nærmere).

Vi må opad den krogede stien.

ELLA   RENTHEIM
(fremdeles skjult).

Å, men jeg årker snart ikke mere.

BORKMAN
(i skogkanten til højre).

Kom,  kom!   Nu  er  vi  ikke langt fra udsigten.
Der stod en bænk før i tiden -

ELLA   RENTHEIM
(kommer tilsyne mellem træerne).

Mindes du den?

BORKMAN.

Der kan du hvile dig.

(De er komne frem på en liden, højtliggende, åben slette i skogen. Lien
stiger brat op bag dem. Til venstre, dybt nede, et vidtstrakt landskab
med fjord og høje, fjerne åsrækker over hverandre. På sletten til
venstre et uddød furutræ med en bænk under. Sneen ligger høj på
sletten.)

(BORKMAN og efter ham ELLA RENTHEIM fra højre vader med møje gennem
sneen.)

BORKMAN
(standser ved dybet til venstre).

Kom her, Ella, så skal du få se.

ELLA   RENTHEIM
(hos ham).

Hvad er det, du vil vise mig, John?

BORKMAN
(peger udad).

Ser  du,   hvor landet ligger frit og åbent for os
- vidt ud over?

ELLA   RENTHEIM.

Der på bænken sad vi ofte før, - og så endnu
langt, langt videre ud over.

BORKMAN.

Det var et drømmeland, vi så ud over dengang.

ELLA   RENTHEIM
(nikker tungt).

Vort  livs   drømmeland   var   det,  ja.    Og  nu er
det land snedækt. - Og det gamle træ er dødt.

BORKMAN
(uden at høre på hende).

Kan  du  skimte  røgen af de store dampskibene
ude på fjorden?

ELLA   RENTHEIM.

Nej.

BORKMAN.

Jeg kan. - De kommer og de går. De bringer
forbundsliv hele jorden rundt. De skaber lys og
varme over sjælene i mange tusend hjem. Det var
<sp>det</sp>, jeg drømte om at skabe.

ELLA   RENTHEIM
(stille).

Og så blev det ved drømmen.

BORKMAN.

Det blev ved drømmen, ja. (lytter.) Og hør der
nede ved elven, du! Fabrikerne går! <sp>Mine</sp>
fabriker! Alle de, som <sp>jeg</sp> vilde skabt! Hør bare, hvor
de går. De har natarbejde. Nat og dag arbejder de
altså. Hør, hør! Hjulene hvirvler og valserne lyner
- rundt, rundt! Kan du ikke høre det, Ella?

ELLA   RENTHEIM.

Nej.

BORKMAN.

<sp>Jeg</sp> kan høre det.

ELLA   RENTHEIM
(ængstelig).

Jeg tror,  du ta'r fejl, John.

BORKMAN
(mere og mere opildnet).

Å, men alt dette her - det er bare ligesom
udenværkerne omkring riget, det, må du vide!

ELLA   RENTHEIM.

Riget, siger du?   Hvilket rige -?


BORKMAN.

<sp>Mit</sp> rige vel! Det rige, jeg var lige vel at
tage i besiddelse den gang jeg - den gang jeg døde.

ELLA   RENTHEIM
(stille, rystet).

Å, John, John!

BORKMAN.

Og nu ligger det der - forsvarsløst, herreløst,
- udsat for røveres overfald og plyndring. - Ella!
Ser du fjeldrækkerne <sp>der</sp> - langt borte? Den ene
bagenfor den anden. De højner sig. De tårner sig.
<sp>Det</sp> er mit dybe, endeløse, uudtømmelige rige!

ELLA    RENTHEIM,

Å, men der står et så isnende pust fra det
rige, John!

BORKMAN.

Det pust virker som livsluft på mig. Det pust
kommer til mig som en hilsen fra underdanige
ånder. Jeg fornemmer dem, de bundne millioner; jeg
føler malmårerne, som strækker sine bugtede, grenede,
lokkende arme ud efter mig. Jeg så dem for mig
som levendegjorte skygger - den nat, da jeg stod i
bankkælderen med lygten i hånden. I vilde frigøres
dengang. Og jeg prøvte på det. Men jeg mægted
det ikke. Skatten sank i dybet igen. (med fremrakte
hænder.) Men jeg vil hviske det til jer her i
natte-stilheden. Jeg elsker eder, der I ligger skindøde i
dybet og i mørket! Jeg elsker eder, I livkrævende
værdier - med alt eders lysende følge af magt og
ære! Jeg elsker, elsker, elsker eder!

ELLA   RENTHEIM
(i stille, stigende oprør).

Ja, der nede har du din kærlighed endnu, John.

Har altid havt den der. Men her oppe i dagen, du,
- her var der et varmt, levende menneskehjerte,
som banked og slog for dig. Og dette hjerte, det
knuste du. Å, mere end det! Tifold værre! Du
<sp>solgte</sp> det for - for -

BORKMAN
(ryster; det går ligesom koldt igennem ham).

For rigets - og magtens - og ærens skyld, -
mener du?

ELLA   RENTHEIM.

Ja, det mener jeg. Jeg har sagt dig det før
engang ikveld. Du har myrdet kærlighedslivet i den
kvinde, som elsked dig. Og som du elsked igen.
Så vidt du <sp>kunde</sp> elske nogen da. (med opløftet arm.)
Og derfor så spår jeg dig det, - John Gabriel
Borkman, - du vinder aldrig den pris, du kræved for
mordet. Du får aldrig holde noget sejersindtog i dit
kolde, mørke rige!

BORKMAN
(vakler hen til bænken og sætter sig tungt ned).

Jeg frygter næsten, at du får ret i den
spådom, Ella.

ELLA   RENTHEIM
(henne hos ham).

Du skal ikke <sp>frygte</sp> for det, John. Just <sp>det</sp>
vilde være det bedste, som kunde times dig.

BORKMAN
(med et skrig; griber sig for brystet).

Ah -!   (mat.)   Nu slap den mig.

ELLA   RENTHEIM
(rusker i ham).

Hvad var det, John!


BORKMAN
(synker bagover mod lænet).

Det var en ishånd, som greb mig i hjertet.

ELLA   RENTHEIM.

John!   Fornam du ishånden nu!

BORKMAN
(mumler)

Nej. - Ingen  ishånd. - En malmhånd  var det.

(han glider helt ned på bænken.)

ELLA   RENTHEIM
(river kåben af sig og dækker over ham).

Bliv rolig liggende, der du ligger!   Jeg skal gå
og hente hjælp til dig.

(hun gør et par skridt mod højre; så standser hun, går tilbage og føler
længe på hans puls og hans ansigt.)

ELLA   RENTHEIM
(sagte og fast).

Nej.   Bedst så, John Borkman.   Bedst så for dig.

(hun  breder kåben tættere   om   ham  og sætter sig ned   i  sneen  foran
bænken.)

(Kort stilhed.)

(FRU BORKMAN, hyllet i overtøj, kommer gennem skogen til højre.   Foran
hende STUEPIGEN med en tændt lygte.)

STUEPIGEN
(lyser i sneen).

Jo,  jo,   frue.    Her har vi sporene efter dem -

FRU   BORKMAN
(ser spejdende om sig).

Ja, her er de!   Der borte sidder de på bænken
(råber.)     Ella!

ELLA   RENTHEIM
(rejser sig).

Leder du efter os?

FRU   BORKMAN
(hårdt).

Ja, det må jeg vel gøre.

ELLA   RENTHEIM
(peger).

Se, her ligger han, Gunhild.

FRU   BORKMAN.

Sover!

ELLA   RENTHEIM
(nikker).

En dyb og lang søvn, tror jeg.

FRU   BORKMAN
(udbrydende).

Ella! (behersker sig og spørger dæmpet.) Er det sket -
frivilligt?

ELLA   RENTHEIM.

Nej.

FRU   BORKMAN
(lettet).

Altså ikke ved egen hånd?

ELLA   RENTHEIM.

Nej.    Det  var  en  isnende  malmhånd,   som tog
ham i hjertet.

FRU   BORKMAN
(til pigen).

Hent hjælp.   Få fat på folk fra gården.

STUEPIGEN.

Ja vel, frue.   (sagte.)   I Jøssu navn da -

(hun går ud gennem skogen til højre.)

FRU   BORKMAN
(står bagved bænken).

Natteluften har altså dræbt ham -

ELLA   RENTHEIM.

Så er det vel.

FRU   BORKMAN.

- ham, den  stærke mand.

ELLA   RENTHEIM
(går hen foran bænken).

Vil du ikke se på ham, Gunhild?

FRU   BORKMAN
(afværgende).

Nej, nej, nej. (dæmper stemmen.) Han var en bergmands søn, - han, bankchefen. Kunde ikke tåle det friske drag.

ELLA   RENTHEIM.

Det var nok snarere  kulden,   som dræbte ham.

FRU   BORKMAN
(ryster på hodet).

Kulden, siger du? Kulden, - den havde dræbt
ham for længe siden.

ELLA   RENTHEIM
(nikker til hende)

Og skabt os to om til skygger, ja.

FRU   BORKMAN.

Du har ret i det.

ELLA RENTHEIM
(med et smærteligt smil).

En død og to skygger, - <sp>det</sp> har kulden virket.

FRU BORKMAN.

Ja, hjertekulden. - Og så kan vel vi to række
hinanden hånden da, Ella.

ELLA RENTHEIM.

Jeg tænker, vi kan det nu.

FRU BORKMAN.

Vi to tvillingsøstre - over <sp>ham</sp>,   vi begge har
elsket.

ELLA RENTHEIM.

Vi to skygger - over den døde mand.

(FRU BORKMAN, bag bænken, og ELLA RENTHEIM foran, rækker hinanden
hænderne.)

*
</chapter>

