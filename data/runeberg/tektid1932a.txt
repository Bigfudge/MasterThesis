TEKNISK TIDSKRIFT

1932
SEXTIOANDRA ÅRGÅNGEN

UTGIVEN AV
SVENSKA TEKNOLOGFÖRENINGEN

HUVUDREDAKTÖR:
CARL KLEMAN

NORRKÖPING 1932
NORRKÖPINGS TIDNINGARS AKTIEBOLAG


<chapter name="INNEHÅLLSFÖRTECKNING">
<h3>INNEHÅLLSFÖRTECKNING</h3>
<b>ÖVER TEKNISK TIDSKRIFTS SAMTLIGA AVDELNINGAR 1932.</b>

<i>Fackupplagor:</i> A. = Allmänna avdelningen. B. = Bergsvetenskap. E. = Elektroteknik.    K. = Kemi.
M. = Mekanik. S. = Skeppsbyggnadskonst. V. V. = Väg- och vattenbyggnadskonst.

<b>SAKREGISTER.</b>

Beteckningar: f = föredrag, u = uppsats, n = notis, r = referat.
<table>
<td><td r>Sid.
<td><b>A</b>borrforsens kraftverk, n . . . <td r>A. 196
<td>Acetylen-syrgassvetsning av koppar, u . . . <td r>A. 85
<td>Ackumulatorbatterier, Bortdämpning av maskintoner från, u . . . <td r>E. 64
<td>Ackumulator, En ny, n . . . <td r>A. 194, 248
<td>Adelsköldska stipendiet, n . . . <td r>A. 81
<td>Ahlsellska stipendiet, n . . . <td r>A. 164
<td>Aluminium,  Elektrisk oxidation av,  u . . . <td r>A.  307
<td>Aluminium och vattenånga, n . . . <td r>A. 185
<td>Ankare, Caligulas, n . . . <td r>S. 90
<td>Ankare och ankarkättingar, f . . . <td r>S. 69
<td>Anställningsmöjligheterna för ingenjörer i U.  S. A., n . . . <td r>A. 284
<td>Arapuniverket åter i drift, n . . . <td r>V. V. 63
<td>Arbetsdomstolen och arbetsrådet, n . . . <td r>A. 172, 484
<td>Arbetsförmedling för ingenjörer och arkitekter, u . . . <td r>A. 269
<td>Arbetsledareinstitutet, n . . . <td r>A. 29, 155,
<td><td r>259, 334, 368, 477
<td>Arbetslöshetsförsäkring, r . . . <td r>A. 23
<td>Arbetstidens längd i kolgruvor, n . . . <td r>A. 41
<td>Arbetsveckans längd, u . . . <td r>A. 142
<td>Archimedes 25 år, n . . . <td r>A. 106
<td>Arosmässan, n . . . <td r>A. 424
<td>Askproblemet, u . . . <td r>M. 25
<td>Automatisk koppling av järnvägsvagnar, n . . . <td r>A. 464
<td>Automatisk reproduktionsmetod, En ny, n . . . <td r>A. 451
<td>Automobilaxlar med hänsyn till fjädrarna, Om rörelsen hos, u . . . <td r>M. 98
<td>Automobilolja, En metod för rationellt utnyttjande av, u . . . <td r>A. 321
<td>Automobilskattebestämmelser, n . . . <td r>A. 122
<td>Avloppsledning i Malmö, u . . . <td r>V. V. 53
<td>Axelsymmetrisk  medströmsfördelning kring<td r>
<td><tab>fartygspropellrar, Några försök att åstadkomma, u . . . <td r>S. 85

<td><b>B</b>elgiens marmorindustri, Några intryck av, u . . . <td r>B. 85
<td>Belysningsanläggningar utomhus, Metoder för<td r>
<td>bestämning av lampavstånd vid, u . . . <td r>E. 159
<td>Belysningsteknikens senaste framsteg, u . . . <td r>A. 308
<td>Bensin eller olja, f . . . <td r>A. 201, 211, 217, 232
<td>Bergborrstål av oljehärdningstyp, Trycklufthärdning av<td r>
<td><tab>skär å ihåligt, legerat, u . . . <td r>B. 81
<td>Berginiserade oljor för flygmaskiner, n . . . <td r>A. 223
<td>Bergsstaten, n . . . <td r>A. 113, 234
<td>Beriktigande, n . . . <td r>V. V. 51
<td>Betong, Betingelser för framställning av god, f . . . <td r> V. V. 17
<td>"Bigger and better. . .", n . . . <td r>B. 72
<td>Billiga bostäder, Tävling angående typer för, n . . . <td r>A. 311
<td>Biologisk metod för prövning av för vattencisterner<td r>
<td><tab>avsedda färg- och impregnationsmedel, En enkel, u . . . <td r>A. 449
<td>Blyertspennor för ljuskopiering, n . . . <td r>A. 243, 471
<td>Blytetraetyl i bensin och bensin-alkohol-blandningar,<td r>
<td><tab>Metod för bestämning av, n . . . <td r>K. 64
<td>Bogserare, försedda med Polar-dieselmotorer, Prov med, n . . . <td r>S. 15

<td>Bokanmälan:<td r>
<td><tab>Abfluss-Untersuchungen und -Berechnungen für Ueberfälle<td r>
<td><tab><tab>an scharfkantigen Wehren . . . <td r>V. V. 64
<td><tab>A Modern System for Tonnage Measurement . . . <td r>S. 66
<td><tab>A Study on the Interaction between the Engine, the<td r>
<td><tab><tab>Screw Propeller and the Ship . . . <td r>S. 32
<td><tab>Anglo-Swedish Year Book 1932 . . . <td r>A. 226
<td><tab>Asynkronmaskinens teori, driftsegenskaper och beräkning . . . <td r>E. 19
<td><tab>Baukrane . . . <td r>V. V. 52
<td><tab>Beiträge zur Geschichte der Technik und  Industrie . . . <td r>A. 167
<td><tab>Berechnung des Eisenbetons gegen Verdrehung<td r>
<td><tab><tab>(Torsion) und Abscheren . . . <td r>V. V. 76
<td><tab>Berechnung und Verhalten von  Wasserrohrkesseln . . . <td r>M. 15
<td><tab>Brennstofftechnisches Praktikum . . . <td r>A. 10
<td><tab>Darstellung der gesamten Schweisstechnik . . . <td r>M. 146
<td><tab>Das Buch der grossen Chemiker . . . <td r>K. 48
<td><tab>Das Mitreissen von Wasser aus dem Dampfkessel . . . <td r>M. 145
<td><tab>Der Bau der Nordschleusenanlage in Bremerhaven in<td r>
<td><tab><tab>den Jahren 1928--1931 . . . <td r>V. V. 51
<td><tab>Der praktische Stahlhochbau . . . <td r>V. V. 40
<td><tab>Der Wasserbau . . . <td r>V. V. 64
<td><tab>De tekniska vetenskaperna. Allmän metallurgi . . . <td r>B. 14
<td><tab>De tekniska vetenskaperna. Hållfasthetslära . . . <td r>A. 133
<td><tab>De tekniska vetenskaperna. Organisk kemisk teknologi . . . <td r>A. 93
<td><tab>De tekniska vetenskaperna. Vattenbyggnader . . . <td r>V. V. 87
<td><tab>De tekniska vetenskaperna. Vattenmotorer . . . <td r>M. 76
<td><tab>Die Abwärmetechnik . . . <td r>M. 15
<td><tab>Die Binnenschiffahrt . . . <td r>S. 83
<td><tab>Die Design and Diemaking Practice . . . <td r>M. 52
<td><tab>Die Flotation in Theorie und Praxis . . . <td r>A. 42
<td><tab>Die Förderung von Massenglitern . . . <td r>M. 51
<td><tab>Die Hebezeuge . . . <td r>A. 207
<td><tab>Die Organisation der Wärmeüberwachung im<td r>
<td><tab><tab>technischen Betrieben . . . <td r>M. 51
<td><tab>Die Schnelldrehstähle . . . <td r>M. 52
<td><tab>Die technischen Grundlagen der Brikettierung von nach<td r>
<td><tab><tab>Freiberger Spülgasverfahren erhaltenem Braunkohlenkoks . . . <td r>A. 399
<td><tab>Dynamische Untersuchungen des Fräsvorganges . . . <td r>M. 124
<td><tab>Elektrosveisningens Anvendelse i U. S. A. særlig med<td r>
<td><tab><tab>henblikk på Skibsbygning . . . <td r>S. 40
<td><tab>Elektrotechnische Gesellschaft  Frankfurt am Main<td r>
<td><tab><tab>1881--1931 Geschichtstafeln der Elektrotechnik . . . <td r>E. 128
<td><tab>En rallares levnadsminnen . . . <td r>A. 174
<td><tab>Erddruck, Erdwiderstand und Tragfähigkeit des Baugrundes . . . <td r>V. V. 112
<td><tab>Erdwiderstand unter dem Einfluss von Seitenwänden . . . <td r>V. V. 52
<td><tab>Erläuterungen zu den Vorschriften für geschweisste<td r>
<td><tab><tab>Stahlbauten mit Beispielen für die Berechnung und<td r>
<td><tab><tab>Bauliche Durchbildung . . . <td r>A. 303
<td><tab>Festschrift zum fünfzigjährigen Bestehen der Platinschmelze
<td><tab><tab>G. Siebert . . . <td r>A. 226
<td><tab>Feuerungstechnisches Rechnen . . . <td r>A. 145
<td><tab>Flotation . . . <td r>B. 15
<td><tab>Flotation . . . <td r>B. 79
<td><tab>Flughafenanlagen . . . <td r>A. 198
<td><tab>Framgångens män . . . <td r>A. 175
<td><tab>Freytags Hilfsbuch für den Maschinenbau . . . <td r>M. 124
<td><tab>Handbok i järn-, metall- och träbearbetning, del IV . . . <td r>M. 88
<td><tab>Industriell rationalisering i praktiken . . . <td r>A. 43
<td><tab>Internationella  materialprovningsföreningens kongressbok . . . <td r>A. 82
<td><tab>Jahrbuch der Schiffbautechnischen Gesellschaft 33 bandet, 1932 . . . <td r>S. 67
<td><tab>Kesselbetrieb . . . <td r>M. 76
<td><tab>Kohlenwassergas . . . <td r>A. 10
<td><tab>Kriegsschiffbau . . . <td r>S. 32
<td><tab>Kungl. motorbåtklubbens årsbok 1932 . . . <td r>S. 60
<td><tab>Lloyds register of Shipping: Rules & Regulations for
<td><tab><tab>the Construction and Classificatiön of Steel Vessels 1932--33 . . . <td r>S. 83
<td><tab>Maschinenelemente . . . <td r>M. 16
</table>


<table>
<td><td r>Sid.
<td><tab>Mechanical Testing of Materials of Construction . . . <td r>A. 319
<td><tab>Mineralfyndigheter . . . <td r>B. 64
<td><tab>Motorboot und Motoryacht . . . <td r>S. 59
<td><tab>Motorhandbok . . . <td r>A. 67
<td><tab>Murtegel och tegelmurverk ur byggnadsteknisk synpunkt . . . <td r>V. V. 64
<td><tab>Nore Kraftanlegg . . . <td r>V. V. 112
<td><tab>Nutidsmänniskan inför vetenskapen . . . <td r>A. 11
<td><tab>Näherungslösung zur Ermittlung der wirklichen<td r>
<td><tab><tab>Spannungsverteilung an konzentriert belasteten Zylinderenden . . . <td r>A. 328
<td><tab>Om motorbåtar . . . <td r>S. 60
<td><tab>Praktisches Handbuch des amerikanischen Patentrechts . . . <td r>A. 486
<td><tab>Principles of Electroplating and Electroforming (Electrotyping) . . . <td r>A. 390
<td><tab>Rechenverfahren und Rechenhilfsmittel mit Anwendungen
<td><tab><tab>auf die analytische Chemie . . . <td r>K. 15
<td><tab>Robert Bosch und sein Werk . . . <td r>A. 147
<td><tab>Råoljemotorer . . . <td r>M. 88
<td><tab>Schiffsdieselmaschinen . . . <td r>S. 76
<td><tab>Skeppsbyggnad och båtkonstruktion . . . <td r>A. 11
<td><tab>Skogsteknologi . . . <td r>A. 225
<td><tab>Statik der Tragwerke . . . <td r>V. V. 64
<td><tab>Stockholms segelsjöfart . . . <td r>S. 51
<td><tab>Svante Arrhenius . . . <td r>A. 42
<td><tab>Svensk arbetslagstiftning . . . <td r>A. 454
<td><tab>Svenska kryssarklubbens årsskrift 1932 . . . <td r>S. 42
<td><tab>Svenska telegrafverket, Historisk framställning av<td r>
<td><tab><tab>det statliga telefonväsendet 1881--1902 . . . <td r>E. 66
<td><tab>Sveriges skogar och skogsindustrier . . . <td r>A. 134
<td><tab>Sveriges utbyggda vattenkraft år 1930 . . . <td r>A. 225
<td><tab>Technische Winkelmessungen . . . <td r>M. 16
<td><tab>Textilindustri, del II Spinding . . . <td r>A. 198
<td><tab>The Automatic Stabilisation of Ships . . . <td r>S. 59
<td><tab>The conductivity of solutions and the modern<td r>
<td><tab><tab>dissociation theory . . . <td r>K. 46
<td><tab>The Nile Basin . . . <td r>V. V. 87
<td><tab>The Ruined Churches of Norfolk . . . <td r>A. 303
<td><tab>The Scientific Principles of Petroleum Technology . . . <td r>A. 376
<td><tab>Transactions of Nåväl Architects . . . <td r>S. 47, 76
<td><tab>Untersuchung und Bewertung technischer Adsorptionsstoffe . . . <td r>K. 15
<td><tab>Unterwassergussbeton nach dem Contractor-Verfahren . . . <td r>V. V. 16
<td><tab>Vattenkraftbyggnaderna i Sverige under år 1931 . . . <td r>V. V. 76
<td><tab>Vattenmotorer . . . <td r>M. 76
<td><tab>Verdensøkonomiens pulsårer . . . <td r>A. 199
<td><tab>Wirtschaftlicher konstruieren -- billiger giessen . . . <td r>M. 146
<td><tab>Vorschriften für geschweisste Stahlbauteri . . . <td r>A. 303
<td><tab>Översikt över ballistikens historia . . . <td r>A. 236
<td>Bortdämpning av maskintoner från ackumulatorbatterier, u . . . <td r>E. 64
<td>Bosch-bränslepumpar och spridare, u . . . <td r>M. 41
<td>Brandrisken för flygmaskiner, n . . . <td r>A. 223
<td>Brandteknisk klassindelning, n . . . <td r>A. 267
<td>Bristfällig utlandsreklam, n . . . <td r>A. 445
<td>Brittiska industrimässan, n . . . <td r>A. 66
<td>Brittisk textilutställning, n . . . <td r>A. 368
<td>Brobanebeläggning av gummi, n . . . <td r>A. 30
<td>Bro- och industribyggnader under år 1931, f . . . <td r>V. V. l
<td>Brottsäkra korsningar, Typritningar för, u . . . <td r>E. 33
<td>Bränsleinsprutningen vid förbränningsmotorer,  Bidrag<td r>
<td>till teorien för den direkta, u . . . <td r>M. 113
<td>Bränslen och bränsleproduktion under åren 1900--1930,<td r>
<td>Världstillgångar av, u . . . <td r>A. 149
<td>Bränslens kemiska sammansättning ur överslagsanalys<td r>
<td>och värmevärdebestämning, Beräkning av fasta, u . . . <td r>K. 1
<td>Bränslepumpar och spridare, Bosch-, u . . . <td r>M. 41
<td>Byggnadsmaterialutställning, Permanent, i Stockholm, n . . . <td r>A. 65
<td>Byggnads- och stadsplaneteknisk studieresa, n . . . <td r>A. 156
<td>Båtdävert av ny typ, n . . . <td r>S. 67
<td>Båtdävertar, u . . . <td r>S. 25, 33
<td>Bärgningsautomobiler, Skattelättnad för, n . . . <td r>A. 55
<td>Börsnoteringsanläggning, Svenska handelsbankens, n . . . <td r>A. 422

<td><b>C</b>CI:s plenarsammanträde i Paris 1931, De tekniska<td r>
<td><tab>frågorna vid, u . . . <td r>E. 8
<td>Cellulosatekniken, Nya resultat och framsteg inom, f . . . <td r>K. 49, 60
<td>Centrifugalpump för borrhål, n . . . <td r>A. 156
<td>Chalmersska forskningsfonden, n . . . <td r>A. 166, 477
<td>Chalmers tekniska institut, n . . . <td r>A. 106
<td>"Containers"-transportsystemet för mäss- och styckegods<td r>
<td><tab>på frammarsch, u . . . <td r>A. 209

<td><b>D</b>ammkonstruktörer i hela världen, En maning till, n . . . <td r>V. V. 100
<td>Dansk Byplanlaboratorium, u . . . <td r>A. 27
<td>Den norske Ingenjörforening, n . . . <td r>A. 41, 439
<td>Diameterformler och  nomogram för bästa möjliga<td r>
<td><tab>4-bladiga propellrar med ytförhållandet 0,37, 0,56 och 0,70, u . . . <td r>S. 41
<td>Dieselmotorer för flygmaskiner, u . . . <td r>A. 346, 354
<td>Dieselmotorn som fartygsmotor, Den moderna Nobel-, u . . . <td r>M. 65
<td>Distributionens rationalisering, f . . . <td r>A. 157
<td>Djupborrningsteknik, Internationell kongress för, n . . . <td r>A. 91
<td>Doktorsdisputation, n . . . <td r>A. 259
<td>Domänverkets omorganisation, Industriförbundet om<td r>
<td><tab>socialiseringsnämndens förslag till, n . . . <td r>A. 31
<td>Durometern, n . . . <td r>A. 165
<td>Dämpspolar för radiostörningsskydd, Om konstruktion av, u . . . <td r>E. 168

<td><b>E</b>kolodning, u . . . <td r>A. 57
<td>Ekonomisk översikt . . . <td r>A. 62, 101, 153, 192, 241, 272, 
<td><td r>310, 340, 371, 429, 462
<td>Eldfasta material, Analysmetoder för, n . . . <td r>A. 397
<td>Eldhärdiga stål, f . . . <td r>B. 25
<td>Eldning med kolpulver i olja, n . . . <td r>A. 312
<td>Electrica upphör, n . . . <td r>A. 147
<td>Elektricitetskongressen i Paris juli 1932 . . . <td r>A. 181
<td>Elektricitetsproduktionen år 1931, n . . . <td r>A. 79
<td>Elektrifiering av Ångelinjerna, n . . . <td r>A. 476
<td>Elektrifieringen i Norge, n . . . <td r>A. 291
<td>Elektrisk installationsmateriel, Kontroll över, r . . . <td r>A. 24
<td>Elektrisk kokning, Verkningsgraden vid, n . . . <td r>A. 275
<td>Elektrisk konditoriugn, En märklig, n . . . <td r>A. 74
<td>Elektriska anläggningen vid Östrands sulfatfabrik, f . . . <td r>E. 85
<td>Elektriska belysningen som produktionsfaktor, u . . . <td r>E. 145
<td>Elektriska inspektionens organisation, n . . . <td r>A. 51
<td>Elektriska ljusbågs- ljusbågsmotstånds-ugnar och deras effektfaktor, f . . . <td r>B. 41, 49,  59
<td>Elektriska maskinkonstruktionernas utveckling, Den legerade
<td><tab>plåtens betydelse för de, f . . . <td r>E. 161
<td>Elektriska standardiseringskommittén, n . . . <td r>E. 91
<td>Elektriskt svetsad bro, Världens största, n . . . <td r>A. 103
<td>Elektriskt ur, n . . . <td r>A. 325
<td>Elektroindustrien under lågkonjunkturen, u . . . <td r>A. 409
<td>Elektroindustrien under 1931, Den svenska, u . . . <td r>E. 77
<td>Elektrolytisk framställning av kopparplåt, n . . . <td r>A. 344
<td>Elektrolytisk framställning av väte och syre, n . . . <td r>A. 187
<td>Elektromaskinnormerna, Några tolkningsfrågor till, u . . . <td r>E. 82
<td>Elektromobilen återkommer, n . . . <td r>A. 318
<td>Elektrotekniska normer, n . . . <td r>A. 359, 367
<td>Energiproduktionen i Sverige andra kvartalet 1932, n . . . <td r>A. 317
<td>Energiproduktionen i Sverige tredje kvartalet 1932, n . . . <td r>A. 451
<td>Engström, Ivar Alphons, † . . . <td r>A. 143
<td>Enhet för tid, Förslag till ny, n . . . <td r>A. 166
<td>En- og flerfasetransformatorer med  rektanguläre spoler, Beregning, av, u . . . <td r>E. 153, 172
<td>Entreprenadväsendet och  industrien, Gratisförslagen inom, f . . . <td r>A. 441, 468
<td>Excentriciteten hos ihåliga axlar, Undersökning av, u . . . <td r>A. 17
<td>Expansionsbrytarens utvecklingshistoria, De viktigaste data ur, f . . . <td r>E. 21, 25
<td>Explosionsångpanna, Ny typ av, n . . . <td r>A. 485

<td><b>F</b>acits senaste modell samt till jämförelse några utdrag<td r>
<td><tab>ur räknemaskinernas utvecklingshistoria, Räknemaskinen, f . . . <td r>M. 137
<td>Falska profeter, n . . . <td r>E. 144
<td>Filtbeklädd metall, n . . . <td r>A. 485
<td>Finbearbetning av metaller, u . . . <td r>A. 305
<td>Finlands utbyggda vattenkraft, n . . . <td r>A. 7
<td>Fiskehavner, Bygning av, u . . . <td r>V. V. 33
<td>Fjärrskrivmaskinen som modernt kommunikationsmedel, f . . . <td r>E. 147
<td>Floodlighting, Svensk benämning för, n . . . <td r>A. 184
<td>Flygaskan, En användningsmöjlighet för, n . . . <td r>A. 20
<td>Flygmaskiner, Dieselmotorer för, u . . . <td r>A. 346, 354
<td>Flygmaskiner, Om bullret hos, u . . . <td r>M. 71
<td>Flygstambanor, Nordiska, r . . . <td r>A. 12
<td>Flygväsendet och näringslivet, r . . . <td r>A. 135
</table>

<table>
<td><td r>Sid.
<td>Fokker F12, det nya trafikflygplanet på expressrouten<td r>
<td><tab>Malmö--Amsterdam, r . . . <td r>A. 175
<td>Forskningsinstitut för teknikens historia, n . . . <td r>A. 65
<td>Fosdalens gruvor i Norge, u . . . <td r>B. 1
<td>Fotoelektrisk rökregistrering, n . . . <td r>A. 360
<td>Fotoelektrisk undersökning av vätskors renhet, n . . . <td r>A. 249
<td>Framväggseffekten, n . . . <td r>A. 326
<td>Frosthärdighet hos vattenledningsrör, n . . . <td r>A. 275
<td>Frätningsförsök rörande Göteborgs vattenledningsvatten, u . . . <td r>K. 33, 41
<td>Fysikaliska handböcker, referattidskrifter och tabellverk, Nyare, u . . . <td r>A. 131
<td>Fältvåg för geofysisk prospektering, n . . . <td r>A. 223
<td>Förbränningsförloppets anpassande efter varierande ånguttag<td r>
<td><tab>vid moderna ånganläggningar med olika eldstadsanordningar, u . . . <td r>M. 104
<td>Förbränningsmotorer, Bidrag till teorien för den direkta<td r>
<td><tab>bränsleinsprutningen vid, u . . . <td r>M. 113
<td>Förbränningsmotorer, Värmeöverföringsproblemet, vid, u . . . <td r>M. 101
<td>Föreläsningar i elektroteknik, n . . . <td r>A. 207
<td>Föreningen Tekniska museet, n . . . <td r>A. 250
<td>Förkastningar, Om iakttagelser och  framställning av rörelser vid, u . . . <td r>B. 89
<td>Förkromade skärverktyg, n . . . <td r>A. 284
<td>Förtöjningsmast för luftskepp, n . . . <td r>A. 173

<td><b>G</b>amla skioptikonbilder till tekniska museet, n . . . <td r>A. 186
<td>Gasanalytisk bestämning av olefiner genom hydrering, u . . . <td r>K. 57
<td>Gasbehållare, Transportsäkra, n . . . <td r>A. 8
<td>Gasgeneratorer för motordrift, Lånefond för inköp av, n . . . <td r>A. 144, 453
<td>Gasklocka, Stockholms nya, u . . . <td r>V. V. 113
<td>Gas- och  rökskyddskurser, n . . . <td r>A. 268, 312, 368
<td>Gatuviadukt över bangården vid Sjölunda, u . . . <td r>V. V. 70
<td>Generatorbyggnad i Amerika, n . . . <td r>A. 146
<td>Geofysisk prospektering, Förbättrad typ av fältvåg för, n . . . <td r>A. 223
<td>Geologiska undersökningen, n . . . <td r>A. 154
<td>Gjutasfalt och däri ingående material, u . . . <td r>V. V. 35
<td>Glas av masugnsslagg, n . . . <td r>A. 222
<td>Glosemeijer, T., † . . . <td r>A. 370
<td>Goda och dåliga tider, u . . . <td r>A. 1
<td>Grange, Folke, † . . . <td r>A. 370
<td>Gratisförslagen inom entreprenadväsendet och industrien, f . . . <td r>A. 441, 468
<td>Gruvförordningar, provisoriska, n . . . <td r>A. 55
<td>Gruvmätartaxan, n . . . <td r>A. 243
<td>Gruvvärderingsnämnden, n . . . <td r>A. 18
<td>Grängesbergsbolaget under år 1931, n . . . <td r>A. 172
<td>Gummibeläggning medelst besprutning, n . . . <td r>A. 92
<td>Göteborgs stads nya flodspruta, u . . . <td r>S. 49
<td>Göteborgs vattenledningsvatten, Frätningsförsök rörande, u . . . <td r>K. 33, 41

<td><b>H</b>almpapperstillverkning, Statsunderstödd, n . . . <td r>A. 92
<td>Hamnar och farleder under år 1931, n . . . <td r>A. 40
<td>Havssjöfart, u . . . <td r>V. V. 59
<td>Hellekis nya cementfabrik, u . . . <td r>A. 277
<td>Hissmaskineri för växelström, Ett billigt, n . . . <td r>E. 82
<td>Hjulmullskopor och andra traktorredskap, u . . . <td r>V. V. 140
<td>Hofors bruks gruvdrift och dennas rationalisering, Något om, f . . . <td r>B. 65, 74
<td>Hollands nya skeppsbyggnadstekniska försöksanstalt, u . . . <td r>S. 78
<td>Hudson Avenue-kraftverket, n . . . <td r>A. 275
<td>Hultman, Axel, †. . . <td r>A. 353
<td>Husbyggnadsindustrien i Stockholm, Utsikterna för u . . . <td r>A. 416
<td>Hushållsavfall, Metoder för bortskaffande av, n . . . <td r>A. 471
<td>Hydraulisk koppling, En ny, n . . . <td r>A. 105
<td>Härnösand--Sollefteå järnväg, Statsförvärv av, n . . . <td r>A. 146

<td><b>I</b>håliga linor för högspänningsledningar, n . . . <td r>A. 194
<td>Illium, n . . . <td r>A. 284
<td>Industriekonomiska skrifter, n . . . <td r>A. 155
<td>Industrijubileum, n . . . <td r>A. 260
<td>Industrivågar, Moderna, u . . . <td r>A. 465
<td>Ingenjören som föredragshållare, u . . . <td r>A. 337
<td>Ingenjörens uppgifter i depressionstider, u . . . <td r>A. 137
<td>Ingenjörsklubben i Falun, n . . . <td r>A. 485
<td>Ingenjörsvetenskapsakademien, n . . . <td r>A, 18, 389
<td>Ingenjörsvetenskapsakademiens högtidssammankomst, u . . . <td r>A. 422, 425
<td>Inlandsbanearbetena, n . . . <td r>A. 283
<td>Inmutning av fyndigheter å kronojord, n . . . <td r>A. 41
<td>Installationsföreläsningar, n . . . <td r>A. 463
<td>Instruktionskurser för bergsprängare, n . . . <td r>A. 243, 319
<td>Insull-koncernen, n . . . <td r>E. 116
<td>Internationell aluminiumpristävling, n . . . <td r>A. 275
<td>Internationell fond för försök med automatisk koppling<td r>
<td><tab>av järnvägsvagnar, n . . . <td r>A. 464
<td>Internationell kongress för bro- och byggnadskonstruktioner, u . . . <td r>A. 98
<td>Internationell planläggning av allmänna arbeten, n . . . <td r>A. 243
<td>Internationella arbetsbyråns levnadskostnadsundersökningar, n . . . <td r>A. 105, 325
<td>Internationella arbetsbyråns undersökningar under 1931, n . . . <td r>A. 73
<td>Internationella högspänningskonferensen i Paris 1931,<td r>
<td><tab>Några intryck från, u . . . <td r>E. 37
<td>Internationella högspänningskonferenserna, n . . . <td r>E. 160
<td>Internationella kolkonferensen, Tredje, n . . . <td r>A. 74
<td>Internationella kongressen för djupborrningsteknik, Tredje, n . . . <td r>A. 91
<td>Internationella kongressen för vetenskaplig arbetsledning, Femte, n . . . <td r>A. 284
<td>Internationella maskin- och transformatornormer, u . . . <td r>E. 156
<td>Internationella sjöfartskongressen i Venedig 1931, u . . . <td r>V. V. 29, 56
<td>Irländska fristatens elektrifiering, f . . . <td r>E. 101
<td>Iron and Steel Institute, n . . . <td r>A. 174
<td>Isbarksvarningar till kraftverkens tjänst, u . . . <td r>A. 1
<td>Isbildning i rinnande vatten och dess inverkan på<td r>
<td><tab>kraftverksanläggningar, Om, u . . . <td r>V. V. 65
<td>Istryck, Nyare undersökningar beträffande, u . . . <td r>V. V. 50

<td><b>J</b>ernbanebygning i Tyrkiet, Svensk-dansk, f . . . <td r>A. 177, 189
<td>Jernkontorets tekniska diskussionsmöte, n . . . <td r>B. 40
<td>John Ericsson-medaljen, n . . . <td r>A. 121
<td>Jordbrukstekniska föreningen år 1931, n . . . <td r>A. 206
<td>Jordlinans skyddsvärde ur teknisk och ekonomisk synpunkt, f . . . <td r>E. 42
<td>Jung-dieselmotorn, n . . . <td r>A. 374
<td>Järnbågställningen till 181 m betongbrovalven vid Traneberg, u . . . <td r>V. V. 131
<td>Järn direkt ur malm, Om framställning av smidbart, f . . . <td r>A. 47
<td>Järnmalmer i Skånes jordlager, r . . . <td r>A. 176
<td>Järnmarknaden i Sverige, n . . . <td r>A. 63, 196, 342, 463
<td>Järnvägar, Enskilda, i Sverige år 1931, n . . . <td r>A. 40
<td>Järnvägar under år 1931, f . . . <td r>V. V. 3
<td>Järnvägarnas godssamtrafik, n . . . <td r>A. 248
<td>Järnvägarnas öde, u . . . <td r>A. 481
<td>Järnvägsbussarnas utveckling, n . . . <td r>A. 195
<td>Järnvägsmateriel, De svenska rullagrens användning å, f . . . <td r>M. 118
<td>Järnvägs- och landsvägstrafik, Konkurrensförhållandet mellan, u . . . <td r>A. 388
<td>Järnvägsstyrelsen, n . . . <td r>A. 248, 484
<td>Järnvägstelefonkabeln längs de elektrifierade Malmölinjerna, u . . . <td r>E. 92
<td>Jästsyntesen, Något om, f . . . <td r>K. 25, 36

<td><b>K</b>alciumkarbid och kalkkväve, u . . . <td r>K. 81
<td>Kamrathjälpsfondens plakett, n . . . <td r>A. 164
<td>Kaplanturbinens teori, u . . . <td r>M. 77
<td>Kautschuk, En bok om, n . . . <td r>A. 397
<td>Kemikermöte i Oslo 1932, n . . . <td r>A. 41
<td>Kemiska industriens läge, Några synpunkter på den svenska, u . . . <td r>A. 418
<td>Kemistmötet, Fjärde nordiska, n . . . <td r>A. 216
<td>Kinnekulleverken, Statsförvärv av, n . . . <td r>A. 121
<td>Klorkalk, Nytt förfarande för tillverkning av, n . . . <td r>K. 72
<td>Kolens bildningssätt, r . . . <td r>A. 251
<td>Kolkonferensen, Tredje internationella, n . . . <td r>A. 74
<td>Kolmarknadens utveckling, u . . . <td r>A. 45
<td>Kolpulvereldade ångpannor, Verkningsgraden hos, n . . . <td r>A. 92
<td>Kolpulvereldning vid industrianläggningar, u . . . <td r>A. 377
<td>Kolvringar med konstant yttryck, n . . . <td r>A. 20
<td>Kommunalteknik under år 1931, f . . . <td r>V. V. 5
<td>Kommunalteknisk statistik, n . . . <td r>A. 359
<td>Kommunaltekniskt möte i Oslo, Nordiskt, u . . . <td r>V. V. 120, 143
<td>Kompressorkylmaskiner, Förbättringar av evaporatorn vid, u . . . <td r>M. 85
</table>

<table>
<td><td r>Sid.
<td>Kondensatorer i hjälpfasen till enfas induktionsmotorer, n . . . <td r>A. 64
<td>Konferenz uber hydromechanische Probleme des Schiffsantriebs, n . . . <td r>S. 52
<td>Konjunkturläget, Några hållpunkter vid bedömningen av det svenska, u . . . <td r>A. 401
<td>Konjunkturutvecklingen, u . . . <td r>A. 412
<td>Konjunkturväxlingarna, Planering inom industrien med hänsyn till, f . . . <td r>A. 457
<td>Konkurrensförhållandet mellan olika trafikmedel utredes, n . . . <td r>A, 283
<td>Konstruktionstävling om snabba sjögående segeljakter, n . . . <td r>S. 15
<td>Kontroll över språkliga nybildningar för tekniska begrepp, n . . . <td r>A. 197
<td>Kooperativa förbundets industriella verksamhet, n . . . <td r>A. 244
<td>Kopparextraktion, biprodukter vid, f . . . <td r>K. 89
<td>Kopparslaggsten som gatubeläggningsmedel, n . . . <td r>A. 390
<td>Korrosion av metaller genom mjölk, n . . . <td r>K. 72
<td>Kortslutningsströmmar i ledningsnät, Praktisk beräkning av . . . <td r>E. 1, 35
<td>"Krackad" ammoniak som vätgaskälla, n . . . <td r>K. 16
<td>Kraftledningar med och utan jordlina. Driftserfarenheter från, f . . . <td r>E. 15
<td>Kraftledningar, Vibrationer i, f . . . <td r>E. 53
<td>Kraftledninger i Norge, Erfaringer av svingninger ved, f . . . <td r>E. 60
<td>Kraftledningsnormerna, n . . . <td r>E. 160
<td>Kräftstatistik, u . . . <td r>A. 420
<td>Kraftverksanläggningar, Om isbildning i rinnande<td r>
<td><tab>vatten och dess inverkan på, u . . . <td r>V. V. 65
<td>Kullagerindustrien, Konjunkturläget inom, u . . . <td r>A. 413
<td>Kulvertar av mjukt järn, n . . . <td r>A. 65
<td>Kungörelse om uppfordringsanordningar för<td r>
<td><tab>personbefordran i gruvor och stenbrott . . . <td r>B. 16
<td>Kurser för maskinindustrien, n . . . <td r>A. 384
<td>Kurs för säkerhetsingenjörer, n . . . <td r>A. 423
<td>Kurs i fotogrammetri, n . . . <td r>A. 156
<td>Kurs i mikrokemi, n . . . <td r>A. 352
<td>Kurs i telefonstationsteknik, n . . . <td r>A. 398
<td>Kvicksilverlikriktaren i Amerika, n . . . <td r>E. 116
<td>Kvicksilverlikriktaren och dess framtida användning, f . . . <td r>E. 135
<td>Kvicksilverlikriktare, stora eller små, n . . . <td r>A. 186
<td>Kväveproblemet ur teknisk och nationalekonomisk synpunkt, r . . . <td r>A. 187
<td>Kylindustri, Studieintryck från Tysklands, u . . . <td r>M. 53
<td>Kylindustri, Tjeckoslovakiens, u . . . <td r>M. 121
<td>Kylmaskineri, Förbättringar av evaporatorn vid kompressor-, u . . . <td r>M. 85

<td><b>L</b>agen om tillsyn på fartyg, Ändring av, n . . . <td r>S. 68
<td>"La Michelin", Provtur med, n . . . <td r>A. 290
<td>Lampavstånd vid utomhus belysningsanläggningar,<td r>
<td><tab>Metoder för bestämning av, u . . . <td r>E. 159
<td>Lantbrukselektrifieringen i U. S. A., n . . . <td r>E. 127
<td>Lantmäteriundervisningen, u . . . <td r>A. 109
<td>Lantmäteriundervisningen inför teknologföreningen, n . . . <td r>A. 18, 39
<td>Lapplands tekniska förening, n . . . <td r>A. 186
<td>Largest in the world, n . . . <td r>E. 144
<td>Lastbilstransporter över långa sträckor, n . . . <td r>A. 185
<td>Lastmotorfartyg, 16 knops, n . . . <td r>S. 68
<td>Lastmotorfartyg, 104 knops, n . . . <td r>S. 68
<td>Legerade plåtens betydelse för de elektriska<td r>
<td><tab>maskinkonstruktionernas utveckling, f . . . <td r>E. 161
<td>Leipzigmässan, n . . . <td r>A. 67, 251
<td>Levnadskostnadsundersökning, En omstridd, n . . . <td r>A. 105, 325
<td>Litteratur, se även bokanmälan: . . . <td r>A. 10, 22, 42, 67, 81,
<td>93, 123, 133, 147, 167, 174, 187, 198, 207, 224, 236, 302,<td r>
<td>319, 328, 375, 384, 390, 399, 453, 478, B. 14, 64, 79,<td r>
<td>E. 18, 66, 98, 128, 188, K. 32, 40, 48, 72, 80, M. 15, 28,<td r>
<td>51, 76, 88, 124, 136, 145, S. 32, 40, 46, 51, 59, 66, 76, 83,<td r>
<td>V. V. 16, 40, 51, 64, 76, 87, 112<td r>
<td>Ljusbågs- ljusbågsmotstånds-ugnar och deras<td r>
<td><tab>effektfaktor, Om elektriska, f . . . <td r>B. 41, 49, 59
<td>Ljusbågsomformare och deras användning för<td r>
<td><tab>kraftöverföring medelst likström på stora avstånd, u . . . <td r>E. 185
<td>Ljusbågssvetsning för byggnadskonstruktioner, Några<td r>
<td><tab>aktuella problem vid användningen av, u . . . <td r>A. 473
<td>Ljuskopieringspennor, n . . . <td r>A. 243, 471
<td>Lloyds Registers svenska kommitté, n . . . <td r>S. 24
<td>Lokomotiv för Pennsylvania Rrd, Nya, n . . . <td r>E. 144
<td>Lokomotiv för 610 mm spårvidd, n . . . <td r>A. 105
<td>Luftfartsleder, Svenska, u . . . <td r>A. 25
<td>Lysgasförgiftningar, Metod att förebygga, n . . . <td r>A. 359
<td>Lysholm--Smiths automatiska växel, n . . . <td r>A. 234
<td>Lågkonjunktur och nya hinder för ekonomiskt<td r>
<td><tab>tillfrisknande. 1931 års facit, u . . . <td r>A. 13
<td>Lånefonden för inköp av gasgeneratorer, n . . . <td r>A. 144, 453
<td>Lära och leverne, n . . . <td r>A. 452

<td><b>M</b>agasinsdammars grundläggning, Problemet, u . . . <td r>V. V. 111
<td>Magnetisk undersökning av svetsfogar, n . . . <td r>A. 312
<td>Maihaks torsionsmätare, f . . . <td r>S. 43
<td>Makadamprincipen, Vägbeläggningar enligt, u . . . <td r>V. V. 89, 106
<td>Malefinheden i Teknikken, f . . . <td r>K. 6, 12, 20
<td>Malmkommitté, En ny, n . . . <td r>A. 349
<td>Malmsintring, r . . . <td r>A. 22
<td>Marmorindustri, Några intryck av Belgiens, u . . . <td r>B. 85
<td>Martens' spegelapparat, Förbättring av, n . . . <td r>A. 326
<td>Martens spegelapparat, Utrustning för stativ till, u . . . <td r>B. 17
<td>Maskin- och transformatornormer, Internationella, u . . . <td r>E. 156
<td>Masugnsanläggning, Centraliserad driftkontroll vid, u . . . <td r>B. 78
<td>Matarvatten, Kemisk rening samt avgasning av, u . . . <td r>K. 17, 31
<td>Mellaneuropas vattenvägar, Karta över, n . . . <td r>V. V. 100
<td>Mellersta Södermanlands järnväg till staten?, n . . . <td r>A. 121
<td>Metaller, Finbearbetning av, u . . . <td r>A. 305
<td>Metallografiska institutet, n . . . <td r>A. 215
<td>Mikrokemi -- ett forskningsmedel, n . . . <td r>A. 291
<td>Miniatyrångpanna med elektrisk överhettare, n . . . <td r>A. 195
<td>Minskad maskineffekt -- ökad bryteffekt, Ett paradoxalt resultat, u . . . <td r>E. 35
<td>Minskning av arbetstiden som medel mot arbetslösheten, n . . . <td r>A. 359
<td>Motorfartygens framtid, n . . . <td r>A. 184
<td>Motorfordonsbeståndet i Sverige, n . . . <td r>A. 367
<td>Motorfordonsbeståndet i U. S. A., n . . . <td r>A. 156
<td>Motorvagnar, Nyare amerikanska, u . . . <td r>M. 12
<td>Motorvagnar, Nya svenska, n . . . <td r>E. 115
<td>Motorvält, En säregen, n . . . <td r>A. 186
<td>Mått och vikt, Ny lagstiftning om, n . . . <td r>A. 90, 145
<td>Mästarekurs för bilreparatörer, n . . . <td r>A. 398
<td>Mästarekurs för elektriska installatörer, n . . . <td r>A. 123
<td>Mästarekurser i svetsning och stålbehandling, n . . . <td r>A. 368
<td>Mätmetoder för kemister och teknici, Några optiska, u . . . <td r>K. 65

<td><b>N</b>ederbördsmätare av ny typ, En registrerande,  u . . . <td r>V. V.  97
<td>Nedströmsfördelning kring  fartygspropellrar,  Några<td r>
<td><tab>försök att åstadkomma axelsymmetrisk, u . . . <td r>S. 85
<td>Nekrologer:<td r>
<td><tab>Engström, Ivar Alphons . . . <td r>A. 143
<td><tab>Glosemeijer, T . . . <td r>A. 370
<td><tab>Grange, Folke . . . <td r>A. 370
<td><tab>Hultman, Axel . . . <td r>A. 353
<td><tab>Nordeman, Per . . . <td r>A. 6
<td><tab>Persson, Nils . . . <td r>A. 192
<td><tab>Widerström, K. E . . . <td r>A. 289
<td>New Yorks vattenledningsverk, n . . . <td r>A. 173
<td>Nicaraguakanalen, n . . . <td r>V. V. 40
<td>Nickelföremål, Glansen hos, n . . . <td r>A. 184
<td>Nobel-Dieselmotorn som fartygsmotor, Den moderna, u . . . <td r>M. 65
<td>Nobelföreläsningar, n . . . <td r>A. 207, 471
<td>Nomy-lagret, ett nytt radiallager enligt Michellprincipen, f . . . <td r>M. 1
<td>Nomy-lagret, Teoretisk och experimentell analys av, f . . . <td r>M. 17
<td>Nonferrometallen, Världsproduktionen av, n . . . <td r>A. 336
<td>Nordeman, Per, † . . . <td r>A. 6
<td>Nordisk byggnadsdag, n . . . <td r>A. 20, 31, 66, 235, 351
<td>Nordiskt kommunaltekniskt möte i Oslo, u . . . <td r>V. V. 120
<td>Norges bergsundervisning 175 år, u . . . <td r>B. 73
<td>Normer för mättransformatorer, n . . . <td r>A. 431
<td>Normer för slutna elektriska kokplattor, n . . . <td r>A. 359
<td>Norsk kraftstatistik, n . . . <td r>E. 116
<td>Norsk teknisk museum i Oslo, u . . . <td r>A. 230
<td>Norske ingeniørforening, n . . . <td r>A. 41, 439
<td>Noteringar å metaller . . . <td r>B. 16, 32, 64, 72, 80, 88
<td>Nydqvist & Holms turkiska leveranser, f . . . <td r>A. 330, 338
<td>Nätljudskompensation vid radioapparater, Om äldre och<td r>
<td><tab>nyare metoder för, u . . . <td r>E. 47

<td><b>O</b>lefiner genom  hydrering, Gasanalytisk bestämning av, u . . . <td r>K. 57
<td>Olja eller bensin, f . . . <td r>A. 201, 211, 217, 232
<td>Oljefält i Nordamerika och Rumänien, Prospektering och<td r>
<td><tab>produktion vid, f . . . <td r>B, 33
</table>


<table>
<td><td r>Sid.
<td>Oljors strömning genom rörledningar, Beräkning av<td r>
<td><tab>tryckminskningen vid, u . . . <td r>K. 9
<td>Olycksfallsersättningar, Om arbetsgivares självrisk för, u . . . <td r>A. 229
<td>Optiska mätmetoder för kemister och teknici, u . . . <td r>K. 65, 76
<td>Optiska trafiksignaler med tidvisare, n . . . <td r>A. 301
<td>Organisationsändringar vid statens järnvägar, n . . . <td r>A. 113
<td>Organisationsändringar vid statens vattenfallsverk, n . . . <td r>A. 40

<td><b>P</b>anamakanalens vattenbehov, n . . . <td r>A. 274
<td>Pannslammets skadliga inverkan, u . . . <td r>A. 99
<td>Parallelldrift mellan kraftstationer, Betingelserna för god, f . . . <td r>E. 117
<td>Parisobservatoriets talande klocka, n . . . <td r>A. 236
<td>Paris vattenförsörjning, Nytt projekt för, n . . . <td r>V. V. 40
<td>Personalpensioneringen, n . . . <td r>A. 41, 197, 398
<td>Personvagnar av stål, Om, u . . . <td r>M. 96
<td>Persson, Nils, † . . . <td r>A. 192
<td>Planering inom industrien med hänsyn till konjunkturväxlingarna, f . . . <td r>A. 457
<td>Possehlska stipendierna, n . . . <td r>A. 390
<td>Power blir månadstidskrift, n . . . <td r>A. 312
<td>Professur, En svårbesatt, u . . . <td r>A. 77
<td>Profilslipmaskin, En ny optisk, u . . . <td r>A. 69
<td>Prospektering och produktion vid oljefält i Nordamerika<td r>
<td><tab>och  Rumänien, f . . . <td r>B. 33
<td>På glid, u . . . <td r>A. 329
<td>Pålning under uppförda byggnader, r . . . <td r>A. 199

<td><b>R</b>adioapparater, Om äldre och nyare metoder för<td r>
<td><tab>nätljudskompensation vid, u . . . <td r>E. 47
<td>Radiostörningar från högfrekvensapparater, Skydd mot, n . . . <td r>A. 243
<td>Radiostörningar från likströmsmaskiner, Skydd mot, n . . . <td r>A. 9, 165
<td>Radiostörningsskydd, Om konstruktion av dämpspolar för, u . . . <td r>E. 168
<td>Radioutställning, En märklig, n . . . <td r>A. 375
<td>Rationalisering, Distributionens, f . . . <td r>A. 157
<td>Rationalisering och olycksfall, u . . . <td r>A. 89
<td>Rationaliseringens sociala aspekter, n . . . <td r>A. 21
<td>Reklamen en örtagård, r . . . <td r>A. 136
<td>Reklamens rationalisering, u . . . <td r>A. 393
<td>Remspännare, En automatisk, n . . . <td r>A. 113
<td>Reningsanläggning för kloakvatten, Ny typ av, n . . . <td r>K. 64
<td>Reproduktionsmetod, En ny automatisk, n . . . <td r>A. 451
<td>Reseberättelser:<td r>
<td><tab>Till kommerskollegium, n . . . <td r>A. 216, 328, 446
<td><tab>Till tekniska högskolan, n . . . <td r>A. 92, 174, 302, 446
<td>Reseunderstöd från kommerskollegium, n . . . <td r>A. 10, 20
<td>Restaurering, En lyckad, u . . . <td r>A. 313
<td>Retardationsmätare för fordon, n . . . <td r>A. 398
<td>Rostfritt stål, r . . . <td r>A. 399
<td>Rullagrens användning å järnvägsmateriel, De svenska, f . . . <td r>M. 118
<td>Rystedtska fonden, n . . . <td r>A. 344
<td>Räknemaskinen Facits senaste modell samt till<td r>
<td><tab>jämförelse några utdrag ur räknemaskinernas<td r>
<td><tab>utvecklingshistoria, f . . . <td r>M. 137
<td>Rök- och gasskyddskurser, n . . . <td r>A. 268, 312, 368
<td>Rörgjutning kring krökt kärna, n . . . <td r>A. 195
<td>Rörledningsbyggandet i Amerika, n . . . <td r>A. 147

<td><b>S</b>chiffbautechnische Gesellschaft, n . . . <td r>A. 424
<td>Segelbåt, En liten trevlig, n . . . <td r>S. 90
<td>Selektortelefoni speciellt för järnvägar, Ett nytt system för, f . . . <td r>E. 177
<td>Selenfotocellen, n . . . <td r>A. 342
<td>Selen som skydd för magnesiumlegeringar, n . . . <td r>A. 184
<td>Självantändningsegenskaper och kemisk konstitution, n . . . <td r>K. 88
<td>Sjöhistoriska museet, n . . . <td r>A. 154
<td>Sjölunda, Gatuviadukt över bangården vid, u . . . <td r>V. V. 70
<td>Sjöregleringstekniken, Nyare rön inom, u . . . <td r>V. V. 77
<td>Skeppsbyggeriet i Sverige under år 1931 och vid början av 1932, u . . . <td r>S. 11
<td>Skeppsbyggeriets produktionsvärde,  Det svenska, n . . . <td r>S. 8
<td>Skeppsbyggnadsindustrien, Läget och utsikterna inom, u . . . <td r>A. 415
<td>Skeppsmätningsförordningar, Ändrade, n . . . <td r>S. 68
<td>Skydd mot radiostörningar från högfrekvensapparater, n . . . <td r>A. 243
<td>Skydd mot radiostörningar från likströmsmaskiner, n . . . <td r>A. 9, 165
<td>Skyskrapa med centralvärme enligt varmvattensystemet, n . . . <td r>A. 311
<td>Skånemässan, u . . . <td r>A. 334
<td>Slagrutan, En teori för, n . . . <td r>A. 335
<td>Slussområdet i Stockholm, Regleringen, u . . . <td r>V. V. 125, 137
<td>Smörjspruta, En ny, n . . . <td r>A. 273
<td>Socialiseringsnämndens förslag till domänverkets<td r>
<td><tab>omorganisation, Industriförbundet om, n . . . <td r>A. 31
<td>Socialstyrelsens kontroll över bränsleförbrukningen, n . . . <td r>A. 359
<td>Sockerbetsodlingens tjänst, Kemiska och statistiska metoder i, r . . . <td r>A. 455
<td>Socker som murbrukstillsats, n . . . <td r>V. V. 88
<td>Sopförbränningsanläggning i Lyon, n . . . <td r>A. 485
<td>Sortering av apelsiner efter specifika vikten, n . . . <td r>A. 478
<td>Spårsneddningens inverkan på läckningen vid asynkronmotorer, u . . . <td r>E. 114
<td>Spårvägsstatistik, n . . . <td r>E. 128
<td>Stadsplanelära, Undervisningen i, n . . . <td r>A. 197
<td>Standardiserad primärdistribution, n . . . <td r>E. 128
<td>Standardiseringsarbetet i Sverige år 1931, n . . . <td r>A. 300
<td>Statens exportstipendier 1932, n . . . <td r>A. 383
<td>Statens järnvägar, n . . . <td r>A. 113, 248, 389
<td>Statens provningsanstalt, n . . . <td r>A. 477
<td>Statens vattenfallsverk, n . . . <td r>A. 40, 273, 300
<td>Statsisbrytaren "Ymer", u . . . <td r>S. 1, 9
<td>Statsisbrytaren "Ymers" maskinella utrustning med<td r>
<td><tab>särskild hänsyn till framdrivningsmaskineriet, f . . . <td r>S. 53, 61
<td>Statsunderstöd åt hantverksmästare för utbildande av lärlingar, n . . . <td r>A. 244
<td>Stockholms dockfråga, n . . . <td r>A. 430
<td>Stockholms elektricitetsverk, u . . . <td r>A. 345
<td>Stockholms gas- och elektricitetsverk, n . . . <td r>A. 183
<td>Stockholms gasverks distributionsnät, Utvecklingen av, u . . . <td r>A. 126
<td>Stockholms nya gasklocka, u . . . <td r>V. V. 113
<td>Stockholms spårvägar år 1931, n . . . <td r>A. 205
<td>Stockholms stads småstugebyggen, n . . . <td r>A. 349
<td>Stockholms trafikfrågor, u . . . <td r>A. 369
<td>Strålningsmotstånd samt dess tillämpning vid undersökning<td r>
<td><tab>av enkla multipelantenners effektivitet, Metod för beräkning av, u . . . <td r>E. 123
<td>Strömbrytarfrågan, Diskussion i elektroingenjörsföreningen
<td><tab>den 16 okt. 1931, u . . . <td r>E. 25
<td>Strömställaren, Den lysande, u . . . <td r>A. 288
<td>Studieresa till Dnjeprostroj, n . . . <td r>A. 123
<td>Studieresor för teknologer, Utländska, u . . . <td r>V. V. 25
<td>Stålbehandlingskurser, n . . . <td r>A. 431
<td>Sughuvar och rotorventilatorer, Undersökning av, u . . . <td r>M. 107
<td>Svarvar, Verktygs-, u . . . <td r>M. 35
<td>Svensk-dansk Jernbanebygning i Tyrkiet, f . . . <td r>A. 177, 189
<td>Svensk industrikalender, n . . . <td r>A. 81
<td>Svensk vägkalender, n . . . <td r>A. 106
<td>Svenska betongkalendern, n . . . <td r>A. 198
<td>Svenska elektricitetsverksföreningen, n . . . <td r>A. 40, 206
<td>Svenska flottledsförbundets årsmöte, n . . . <td r>A. 66
<td>Svenska gasverken under år 1931, n . . . <td r>A. 327
<td>Svenska gasverksföreningen, n . . . <td r>A. 66
<td>Svenska kryssarklubbens nionde konstruktionstävling, n . . . <td r>S. 24
<td>Svenska mässan, n . . . <td r>A. 81
<td>Svenska spårvägsföreningens årsmötesförhandlingar, n . . . <td r>A. 92
<td>Svenska studiekommissionen för svetsningsfrågor, n . . . <td r>A. 29
<td>Svenska teknologföreningen:<td r>
<td><tab>Allmänt sammanträde . . . <td r>A. 95, 135, 368, 432, 454
<td><tab>Avdelningen för industriell ekonomi och organisation . . . <td r>A. 292, 486
<td><tab>Avdelningen för kemi och bergsvetenskap . . . <td r>B. 16, 24, 32, 48,
<td><td r>80, 88, K. 24, 40, 56
<td><tab>Avdelningen för mekanik  . . . <td r>M. 16, 40, 50,
<td><td r>64, 75, 124, 144
<td><tab><tab>Årsberättelse . . . <td r>M. 62
<td><tab>Avdelningen för skeppsbyggnadskonst . . . <td r>S. 8, 48, 88
<td><tab><tab>Årsberättelse . . . <td r>S. 17
<td><tab>Avdelningen för väg- och vattenbyggnadskonst . . . <td r>V. V. 15, 27, 38, 51,
<td><td r>62, 75, 123, 135
<td><tab><tab>Årsberättelse . . . <td r>V. V. 13
<td>Svenska elektroingenjörsföreningen . . . <td r>E. 20, 36, 52, 66,
<td><td r>83, 98, 160, 188
<td><tab>Årsberättelse . . . <td r>E. 66
<td>Biblioteket, u . . . <td r>A. 353
<td>Höstutflykten till Västerås, r . . . <td r>A. 371
<td>Nyrestaurerade lokaler, u . . . <td r>A. 313, 385
<td>Presidieskifte, n . . . <td r>A. 7
<td>Restaurant, n . . . <td r>A. 174, 312, 440
<td>Valkommitté, n . . . <td r>A. 81
</table>

<table>
<td><td r>Sid.
<td><tab>Årsberättelse för år 1931, u . . . <td r>A. 26
<td><tab>Årsmötet, r . . . <td r>A. 125
<td>Sveriges bergshantering år 1931, n . . . <td r>A. 250
<td>Sveriges geologiska undersökning, n . . . <td r>A. 290
<td>Sveriges hamnkalender, n . . . <td r>A. 291
<td>Sveriges handelsflotta år 1930, n . . . <td r>A. 186
<td>Sveriges industri under år 1930, n . . . <td r>A. 19
<td>Svetsning av koppar, Acetylen-syrgas-, u . . . <td r>A. 85
<td>Svetsningsfrågor, Svenska studiekommissionen för, n . . . <td r>A. 29
<td>Svetsningskurser i landsorten, n . . . <td r>A. 268
<td>Svetsningsmaskinernas egenskaper och användningsmöjligheter, u . . . <td r>A. 38
<td>Svetsningsteknik som läroämne, u . . . <td r>A. 345
<td>Svingninger ved kraftledninger i Norge, Erfaringer av, f . . . <td r>E. 60
<td>Synkronmaskiner, Vätgaskylning av stora, u . . . <td r>E. 80
<td>Synkronmotorer med högt startmoment, n . . . <td r>E. 144
<td>Syrafasta och eldfasta material, Om användningen av, f . . . <td r>K. 73, 86, 92
<td>Säkerhetsanordningar vid framställning och användning av acetylen, n . . . <td r>A. 197
<td>Säkerhetsföreskrifter vid uppfordringsanordningar för<td r>
<td><tab>personalbefordran i gruvor och stenbrott, u . . . <td r>A. 206
<td>Sällsynta grundämnen i finska mineral, n . . . <td r>A. 302
<td>Söndersprungen flänsförbindning i huvudångledning, u . . . <td r>A. 78

<td><b>T</b>ekniska forskningen under året, f . . . <td r>A. 425
<td>Tekniska frågor vid årets riksdag, u . . . <td r>A. 33
<td>Tekniska förbundet i Borås, n . . . <td r>A. 166
<td>Tekniska föreningar, referat från<td r>
<td><tab>Chalmersska ingenjörsföreningen . . . <td r>A. 320
<td><tab>Chalmersska ingenjörsföreningens Stockholmsavdelning . . . <td r>A. 44, 320
<td><tab>Flottans ingenjörsförening . . . <td r>A. 43
<td><tab>Ingenjörsföreningen i Halmstad . . . <td r>A. 12, 456
<td><tab>Ingenjörsklubben i Falun . . . <td r>A. 22
<td><tab>Kalmar teknologklubb . . . <td r>A. 320
<td><tab>Norrköpings Polytekniska förening . . . <td r>A. 44, 135, 200, 251, 488
<td><tab>Skånska ingenjörsklubben . . . <td r>A. 75, 83, 135, 174,
<td><td r>227, 304 399, 455
<td><tab>Stockholms byggnadsingenjörsförening . . . <td r>A. 68, 168
<td><tab>Tekniska förbundet i Borås . . . <td r>A. 56, 167, 226
<td><tab>Tekniska föreningen i Eskilstuna . . . <td r>A. 75, 124, 200,
<td><td r>227, 455, 487
<td><tab>Tekniska föreningen i Gävle . . . <td r>A. 187, 487
<td><tab>Tekniska föreningen i Härnösand . . . <td r>A, 23, 199, 320, 455
<td><tab>Tekniska föreningen i Jönköping . . . <td r>A. 24
<td><tab>Tekniska föreningen i Karlskrona . . . <td r>A. 12, 124, 252, 328, 480
<td><tab>Tekniska föreningen i Uppsala . . . <td r>A. 68, 83, 168, 199, 477, 480
<td><tab>Tekniska föreningen i Västerås . . . <td r>A. 83, 136, 207, 228,
<td><td r>252, 392,448
<td><tab>Tekniska samfundet i Göteborg . . . <td r>A. 11, 96, 187, 271, 303,
<td><td r>447, 450, 478
<td><tab>Östergötlands tekniska förening i Linköping . . . <td r>A. 107, 188, 320, 447, 480
<td>Tekniska föreningen i Gävle, n . . . <td r>A. 268
<td>Tekniska föreningen i Härnösand, n . . . <td r>A. 251
<td>Tekniska föreningen i Uppsala, n . . . <td r>A. 276
<td>Tekniska högskolan:<td r>
<td><tab>Docentur i mekanisk teknologi, n . . . <td r>A. 248
<td><tab>Docentur i vattenkraftteknik och vattenregleringar, n . . . <td r>A. 359
<td><tab>Fackavdelningar, Nya . . . <td r>A. 317
<td><tab>Installationsföreläsningar, n . . . <td r>A. 463
<td><tab>Katalog, n . . . <td r>A. 484
<td><tab>Professur i geodesi . . . <td r>A. 273
<td><tab>Professur i vägbyggnad och kommunikationsteknik . . . <td r>A. 242
<td><tab>Årsredogörelse . . . <td r>A. 242
<td>Tekniska museet, n . . . <td r>A. 165, 186
<td>Tekniska museet, Ett beaktansvärt nyförvärv till, u . . . <td r>A. 443
<td>Tekniska pressen, Några vägar för tillgodogörande av den, f . . . <td r>A. 169, 182
<td>Tekniska samfundets 50-årsjubileum, n, u . . . <td r>A. 251, 450
<td>Tekniska undervisningens ordnande, Den högre, n . . . <td r>A. 430
<td>Tekniskt museum vid Marma såg, n . . . <td r>A. 268
<td>Teknologernas praktikfråga, n . . . <td r>A. 444
<td>Teknologie doktor inom väg-  och vattenbyggnadsfacket, Ny, n . . . <td r>V. V. 63
<td>Telefonförbindelsen Stockholm--Malmö, f . . . <td r>E. 74
<td>Telefonsjökablarnas utveckling under en 10-årsperiod, f . . . <td r>E. 69
<td>Telefonstatistik, n . . . <td r>E. 128
<td>Temperaturledningstal för keramiska material, Om bestämning av, u . . . <td r>A. 285
<td>Tennets korrosion. -- "Etsningar" och "svarta fläckar", f . . . <td r>B. 57, 69
<td>Termodynamiska storheter och beteckningar, n . . . <td r>A. 183
<td>Termometer med rödfärgad kvicksilverpelare, n . . . <td r>A. 375
<td>Textila material, Bestämning av tjockleken hos, n . . . <td r>A. 397
<td>Textilindustrien och konsten, Möjligheten och betydelsen<td r>
<td><tab>av ett samarbete mellan, r . . . <td r>A. 167
<td>Thomas formel, Härledning av, u . . . <td r>V. V. 49
<td>Tidskrift, en ny, n . . . <td r>A. 431
<td>Tidskrift för granitindustrien, n . . . <td r>A. 156
<td>Tidskriftsnytt inom mekaniska och elektriska facken, u . . . <td r>A. 36, 70, 110, 179,
<td>221, 265, 314, 357, 394, 436, 482<td r>
<td>Tidvattenkraftprojekt i Argentina, n . . . <td r>V. V. 16
<td>Tiger-Creekkraftverket, n . . . <td r>A. 187
<td>Tio budord för svenska bergsprängare, n . . . <td r>A. 224
<td>Trafikräkning, Teoretisk, u . . . <td r>V. V. 73
<td>Trafiksäkerheten vid vägkorsningar, n . . . <td r>A. 273
<td>Traneberg, Järnbågställningen till 181 m betongbrovalven vid, u . . . <td r>V. V. 131
<td>Transformator med evolventkärnor, n . . . <td r>A. 249
<td>Transportsystemet för mass- och styckegods på<td r>
<td><tab>frammarsch, "Containers", u . . . <td r>A. 209
<td>Transportsäkra gasbehållare, n . . . <td r>A. 8
<td>Trefas kommutatormotorns praktiska användning, f . . . <td r>E. 110
<td>Trycklufthärdning av skär å ihåligt, legerat<td r>
<td><tab>bergborr-stål av oljehärdningstyp, u . . . <td r>B. 81
<td>Tryckminskningen vid oljors strömning genom<td r>
<td><tab>rörledningar, Beräkning av, u . . . <td r>K. 9
<td>Träkonservering, Nya metoder för, n . . . <td r>A. 274
<td>Tullar och inflation, n . . . <td r>A. 21, 32
<td>Turbinutbyte, Ett märkligt, n . . . <td r>A. 215
<td>Turbogenerator, En 115 000 kW, n . . . <td r>E. 115
<td>Turbogeneratorer, Metoder för beräkning av virvelströmsförlusterna<td r>
<td><tab>i omagnetiska pressflänsar vid stora, u . . . <td r>E. 129
<td>Tyska elektroindustrien, n . . . <td r>E. 66
<td>Tysklands järnmalmer, n . . . <td r>A. 484
<td>Tandning, förbränning och explosion, f . . . <td r>M. 29

<td><b>U</b>gnsleverans, En märklig, n . . . <td r>A. 342
<td>Ugnstak, hängande, n . . . <td r>A. 104
<td>Underjordisk vattentillgång skyddas genom lagstiftning?,<td r>
<td><tab>Kan en, u . . . <td r>A. 433
<td>Undervisningen i stadsplanelära, n . . . <td r>A. 197
<td>Ungerskt föreningsjubileum, n . . . <td r>E. 52
<td>Universalinfällningsverktyg, n . . . <td r>A. 398
<td>Universaltvingen, n . . . <td r>A. 91
<td>Upptrycket i dammar, n . . . <td r>A. 326
<td>U. S. A:s elektroexport 1931, n . . . <td r>E. 127
<td>Utfärd till Dannemora, n . . . <td r>A. 234
<td>Utrikespolitiska kvartalet, u . . . <td r>A. 117, 261, 362

<td><b>V</b>alsverk och valsningsmetoder i Tyskland och England, u . . . <td r>B. 4, 19
<td>Varmvattenberedare som belastningsutjämnare, n . . . <td r>A. 328
<td>Varning för ohederliga utländska handelsagenter, n . . . <td r>A. 311
<td>Varv och verkstäder:<td r>
<td><tab>A/S Aalborg- Maskin- og Skibsbyggeri . . . <td r>S. 31
<td><tab>A/S Åkers Mek. Verksted . . . <td r>S. 31
<td><tab>A/b Atlas Diesel . . . <td r>S. 18
<td><tab>Brandholmens varv . . . <td r>S. 18
<td><tab>A/S Burmeister & Wains Maskin- og Skibsbyggeri . . . <td r>S. 23
<td><tab>A/b Chrichton-Vulcan . . . <td r>S. 32
<td><tab>A/b Ekensbergs varv . . . <td r>S. 18
<td><tab>Eriksbergs mek. verkstads a/b . . . <td r>S. 13, 82
<td><tab>A/b Finnboda varv . . . <td r>S. 18
<td><tab>A/b Fisksätra båtvarv . . . <td r>S. 18
<td><tab>A/S Framnses Mek. Verksted . . . <td r>S. 32
<td><tab>Frederikshavns Værft og Flydedok A/S . . . <td r>S. 31
<td><tab>A/S Fredrikstad mek. verksted . . . <td r>S. 31
<td><tab>Gustafsson & Söners skeppsvarv . . . <td r>S. 20
<td><tab>Gävle varvs-  & verkstads nya a/b . . . <td r>S. 18
<td><tab>A/b Götaverken . . . <td r>S. 13
<td><tab>Helsingborgs varvs-  & svetsnings a/b . . . <td r>S. 20
<td><tab>A/S Helsingörs Jernskibs- og Maskinbyggeri . . . <td r>S. 29
<td><tab>A/b Holms skeppsvarv . . . <td r>S. 21
<td><tab>Kalmar varv . . . <td r>S. 19
<td><tab>Karlskrona örlogsvarv . . . <td r>S. 19
<td><tab>Kockums mek. verkstads a/b . . . <td r>S. 14
<td><tab>A/b Lidingövarvet . . . <td r>S. 18
<td><tab>A/b Lindholmen-Motala . . . <td r>S. 21
<td><tab>A/b Lundby mek. verkstad . . . <td r>S. 21
<td><tab>A/b Lödöse varv . . . <td r>S. 21
<td><tab>Marinens Hovedvserft, Horten . . . <td r>S. 31
<td><tab>A/b Metvikens mek. verkstad . . . <td r>S. 32
<td><tab>A/S Nakskov Skibsværft . . . <td r>S.  30
</table>

<table>
<td><td r>Sid.
<td><tab>Nya varvs a/b Öresund . . . <td r>S. 20
<td><tab>Nylands Verksted . . . <td r>S. 31
<td><tab>Odense Staalskibsværft . . . <td r>S. 30
<td><tab>Oskarshamns mek. verkst. och skeppsdockas a/b . . . <td r>S. 19
<td><tab>Porsgrunds Mek. Verksted . . . <td r>S. 31
<td><tab>A/b Sjöexpress . . . <td r>S. 18
<td><tab>Skandia-verkens a/b . . . <td r>S. 22
<td><tab>Sölvesborgs varvs- & rederi a/b . . . <td r>S. 19
<td><tab>A/S Trondhjems mek. verksted . . . <td r>S. 32
<td><tab>Vikens skeppsvarv . . . <td r>S. 21
<td><tab>Örlogsvaerftet, Köbenhavn . . . <td r>S. 29
<td>Washingtonklassifikationen och de tekniska biblioteken, n . . . <td r>A. 207
<td>Vattendomstolarna, n . . . <td r>A. 18, 113
<td>Vattenfallsstyrelsen, n . . . <td r>A. 40, 113, 248, 396, 438
<td>Vattenkraftdag i Borås, n . . . <td r>A. 424
<td>Vattenkraft, Finlands utbyggda, n . . . <td r>A. 7
<td>Vattenkraft och ångkraft inom den allmänna<td r>
<td><tab>kraftförsörjningen i Sverige, f . . . <td r>A. 253, 270
<td>Vattenkraft och ångkraft i U.  S. A., n . . . <td r>E. 66
<td>Vattenkraft under år 1931, f . . . <td r>V. V. 9
<td>Vattenledningsarbete, Ett märkligt, n . . . <td r>A. 197
<td>Vattenståndsprognoser, n . . . <td r>A. 146
<td>Vattentillgång, Kan en underjordisk vattentillgång<td r>
<td><tab>skyddas genom lagstiftning?, u . . . <td r>A. 433
<td>Vattenturbiner, Världens största, n . . . <td r>A. 73, 92
<td>Vattenvägar, Inre, u . . . <td r>V. V. 29, 56
<td>Veckans grodfångst, n . . . <td r>A. 485
<td>Vedeldning i Finland, ökad, n . . . <td r>A. 302
<td>Ved- och träkolseldade värmeledningspannor, n . . . <td r>A. 92
<td>Velockmuttern, n . . . <td r>A. 446
<td>Ventilatorer, Undersökning av Sughuvar och rötor-, u . . . <td r>M. 107
<td>Verkstadsindustrien, Den mekaniska, u . . . <td r>A. 410
<td>Verktygsmaskiner, Avprovning av, u . . . <td r>A. 97
<td>Verktygsmaskiner på Leipzigermässan 1932, u . . . <td r>M. 48
<td>Verktygsmaskinindustrien, u . . . <td r>A. 414
<td>Verktygssvarvar, u . . . <td r>M. 35
<td>Vibrationer i kraftledningar, f . . . <td r>E. 53
<td>Widerström, K. E., f . . . <td r>A. 289
<td>Viktmärkning av kollin för transport å fartyg, n . . . <td r>A. 74
<td>Virvelströmsförlusterna i omagnetiska pressflänsar vid<td r>
<td><tab>stora turbogeneratorer, Metoder för beräkning av, u . . . <td r>E. 129
<td>Volframkarbidlegeringar och deras tekniska användning,<td r>
<td><tab>Om högprocentiga, f . . . <td r>B. 9
<td>Volfram, ökad förbrukning av, n . . . <td r>A. 222
<td>A.-b. Volvo under 1931, n . . . <td r>A. 197
<td>Vågar, Moderna industri-, u . . . <td r>A. 465
<td>Vägar under år 1931, f . . . <td r>V. V. 22
<td>Vägbeläggningar enligt makadamprincipen, u  . . . <td r>V. V. 89, 106
<td>Vägbeläggningar, Maskin för provning av, n . . . <td r>A. 30
<td>Vägdagar i Falun, n . . . <td r>A. 334
<td>Vägingenjörerna, n . . . <td r>A. 290, 396
<td>Vägmotioner, n . . . <td r>A. 79
<td>Väg- och broinspektörerna, n . . . <td r>A. 259
<td>Väg- och vattenbyggnadsfacket under år 1931, f . . . <td r>V. V. 1, 22
<td>Väg- och vattenbyggnadskåren, n . . . <td r>A. 7, 290, 367
<td>Väg- och vattenbyggnadsstyrelsen, n . . . <td r>A. 164, 248
<td>Vägprofessuren . . . <td r>A. 77, 115, 147
<td>Vägtjära, Nytt om,  n . . . <td r>A. 396
<td>Världskraftkonferensen 1933, u . . . <td r>A. 362
<td>Världskraftkonferensens sektionsmöte, n . . . <td r>A. 164, 383, 451
<td>Världsproduktionen av automobiler och motorcyklar, n . . . <td r>A. 344
<td>Världsproduktionen av nonferrometaller år 1931, n . . . <td r>A. 336
<td>Vägvält, En treaxlad, n . . . <td r>A. 30
<td>Världens tonnageproduktion år 1931, n . . . <td r>S. 24
<td>Världstillgången av bränslen och bränsleproduktion<td r>
<td><tab>under åren 1900--1930, u . . . <td r>A. 149
<td>Världsskeppsbyggeriet vid årsskiftet 1931--1932, n . . . <td r>S. 15
<td>Världsskeppsbyggeriet vid I. kvartalets slut, n . . . <td r>S. 40
<td>Världsskeppsbyggeriet vid  II. kvartalets slut, n . . . <td r>S. 60
<td>Världsskeppsbyggeriet vid III. kvartalets slut, n . . . <td r>S. 84
<td>Värmecentral, Ångreservstation som, u . . . <td r>A. 293
<td>Värmeisolering i hushållsugnar, n . . . <td r>A. 174
<td>Värmeledningspannor, Ved- och träkolseldade, n . . . <td r>A. 92
<td>Värmeöverföringsproblemet vid förbränningsmotorer, u . . . <td r>M. 101
<td>Värmländska bergsmannaföreningen, n . . . <td r>B. 32
<td>Värmländska ingenjörsföreningen, n . . . <td r>A. 478
<td>Vätgaskylning av stora synkronmaskiner, u . . . <td r>E. 80
<td>Vätgas ur flytande ammoniak, n . . . <td r>A. 29
<td>Växlingslokomotiv för kombinerad kontaktledningsbatteri-<td r>
<td><tab>och dieseldrift, n . . . <td r>E. 116

<td><b>Y</b>rkesinspektionens effektivisering, u . . . <td r>A. 381
<td>Yrkesinspektionens verksamhet, n . . . <td r>A. 55, 398

<td><b>Z</b>ink-jod-ackumulatorn, n . . . <td r>A. 248

<td>A.-b. <b>Å</b>björn Andersons 50-årsjubileum, n . . . <td r>A. 291
<td>Ånganläggningar med olika eldstadsanordningar,<td r>
<td><tab>Förbränningsförloppets anpassande efter varierande<td r>
<td><tab>ånguttag vid moderna, u . . . <td r>M. 104
<td>Ångbehov, Om täckning av varierande, u . . . <td r>M. 134
<td>Ångkompressor, ett system för förbättring av<td r>
<td><tab>ekonomien hos kolvångmaskiner för fartygsdrift,<td r>
<td><tab>Götaverkens, f . . . <td r>M. 125
<td>Ångkraft inom industriell drift i Finland, f . . . <td r>A. 237, 245, 270
<td>Ångkraftverk i tropikerna, Ett, u . . . <td r>M. 89
<td>Ångmotorvagn, En märklig, n . . . <td r>A. 336
<td>Ångpanneföreningarna, n . . . <td r>A. 147, 249
<td>Ångpannesotning med sandbläster, n . . . <td r>A. 359
<td>Ångpannestatistik, Tysk, n . . . <td r>A. 31
<td>Ångpannor med liggande vattenrör, Negativ cirkulation i, u . . . <td r>M. 45
<td>Ångpannor, Tubulära, u . . . <td r>M. 59
<td>Ångreservstation som värmecentral, u . . . <td r>A. 293
<td>Ångturbiner med hjälp av varaktighetsdiagram,<td r>
<td><tab>Dimensionering av, u . . . <td r>M. 33

<td><b>Ö</b>strands sulfatfabrik, Den elektriska anläggningen vid, f . . . <td r>E. 85
<td>Östrands sulfatfabriks vattenledning, u . . . <td r>V. V. 101
<td>Övergångskurvor för järnvägar, spårvägar och körbanor, u . . . <td r>V. V. 41
</table>
</chapter>
<chapter name="FÖRFATTAREREGISTER.">
<h3>FÖRFATTAREREGISTER.</h3>
<table><td><td r>Sid.
<td><b>A</b>hlberg, Karl . . . <td r>V. V. 3
<td>Ahlfors, K. Axel . . . <td r>M. 77
<td>Aldendorff, H. . . . <td r>A. 377
<td>Alexandersson, H. V. . . . <td r>E. 177
<td>Alm, Emil . . . <td r>E. 161
<td>Almquist, E. C. H. . . . <td r>S. 78
<td>Althin, Torsten (T. A.) . . . <td r>A. 11,
<td>42, 147, 167, 175, 199, 230, 443<td r>
<td>Andersson, E. R. . . . <td r>E. 159
<td>Andreasen, A. H. M. . . . <td r>K. 6, 12, 20
<td>Angel, G. (Agi.) . . . <td r>A. 226

<td><b>B</b>enedicks, Carl . . . <td r>A. 291
<td>Bengtson, Y. (Bn) . . . <td r>A. 45
<td>Berg, Gottfried . . . <td r>A. 225
<td>Berggren, August . . . <td r>V. V. 65
<td>Bergsten, Carl . . . <td r>A. 385
<td>Bexelius, P. O. . . . <td r>V. V. 41
<td>Billing, I. . . . <td r>E. 92
<td>Björgerd, Theodor . . . <td r>A. 15
<td>Blidberg, Per Gust. . . . <td r>A. 27
<td>Blomqvist, Mårten . . . <td r>M. 53, 121
<td>Blume, L. . . . <td r>A. 409
<td>Borgquist, W. . . . <td r>E. 101
<td>Bosæus, Elis . . . <td r>A. 137
<td>Brahmer, Henry . . . <td r>K. 25, 36
<td>Brennert, Sven . . . <td r>B. 57, 69
<td>Brodin, H. . . . <td r>E. 85
<td>Bucher, H. . . . <td r>E. 153, 172

<td><b>C</b>arlberg, Erik . . . <td r>M. 98
<td>Christofferson, V. . . . <td r>S. 53, 61
<td>Collinder, Per . . . <td r>A. 57

<td><b>D</b>ahl, Hjalmar O. . . . <td r>M. 113
<td>Danielsen, Nils . . . <td r>A. 277
<td>Danielsson, Uno . . . <td r>S. 49
<td>Danz, A. . . . <td r>K 135
<td>Davidsson, W. (W. D--n) . . . <td r>A. 207, M. 15, V. V. 52
<td>Dellner, G. . . . <td r>A. 410
<td>Drakenberg, J. . . . <td r>E. 110
<td>Dreyfus, L. . . . <td r>E. 114, 129
<td>Du Rietz, Carl Hj. . . . <td r>K. 65, 76

<td><b>E</b>dholm, Sten . . . <td r>V. V. 87
<td>Eisen, Albert . . . <td r>A. 229
<td>Ekelund, Bo . . . <td r>V. V. 1
<td>Ekman, Per G. . . . <td r>B. 4, 19
<td>Ekwall, Axel . . . <td r>V. V. 29, 56
<td>Engblom, Alex . . . <td r>A. 43
<td>Engelbrecht, Harry . . . <td r>E. 35

<td>Engström, Gunnar . . . <td r>B. 17
<td>Enström, Axel F. . . . <td r>A. 181, 412,
<td><td r>425, 457
<td>Ericson, N. . . . <td r>S. 53, 61
<td>Ericsson, Åke . . . <td r>V. V. 76, 473
</table>


<table>
<td>Essén, Rütger . . . <td r>A. 117, 261, 362

<td><b>F</b>alk, Erik . . . <td r>A. 139
<td>Finne, Walo (--é) . . . <td r>V. V. 63, 64, 112
<td>Folcker, I. . . . <td r>E. 145
<td>Forsberg, Uno . . . <td r>A. 413
<td>Forssell, C. (C. F.) . . . <td r>V. V. 64
<td>Frilund, Harald . . . <td r>A. 237, 245
<td>Fröman, K. A. (Fmn) . . . <td r>A. 26, 232,
<td><td r>269, 270, 470

<td><b>G</b>abrielsson, Assar . . . <td r>A. 157
<td>Gawell, Uno . . . <td r>S. 16
<td>Gelhaar, Julius . . . <td r>K. 81
<td>Gertz, R. (Gz.) . . . <td r>A. 486
<td>Glas, E. T. . . . <td r>E. 123, 168
<td>Gollnow, G. . . . <td r>A. 249
<td>Granberg, V. W. . . . <td r>M. 59
<td>Granholm, Hjalmar . . . <td r>A. 133
<td>Gyllenstierna, K. (K. Ga.) . . . <td r>A. 236
<td>Göschel, Heinz . . . <td r>E. 185

<td><b>H</b>aarmann, Erich . . . <td r>B. 89
<td>Halldin, C. H. . . . <td r>A. 89
<td>Halldin, Gustaf . . . <td r>S. 1, 9
<td>Hallhagen, F. (F. Hhn.) . . . <td r>V. V. 40
<td>Hallström, Erik . . . <td r>A. 307
<td>Hallström, Omar (O. H.) . . . <td r>A. 414, M. 146
<td>Hammar, Olof . . . <td r>M. 89, 125
<td>Hammarskiöld, Arvid . . . <td r>S. 43
<td>Hammarskjöld, Carl . . . <td r>M. 88
<td>Hartzell, Gösta . . . <td r>S. 69
<td>Hedén, E. . . . <td r>A. 415
<td>Hedén, N. . . . <td r>E. 74
<td>Hedlund, Erik . . . <td r>A. 6
<td>Hedvall, J. Arvid . . . <td r>A. 93
<td>Heikel, Göran F. . . . <td r>M. 33
<td>Heinrich, Hans . . . <td r>M. 41
<td>Hellborg, Runo . . . <td r>A. 441, M. 134
<td>Hellstedt, L. . . . <td r>A. 416
<td>Hellström, Bo . . . <td r>A. 226
<td>Hentz, Georg (G. H.) . . . <td r>A. 334,
<td><td r>V. V. 53, 120, 143
<td>Herlitz, I. . . . <td r>E. 1, 36
<td>Hjertstedt,  Herm. . . . <td r>A. 149
<td>Hogner, E. . . . <td r>S. 85
<td>Holmgren, A. . . . <td r>E. 8, 64, 69
<td>Holmgren, Frithiof . . . <td r>A. 36, 70,
<td>110, 169, 179, 221, 265, 314,<td r>
<td>345, 357, 394, 436, 482<td r>
<td>Holst, E. . . . <td r>V. V. 33
<td>Holst, J. C. . . . <td r>E. 60
<td>Holst, O. T. . . . <td r>E. 150
<td>Hubendick, E. . . . <td r>A. 67, 217
<td>Huldt, Kristoffer . . . <td r>A. 143
<td>Hultén, A, (Hn) . . . <td r>M. 52
<td>Hylander, Erik (E. H--r) . . . <td r>A. 33, 369, 
<td><td r>383, 388, B. 73
<td>Håkanson, Hilding (H. H.) . . . <td r>A. 10, M. 15,
<td>25, 29, 51, 76, 104, 136, 145<td r>
<td>Hägglund, Erik . . . <td r>K. 49, 60
<td>Häneke, Hans . . . <td r>A. 305
<td>Högbom, Alvar . . . <td r>B. 64

<td><b>J</b>akobson, Nils . . . <td r>V. V. 77
<td>Jansa, Victor . . . <td r>V. V. 101
<td>Jansson, Herman . . . <td r>V. V. 51, 59
<td>Jansson, V. August . . . <td r>M. 137
<td>Johansson, C. H. . . . <td r>A. 131, E. 82
<td>Johnson, Birger . . . <td r>A. 289
<td>Kalling, Bo . . . <td r>A. 47
<td>Kampmann, Per . . . <td r>A. 177, 189
<td>Karlberg, Robert . . . <td r>K. 17, 31
<td>Karlsson, K. I. (K.) . . . <td r>A. 328
<td>Kesselring, Fritz . . . <td r>E. 21
<td>Kleman, C. (C. K.) . . . <td r>A. 77, 109,
<td><td r>115, 148, 420
<td>Klemming, Gösta . . . <td r>A. 140
<td>Kolm, C. R. . . . <td r>A. 303
<td>Knös, T. (T. K--s) . . . <td r>A. 143
<td>Kullberg, Einar . . . <td r>M. 35
<td>Kuusinen, Jarl . . . <td r>E. 35
<td>Köhler, S. (S. K--r) . . . <td r>A. 198

<td><b>L</b>agerlöf, E. (E. L--f) . . . <td r>A. 251, 303
<td>Leonhardt, René . . . <td r>A. 17
<td>Lidvall, Nils . . . <td r>V. V. 5
<td>Lind, Sven G. . . . <td r>B. 9
<td>Lindroth, Gustaf . . . <td r>B. 81
<td>Lindström, Arvid . . . <td r>E. 19
<td>Lion, A. . . . <td r>A. 8
<td>Ljungberg, Karl . . . <td r>V. V. 131
<td>Ljungdahl, K.-G. . . . <td r>A. 253
<td>Ljungström, Fredrik . . . <td r>A. 192
<td>Ljungzell, Nils J. (N. Lll.) . . . <td r>S. 11,
<td>32, 40, 52, 59, 60, 66, 76, 83<td r>
<td>Lundberg, Holger A. . . . <td r>K. 1
<td>Lundborg, Einar . . . <td r>M. 65
<td>Lundgren, Edvin . . . <td r>M. 48
<td>Lundholm, R. . . . <td r>E. 117
<td>Lundkvist, H. . . . <td r>E. 80
<td>Luthander, Sten . . . <td r>M. 71
<td>Löfgren, Erik . . . <td r>E. 47
<td>Löfroth, Axel . . . <td r>V. V. 49
<td>Lönnqvist, Carl . . . <td r>B. 85
<td>Löwenhielm, Halvar . . . <td r>B. 65, 74

<td><b>M</b>almer, Ivar . . . <td r>S. 32
<td>von Matern, N. . . . <td r>V. V. 22
<td>Meijer, G. E. A. 450
<td>Molin, K. G. . . . <td r>A. 346, 354
<td>Molinder, Ernst . . . <td r>M. 45
<td>Morén, Hugo K. . . . <td r>M. 12
<td>Mossberg, Elis . . . <td r>B. 1
<td>Munding, H. (H. M.) . . . <td r>M. 76
<td>Mörtsell, Sture (S. M--ll) . . . <td r>A. 42, B. 15, 79

<td><b>N</b>aumann, E. . . . <td r>A. 449
<td>Nilsson, Sixten (S. N.) . . . <td r>M. 146
<td>Nordell, Torsten . . . <td r>E. 34
<td>Nordendahl, Einar . . . <td r>A. 21
<td>Nordenson, H. . . . <td r>A. 418
<td>Nordström, Allan . . . <td r>B. 33
<td>Nordström, H. F. . . . <td r>S. 52, 59
<td>Nordström, Vilhelm . . . <td r>A. 142
<td>Norlin, Evert (E--t N--n) . . . <td r>A. 201, 211,
<td><td r>K. 9, 64, 72
<td>Nothin, E. . . . <td r>A. 209, M. 96, 118
<td>Nylén, G. A. . . . <td r>V. V. 73
<td>Nyström, Harry . . . <td r>E. 77

<td><b>O</b>berger, Filip . . . <td r>A. 13, 32, 62, 101,
<td>153, 192, 241, 272, 310, 340,<td r>
<td>371, 429, 462<td r>
<td>Odqvist, F. . . . <td r>M. 17
<td>Oliver, George W. . . . <td r>A. 293
<td>Ovenden, N. . . . <td r>M. 85

<td><b>P</b>allin, H. N. . . . <td r>V. V. 25
<td>Palm, E. . . . <td r>A. 155, 454
<td>Palm, Johan . . . <td r>K. 73, 86, 92
<td>Ploman, F. . . . <td r>V. V. 51
<td>Pyk, Sven . . . <td r>A. 285

<td><b>Q</b>varfort, S. . . . <td r>A. 10, 399

<td><b>R</b>amberg, L. (L. R.) . . . <td r>K. 15
<td>Rennerfelt, T. G. . . . <td r>A. 446
<td>Richert, J. Gust. . . . <td r>A. 433
<td>Richter, Hans . . . <td r>A. 99
<td>Ridderstråle, K. Erland . . . <td r>A. 293
<td>Riis, Axel . . . <td r>V. V. 89, 106
<td>Roos af Hjelmsäter, J.  O. (J. O. R.) . . . <td r>A. 82
<td>Royen, N. . . . <td r>V. V. 50
<td>Rune, Gunnar H. . . . <td r>A. 393

<td><b>S</b>almony, A. . . . <td r>A. 288, 308
<td>Samelius, K. . . . <td r>V. V. 140
<td>Samsioe, A. Frey . . . <td r>V. V. 17
<td>Savonius, O. . . . <td r>M. 107
<td>Schager, Nils (S.) . . . <td r>A. 134
<td>Schlyter, . . . <td r>A. 225, 319
<td>Schoerner, Y. . . . <td r>S. 17
<td>Schutz, Fredrik . . . <td r>V. V. 35
<td>Schön, Edv. . . . <td r>K. 89
<td>Sillen, A. H. . . . <td r>S. 25, 33
<td>Sjölin, Bengt . . . <td r>A. 330, 338
<td>Skärblom, K.-I. (K.-I. S.) . . . <td r>K. 48, 57, 88
<td>Slettenmark, Gustaf . . . <td r>V. V. 97
<td>Sondén, Klas . . . <td r>K. 33, 41
<td>Stéenhoff, Rolf . . . <td r>A. 321
<td>van Steewen, P. O. . . . <td r>A. 69
<td>Stenhagen, F. H. (F. H. S.)<td r>
<td>A. 222, 223, 236, 248, 376, 390,<td r>
<td>485, B. 72, K. 16, 46, 64, 72, V. V. 40, 88<td r>
<td>Storch, P. . . . <td r>E. 147
<td>Strand, T. . . . <td r>E. 104
<td>Ståhle, V. (V. S.) . . . <td r>A. 481
<td>Stålhane, Bertil . . . <td r>A. 285
<td>Sundberg, Thure (Th. S.) . . . <td r>A. 197
<td>Sutter, Karl . . . <td r>E. 53
<td>Svala, C. E. . . . <td r>A. 215
<td>Svanberg, Kurt G. V. . . . <td r>V. V. 113
<td>Swedenborg, H. . . . <td r>M. 16, 124
<td>von Sydow, J. . . . <td r>A. 337

<td>von <b>T</b>erzaghi, Karl . . . <td r>V. V. 111
<td>Thelander, Thore . . . <td r>A. 353
<td>Thomas, H. . . . <td r>A. 85
<td>Thulin, Carl . . . <td r>V. V. 125, 137
<td>Traneus, G. . . . <td r>A. 147, 174
<td>Treer, M. F. . . . <td r>M. 101

<td><b>U</b>llerstam, A. E. . . . <td r>V. V. 41
<td>Upmark, E. . . . <td r>V. V. 9

<td><b>W</b>allén, Axel . . . <td r>V. V. 87
<td>Wallgren, G. . . . <td r>M. 1
<td>Weil, S. . . . <td r>A. 97
<td>Wejnarth, Axel . . . <td r>B. 41, 49, 59
<td>Velander, Edy . . . <td r>E. 37
<td>Velander, Sten . . . <td r>E. 42
<td>Wennerberg, John . . . <td r>E. 156
<td>Werner, Donovan . . . <td r>V. V. 16
<td>Werner, P. W.  (P. W. W.) . . . <td r>V. V. 52, 64, 112
<td>Wiberg, Anders (A. W.) . . . <td r>K. 15
<td>Wiessner, Paul . . . <td r>A. 38
<td>Wilner, Arvid . . . <td r>A. 126
<td>Woxén, R. . . . <td r>M. 52, 88, 124

<td><b>Z</b>etterholm, O. D. . . . <td r>V. V. 70

<td><b>Å</b>kerman, J. . . . <td r>A. 401
<td>Ångström, Tord . . . <td r>A. 25, 199
<td>Årmann, Nils . . . <td r>B. 25
<td>Åsberg, K. Theodor . . . <td r>S. 41

<td><b>Ö</b>dlund, H. O. . . . <td r>A. 78
<td>Öhman, Einar . . . <td r>B. 14
<td>Östman, C. J. . . . <td r>A. 1
</table>

</chapter>
<chapter name="TEKNISK TIDSKRIFT
HÄFT. 1 ÅRG. 62 2 JAN. 1932">
<h1>TEKNISK TIDSKRIFT</h1>
<h2>HÄFT. 1 ÅRG. 62 <tab>2 JAN. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> I goda och dåliga tider. -- Isbarksvarningar till kraftverkens tjänst, av fil. dr C. J. Östman. --
Per Nordeman † -- Notiser. -- Litteratur. -- Tekniska föreningar. -- Sammanträden.

</chapter>
<chapter name="I GODA OGH DÅLIGA TIDER.">
<h2>I GODA OGH DÅLIGA TIDER.</h2>
Det ekonomiska livets växlingar beröra en
tidskrift som denna i väsentligen två avseenden.

Under goda tider manifesteras industriens och
handelns optimistiska syn på framtiden bl. a. genom
en målmedveten och omfattande reklam, som även
kommer fackpressen till godo och därigenom
möjliggör ett utvidgat textinnehåll. Men samtidigt blir det
svårare för tidskrifterna att från vederbörande
fackmän erhålla bidrag i form av uppsatser eller
meddelanden. Det forcerade produktiva arbetet tar i
alltför hög grad tankar och tid i anspråk för att
medgiva den koncentration som ett vetenskapligt
författareskap kräver.

Under dåliga tider, då näringslivet måste anpassa
omkostnaderna efter en av konjunkturläget pressad
inkomstnivå, får oftast reklamkontot vidkännas sin
skäliga anpart av nedskärningen, en åtgärd som
genomsnittligt avspeglar sig även i fackpressens
annonsavdelningar. Så kommer väl utvecklingen
att förlöpa även nu, om än under lindrigare
symtom, med hänsyn till den växande insikten hos
näringslivets män om reklamens betydelse för
avsättningens upprätthållande under tider med vikande
prisutveckling och stegring av köplusten, när
missmodet åter börjar förbytas i framtidsförhoppningar.

Å andra sidan nödga de dåliga tiderna industrien
att söka nya uppslag till förbättringar i den
produktiva apparaten, de må vara av teknisk eller
organisatorisk natur. Den minskade produktiva
sysselsättningen ger industrimännen bättre tid till
spekulativ verksamhet av antydd art. Och som det
skrivna ordet har en obehaglig egenskap att avslöja
felslut och motsägelser, händer det ofta, att
fackmannen på deras förberedande stadium underkastar
sina nya uppslag, teorier, organisationsprogram och
metoder den skriftliga motiveringens hårda prov.
Särskilt effektiv blir denna prövning, om
förhållandena medgiva en publicering i en eller annan form
av de nya idéerna. Detta är bl. a. orsaken till att
fackpressen blir föremål för livligare intresse från de
skrivande fackmännens sida under dåliga tider än
under goda.

Om dessa allmänna iakttagelser komma att stå sig
även under den mwarande lågkonjunkturen, kan
Teknisk tidskrift med förtröstan gå det nya året till
mötes, viss om att trots de dåliga tiderna kunna
fylla alla rimliga anspråk från läsekretsens sida.

</chapter>
<chapter name="ISBARKSVARNINGAR TILL
KRAFTVERKENS TJÄNST.">
<h2>ISBARKSVARNINGAR TILL
KRAFTVERKENS TJÄNST.</h2>
<h3>Av fil. dr <sc>C. J. Östman.</sc></h3>
Kraftverkens ledningsnät besväras tid efter annan
under vintern av störningar, förorsakade av isbark
eller snöklibbning på luftledningar och stolpar.
Detta kan förekomma dels under lugnare väderlek,
varvid de uppkomna rubbningarna givetvis äro
tämligen begränsade, dels i samband med storm, då
desamma kunna bli synnerligen svårartade. I
sistnämnda fall kanske hela ledningsnätet beröres,
varjämte de lokala skadorna bliva både svårare och till
antalet större, varför reparation och felsökning tager
avsevärd tid och kostnad i anspråk. Sålunda har
det uppgivits, att de på Trollhätte kraftverks
ledningsnät uppkomna rubbningarna under den svåra
isbarksstormen den 23 oktober 1921 voro till sin
omfattning mångfaldiga gånger större än samtliga
skador, vilka under kraftverkets hela dittillsvarande,
ungefär 10-åriga drift i övrigt förekommit. Nämnda
katastrof föranledde vattenfallsstyrelsen att låta
verkställa en undersökning av de möjligheter,
som kunde finnas för förebyggande av liknande
skadegörelser genom isbark. Uppdraget lämnades till
fil. dr H. Norinder, vilken dels undersökte de
meteorologiska förhållandena under vissa inom Trollhätte
kraftverks distributionsområde inträffade
isbarksstormar under åren 1911--1921, dels uppgjorde ett
förslag till varningssystem för dylika stormar.
Systemet bestod bl. a. av täta iakttagelser och
rapporter rörande temperatur, lufttryck, vind, nederbörd
och isbarksbildning ävensom beträffande uppkomna
fel, vilka rapporter skulle insändas från de flesta
sekundärstationer -- uppgående till ett tiotal -- till
kraftverkets driftkontor i Trollhättan, varifrån
mobiliseringen härav skulle ledas. Genom konstlad
uppvärmning av ledningarna medelst elektrisk ström
kan isbarksbeläggning förhindras, men på grund av
de stora energiförlusterna är det oekonomiskt
igångsätta sådan uppvärmning, om ej risk för
isbarksbildning föreligger, och vidare bör densamma för att
göra nytta påbörjas i god tid, innan is börjat belägga
ledningarna. Behovet av ett effektivt varningssystem
är följaktligen uppenbart. För att beordra nämnda
täta observationer, vilka äro nödvändiga för att
bedöma, varest och när skyddsuppvärmning skall
tillgripas, fordras emellertid en första varning för
stormrisken.

<img 1>
Fig. 1.
</img>
I detta syfte begärdes att Statens meteorologisk-hydrografiska
anstalt skulle, oberoende av övriga
stormvarningar, från och med hösten år 1923
telegrafiskt underrätta Trollhätte kraftverk, när storm
av styrkan minst 20 meter per sekund väntades på
kuststräckan Strömstad--Varberg; vindriktningen
ville man ha angiven så noggrant som möjligt.
Meddelandet skulle för övrigt vara åtföljt av en
kortfattad prognos, avseende temperaturens allmänna
gång över kustlinjen och det där innanför liggande
landområdet. Anstalten, som förklarade sig villig
utfärda dylika varningar, hemställde å sin sida, att
i och för dessa varningar och deras kontrollerande
meteorologiska observationer anordnades vid en
station, lämpligt belägen inom det område, som vore
speciellt utsatt för isb.arksföreteelsen, samt att
därifrån erhålla tre dagliga väderlekstelegram.
Dessutom skulle meddelande insändas till anstalten, så
ofta isbarksbildning förekommit inom nätet,
innehållande uppgift på sträcka och tidpunkt för dess
inträffande samt styrkegraden; detta även i de fall, då
isbarksbildningen icke medfört några egentliga skador.

Med anledning av denna hemställan upprättade
vattenfallsstyrelsen under år 1924 en fullständig
meteorologisk station vid Högstorps sekundära
kraftstation invid Lilla Edet. Här installerades uti
fristående spjälbur en registrerande apparat för
temperatur och fuktighet (termohygrograf), varjämte
stationen försågs med en Assmanns aspirationspsykrometer
för kontrollering på bestämda tider av sagda
registreringar. I utrustningen ingick även en
nederbördsmätare och en vindfana. Redan tidigare hade
vattenfallsstyrelsen uppsatt vissa meteorologiska
instrument, varav må nämnas registrerande vindmätare
och vindfanor vid Hullsjö, i öppen terräng ca 4 km
öster om Trollhättan, i Alingsås och i Eksund invid
Norrköping. Sedan den 1 juni 1924 ha dagliga
väderlekstelegram inkommit till statens
meteorologiskhydrografiska anstalt från Högstorp, vilken station
dock under eftersommaren 1928 överflyttades till
Alingsås. Därjämte ha observations journaler och
registreringsdiagram därifrån inskickats månadsvis.

De av Statens meteorologisk-hydrografiska
anstalt önskade rapporterna om inträffad isbarksbildning i och för
kontroll av de utskickade stormvarningarna ha också tid efter annan
blivit inskickade. Dessa rapporter, vilka sammanställts av
driftchefen i Trollhättan, ingenjör A. Berggren, äro
särdeles omfattande och innehålla noggranna redogörelser över
isbarksstormarnas förlopp. Sålunda meddelas
nederbördsförhållandena, uppkommen
isbarksbildning, inträffade avbrott och
andra fel samt vidtagna skydds- och
reparationsåtgärder. Det störste
intresset har dock givetvis ägnats vinden och
temperaturen. Inträffandet av olika
vindstyrkor och gradtal har återgivits
såväl i tabeller som i diagram, och i
vissa fall ha även isotermerna inlagts å
karta över ledningsnätet. Slutligen
har bifogats ett omdöme beträffande
huru de olika varningarna utfallit.

År 1928 anhöll vattenfallsstyrelsen att liknande
varningar också skulle telegrafiskt utsändas under
adress kraftverket Umeå och gälla delsträckan
Örnsköldsvik--Ångermanälven av den från Norrfors
utgående kraftledningen. Redogörelser över
väderleksförhållandena och isbarksbildning i de fall, då varning
blivit utsänd, ha även från nämnda kraftverk
inkommit till anstalten. Slutligen intresserade sig
Kramfors aktiebolag år 1929 för försök med
isbarksvarningar.  Dessa skulle avse kraftledningen från
Edsele till Kramfors och Fagervik. Utom de nämnda
speciella varningarna för isbark ha under tider, då
vissa byggnadsarbeten   pågått, varningar för storm
utsänts till Älvkarleby kraftverk under åren 1922--26
och till Motala kraftverk år 1925.

De i det föregående omnämnda observationerna
och redogörelserna från kraftverken jämte de vid
anstalten uppritade väderlekskartorna och där
förvarade journaler från meteorologiska stationer,
belägna i kraftledningarnas närhet, ha utgjort material
till föreliggande undersökning. Denna har
huvudsakligen varit avsedd att klarlägga de,
väderlekslägen, då isbark uppträder, samt att lämna ett
bidrag till studiet av betingelserna i övrigt för denna
företeelse. Vid utfärdandet av varningar härför
gäller det att av de synoptiska kartornas allmänna
utseende avgöra, huruvida en sådan väderlekssituation
är i antågande. Det är därför nödvändigt äga
kännedom om de olika typerna av dylika situationer samt
om de väderleksförändringar, vilka kunna leda till
eller äro gynnsamma för uppkomsten av en sådan.

Till en början skall förloppet av en bland de under
åren 1923--1930 inom Trollhätte kraftverks
ledningsnät inträffade isbarksstormarna beskrivas,
varigenom en första orientering erhålles beträffande de
händelser, som pläga vara förknippade därmed. För
ifrågavarande ändamål har isbarkstillfället den
27--28 oktober år 1926 blivit valt. Av de synoptiska
väderlekskartorna framgår att ett oväderscentrum,
som den 24 i nämnda månad låg väster om
Skottland, rörde sig i övervägande ostlig riktning in över

södra Sverige. Det befann sig sålunda den 25 på
Nordsjön, varest detsamma tilltog något i styrka samt
medförde en temperatur stegring över bl. a. Belgien
och Holland. I Västergötland var temperaturen
samtidigt i regel ett par grader under fryspunkten,
varjämte svaga växlande vindar voro rådande; redan
på kvällen samma dag observerades emellertid
sydostliga tilltagande vindar och mulnande himmel.
Samtidigt inkom relativt varm luft över sydligaste
Sverige. Under natten mellan den 25 och 26
vandrade ett nederbördsbälte åt norr över Götaland och
gav snöblandat regn inom Trollhätte ledningsnät,
varjämte vinden ökade till 5 à 6 Beaufort och gick
över på en riktning mellan ost och nordost. Såsom
framgår av diagrammet i fig. 1 från den
registrerande temperaturmätaren i Högstorp, nådde de varma
luftmassorna nämnda trakt vid middagstiden den 26.
Följande dag befann sig ifrågavarande oväderscentrum
betydligt försvagat på södra Östersjön.
Nederbörden fortfor visserligen, men vinden avtog
och temperaturen höll sig ganska oförändrat omkring
noll grader, såsom diagrammet visar. Av detta
finner man även, att fuktigheten så småningom
uppgick till 100 procent. Detta skedde huvudsakligen
sedan ovädret någon tid befunnit sig i ett utdöende
tillstånd, varvid nederbörden minskade och
efterträddes av dimma. Den sammanlagda nederbörden
för den 26, 27, 28 uppgick till i medeltal mellan 10
och 15 mm. De under sagda dagar vid anstaltens
stationer utförda meteorologiska observationerna
återgivas för övigt i nedanstående tabell.

Redogörelsen från driftkontoret i Trollhättan
innehåller bl. a. följande uppgifter:

d. 27 okt, linje litt. 1 611, isbark, diam.max. 50 mm., linbrott.
d. 28 okt, linje litt. 1 611F, isbark, diam.max. 70 mm.,
d. 28 okt, linje litt. 1 614, isbark, diam.max. 75 mm.,

<table>
<td c><td c><td c><td c>Kl. 8 f. m.<td c><td c><td c>Kl. 2 e. m.<td c><td c><td c>Kl. 9 e. m. <td c><td c><td c><td c>
<td c>Station<td c>1926 Okt.<td c>Vind Beauf.<td c>Fukt. %<td c>Temp.<td c>Vind Beauf.<td c>Fukt. %<td c>Temp.<td c>Vind Beuf.<td c>Fukt. %<td c>Temp.<td c>Max.temp<td c>Min.temp.<td c>Nederbörd mm.
<td>Karlstad . . . <td c>26<td>ENE 2<td c>73<td c>--1,8<td>ENE 6<td c>77<td c>+0,2<td>NE 4<td c>95<td c>--1,2<td c>+0,5<td c>--2,5<td c>--
<td><td c>27<td>NE 3<td c>89<td c>+0,6<td>NE 2<td c>92<td c>+0,8<td>NE 2<td c>96<td c>+0,2<td c>+1,0<td c>--1,5<td c>13,1
<td><td c>28<td>E 1<td c>71<td c>--1,0<td>NE 1<td c>90<td c>+0,5<td>NE 2<td c>86<td c>--1,6<td c>+0,5<td c>--2,0<td c>8,9
<td>Säffle . . . <td c>26<td c><td c><td c>--1,1<td c><td c><td c>0<td c><td c><td c>--0,1<td c>0<td c>--1,1<td c>--
<td><td c>27<td c><td c><td c>0<td c><td c><td c>+0,1<td c><td c><td c>0<td c>0<td c>--1<td c>--
<td><td c>28<td c><td c><td c>--06<td c><td c><td c>0<td c><td c><td c>0<td c>0<td c>--l<td c>--
<td>Sjötorp . . . <td c>26<td c><td c><td c>--0,2<td c><td c><td c>±0,0<td c><td c><td c>±0<td c>±0<td c>--3,0<td c>0,1
<td><td c>27<td c><td c><td c>+1,2<td c><td c><td c>+1,2<td c><td c><td c>+0,6<td c>+1,5<td c>±0<td c>5,8
<td><td c>28<td c><td c><td c>--0,6<td c><td c><td c>+0,6<td c><td c><td c>--0,8<td c>+1,0<td c>--1,0<td c>3,8
<td>Hönsäter . . . <td c>26<td c><td c><td c>--1<td c><td c><td c>±0<td c><td c><td c>-0,5<td c>+0,5<td c>--5<td c>0,1
<td><td c>27<td c><td c><td c>+1<td c><td c><td c>+0,5<td c><td c><td c>--0,5<td c>+1<td c>--1,5<td c>9,7
<td><td c>28<td c><td c><td c>±0<td c><td c><td c>--0,5<td c><td c><td c>--1<td c>--0,5<td c>--1<td c>2,6
<td>Götlunda . . . <td c>26<td c><td c><td c>+0,8<td c><td c><td c>+1,0<td c><td c><td c>--1,3<td c>+1,7<td c>--4,8<td c>0,4
<td><td c>27<td c><td c><td c>+2,0<td c><td c><td c>+2,2<td c><td c><td c>-1,6<td c>+2,7<td c>+0,0<td c>12,6
<td><td c>28<td c><td c><td c>±0,0<td c><td c><td c>+0,9<td c><td c><td c>+0,0<td c>+2,7<td c>--0.0<td c>4,7
<td>Vaberget . . . <td c>26<td c><td c><td c>0<td c><td c><td c>+0,5<td c><td c><td c>+1<td c>+1<td c>--0,5<td c>0,0
<td><td c>27<td c><td c><td c>+1<td c><td c><td c>+1<td c><td c><td c>+0,5<td c>+1,5<td c>+0,5<td c>6,0
<td><td c>28<td c><td c><td c>--0,5<td c><td c><td c>+1<td c><td c><td c>-1<td c>+1<td c>--l<td c>9,5
<td>Stora Ekeberg . . . <td c>26<td c>E 4<td c><td c>--0,5<td c>E 4<td c><td c>+0,6<td c>NE 3<td c><td c>+1,2<td c>+1,0<td c>--1,0<td c>--
<td><td c>27<td c>E 3<td c><td c>+2,0<td c>SE 2<td c><td c>+2,0<td c>--0<td c><td c>+1,3<td c>+2,0<td c>+1,0<td c>--
<td><td c>28<td c>NE 5<td c><td c>+0,2<td c>NE l<td c><td c>+0,5<td c>NE 2<td c><td c>±0,0<td c>+1,3<td c>-0,5<td c>--
<td>Skövde . . . <td c>26<td c><td c><td c>+0,5<td c><td c><td c>+0,61<td c><td c><td c>+1,2<td c>+1<td c>--3<td c>--
<td><td c>27<td c><td c><td c>+1,2<td c><td c><td c>+2<td c><td c><td c>+1,6<td c>+2<td c>0<td c>9,4
<td><td c>28<td c><td c><td c>+0,4<td c><td c><td c>+1<td c><td c><td c>0<td c>+1<td c>0<td c>6,3
<td>Skara . . . <td c>26<td c>ENE 6<td c>94<td c>+0,7<td c>ENE 6<td c>77<td c>+0,8<td c>E 5<td c>96<td c>+1,6<td c>+1,6<td c>--1,5<td c>1,7
<td><td c>27<td c>E 4<td c>96<td c>+2,0<td c>E 4<td c>94<td c>+2,6<td c>E 3<td c>93<td c>+1,8<td c>+2,6<td c>+1,0<td c>1,1
<td><td c>28<td c>NE 3<td c>96<td c>+0,4<td c>ENE 3<td c>92<td c>+0,6<td c>E 4<td c>95<td c>+0,2<td c>+2,0<td c>±0,0<td c>2,4
<td>Vänersborg . . . <td c>26<td c>NE 6<td c>85<td c>+1,8<td c>NE 7<td c>93<td c>+1,6<td c>NE 4<td c>92<td c>+1,0<td c>+2,0<td c>±0,0<td c>0,2
<td><td c>27<td c>NE 3<td c>93<td c>+2,4<td c>NE 2<td c>97<td c>+3,4<td c>NE 1<td c>80<td c>+2,9<td c>+3,5<td c>±0,0<td c>12,0
<td><td c>28<td c>E 4<td c>96<td c>+1,0<td c>E 3<td c>96<td c>+0,4<td c>E 3<td c>96<td c>+0,4<td c>+3,0<td c>--0,5<td c>7,8
<td>Högstorp . . . <td c>26<td c>SE 1<td c>95<td c>--3<td c>SSE 1<td c>50<td c>+5<td c>NE 1<td c>80<td c>0,0<td c>+1<td c>--l<td c>--
<td><td c>27<td c>ENE 1<td c>100<td c>+2<td c>ENE l<td c>100<td c>+4<td c>NE 1<td c>100<td c>+1,5<td c>+1<td c>33,0
<td><td c>28<td c>NE 2<td c>100<td c>0<td c>NE 2<td c>100<td c>+1<td c>NE 1<td c>100<td c>+0,4<td c>0<td c>10,0
<td>Vedum . . . <td c>26<td c><td c><td c>+2,4<td c><td c><td c>+1,8<td c><td c><td c>+2,21<td c><td c><td c>--
<td><td c>27<td c><td c><td c>+3<td c><td c><td c>+4,8<td c><td c><td c>+2<td c><td c><td c>7,0
<td><td c>28<td c><td c><td c>+1,2<td c><td c><td c>+1,8<td c><td c><td c>+1<td c><td c><td c>3,1
<td>Koberg . . . <td c>26<td c><td c><td c>--0,5<td c><td c><td c>+4<td c><td c><td c>±0<td c><td c>--3,5<td c>--
<td><td c>27<td c><td c><td c>--1<td c><td c><td c>+4,5<td c><td c><td c>±0<td c><td c>--3<td c>--
<td><td c>28<td c><td c><td c>--1,5<td c><td c><td c>+4.5<td c><td c><td c>±0<td c><td c>--3<td c>--
<td>Ulricehamn . . . <td c>26<td c>E 5<td c>94<td c>+0,3<td c>E 5<td c>92<td c>+0,6<td c>S 3<td c>98<td c>+1,0<td c>+1,0<td c>--1,0<td c>2,7
<td><td c>27<td c>E 1<td c>98<td c>+1,0<td c>-- 0<td c>96<td c>+2,8<td c>E 2<td c>96<td c>+1,7<td c>+3,0<td c>+1,0<td c>5,1
<td><td c>28<td c>E 1<td c>92<td c>+0,5<td c>E 1<td c>96<td c>+0,8<td c>E 2<td c>100<td c>--0,3<td c>+2,0<td c>-0,5<td c>--
<td>Jönköping . . . <td c>26<td c>NE 3<td c>89<td c>+2,0<td c>NE 2<td c>85<td c>+2,4<td c>NE 1<td c>90<td c>+3,0<td c>+3,0<td c>±0,0<td c>1,1
<td><td c>27<td c>SSE 1<td c>96<td c>+2,6<td c>SE 1<td c>84<td c>+5,0<td c>SE 1<td c>87<td c>+3,6<td c>+5,0<td c>+2,0<td c>3,2
<td><td c>28<td c>E 1<td c>84<td c>+2,7<td c>ENE 1<td c>82<td c>+2,6<td c>ENE 2<td c>89<td c>+1,4<td c>+4,0<td c>+1,4<td c>--
<td>Borås . . . <td c>26<td c>E 1<td c>96<td c>+1,0<td c>NE 5<td c>93<td c>+1,6<td c>SE 2<td c>96<td c>+2,2<td c>+2,5<td c>+0,5<td c>2,6
<td><td c>27<td c>NNE 3<td c>98<td c>+0,5<td c>SE 2<td c>95<td c>+8,5<td c>SE 3<td c>96<td c>+2,8<td c>+4,0<td c>--0,5<td c>5,6
<td><td c>28<td c>E 2<td c>96<td c>+1,9<td c>SSE 3<td c>91<td c>+2,4<td c>SE 2<td c>98<td c>+0,6<td c>+3,0<td c>+0,5<td c>0,8
<td>Göteborg . . . <td c>26<td c>E 6<td c>92<td c>+1,2<td c>ENE 5<td c>91<td c>+1,9<td c>NE 2<td c>90<td c>+4,0<td c>+4,0<td c>+1,0<td c>1,6
<td><td c>27<td c>-- 0<td c>86<td c>+4.9<td c>--  0<td c>90<td c>+3,9<td c>- 0<td c>91<td c>+2,3<td c>+5,0<td c>+2,3<td c>17,7
<td><td c>28<td c>NE 1<td c>91<td c>+2,0<td c>ENE 2<td c>87<td c>+4,0<td c>ENE 2<td c>87<td c>+2,0<td c>+5,0<td c>+1,0<td c>3,2
</table>
De svarta prickarna å fig. 3 ange läget av stationerna i denna tabell.


<img 1>
Fig. 2.
</img>
Om man på liknande sätt som i det givna exemplet
studerar samtliga 21 fall, då isbark eller
snöklibbning rapporterats från Trollhätte kraftverk, visar det
sig, att vid 11 tillfällen ha väderleksförhållandena i
stort sett utvecklats såsom ovan beskrivits. Det kan
alltså fastslås, att oväder av denna beskaffenhet
varit de vanligast förekommande vid denna för
kraftledningarna störande företeelse. Kännetecknande
för detta typiska väderleksläge är följande: Ett
oväderscentrum rör sig från söder eller sydväst mot
och ett stycke in över södra Sverige, där detsamma
i regel försvagas eller rent av upplöses, medan dess
förråd av varm luft fortsätter att tränga in över
Götaland. Temperaturen, som under inverkan av ett
högtrycksområde över Finland och de östra delarna
av vårt land, tidigare hållit sig under fryspunkten,
stiger härvid till eller i närheten av densamma.
Nederbörd i form av snöblandat regn i större eller
mindre mängder förekommer i samband med frisk
vind mellan nordost och sydost, vilken dock
knappast når stormstyrkor. I samma mån som vinden
avtager, under det oväderscentret försvagas, efterträdes
nederbörden icke sällan av dimma, och fuktigheten
uppgår till ungefär 100 procent. Ju lägre
temperaturen varit före varmluftsinbrottet, desto mer ökas
faran för isbark. I de fall, då värmestegringen icke
går upp till nollpunkten, bildas huvudsakligen
rimfrost, varjämte den eventuella snön då är relativt
torr. En schematisk bild av denna situationstyp
framställes i fig. 2. De å kraftledningarna uppkomna
skadorna äro i allmänhet icke av större omfattning
och bestå mestadels av enstaka linbrott,
linsammanslagningar och kontaktfel. Detta beror delvis på, att
full storm sällan förekommer vid denna typ. Det må
därför anmärkas, att överenskommelsen om
utsändandet av isbarksvarning, då vindstyrkan minst 20
meter per sekund kan väntas, i viss mån innebär en
motsägelse i här behandlade fall.

Angående de övriga, enskilda isbarkstillfallena
tillhörande ovannämnda typ skall här endast lämnas
ett utdrag av en från vattenfallsstyrelsen till anstalten
inkommen redogörelse beträffande ett av de mera
märkliga fallen. "Den 24 mars 1927 erhölls på
eftermiddagen och kvällen i Trollhättan isbeläggning på
mark, träd, räck, ledningar och dylikt. Väderleken
var regn utan samtidig snö samt svag nordlig vind.
Intet skäl förelåg att tro, att det skulle utveckla sig
till mera omfattande isbeläggning på
kraftledningarna. Mellan kl. 18 och 19 erhölls dock ett par
signaler från linjen Trollhättan--Skara utvisande
övergående jordkontakter på denna ledning. På grund
härav igångsattes gängse skyddskopplingar för
isbeläggning, dvs. primärlinjerna kördes, i den
utsträckning det var möjligt, kort slutna med stor
strömstyrka för smältning av uppkommande is. Den
25 erhölls stark nordostlig blåst, resulterande i
linbrott och stolpbrott på en del svagare sekundärlinjer.
Att döma av skadorna på nätet har isbeläggningen
varit tämligen jämnt fördelad över ett område österut
till mellan Håkanstorp och Skara, norrut till
Mellerud, västerut till kusten och söderut till närheten av
Lilla Edet. Enligt iakttagelser i Trollhättan och
uppgifter från distriktsingenjörerna i Skara och Göteborg
synes i detta fall isbeläggningen hava uppstått på
grund av underkylt regn ("issläng" enligt folkmålet
på vissa trakter i södra Sverige). Den 24 mars
förekom i Trollhättan regn men ingen snö, och på natten
voro alla träd och buskar så överdragna med
glasklar is, att vid rörelse av dem ett starkt klingande
ljud uppstod. Sedermera föll snö i Trollhättan, litet
den 25 mars och mera den 26 mars. Huru snövädret
uppträtt på andra ställen är ännu obekant. Det är
möjligt, att snöbeläggning även hjälpt till att belasta
linorna. Såvitt man kan finna, har dock all
isbeläggning utgjorts av glasklar is utan några som helst
blåsor. Ehuru isbeläggning av denna art icke är
sällsynt utan i mindre utsträckning förekommer flera
gånger varje år, är detta första gången underkylt
regn utan förbindelse med snö åstadkommit så stark
beläggning på våra ledningar, att nämnvärda skador
uppstått."

Beträffande återstående 10 isbarkstillfällen, som
inrapporterats från Trollhättan, och vilka icke kunnat
inrangeras under den ovan preciserade
väderlekstypen, kan såsom ett gemensamt omdöme sägas, att
snöklibbning mera än egentlig isbark orsakat
skadegörelsen i samhand med hård vind, icke sällan
uppgående till storm. I avseende på det synoptiska
väderleksläget har dock halva antalet av
ifrågavarande fall inträffat, då ett kraftigt oväderscentrum
rört sig åt norr över Östersjön och de övriga vid
oväder, som passerat i en ostlig riktning över
mellersta Skandinavien. Nederbörden har merendels varit
ganska ymnig och temperaturen i regel först stigit,
sedan åter fallit. För övrigt pläga sistnämnda slag
av oväder ge upprov till de hårdaste vindar, som
kunna förekomma i västra Sverige. Även ett fall
tillhörande denna typ skall beskrivas, nämligen
stormen den 18 januari år 1929. På kvällen föregående
dag låg ett oväderscentrum sydväst om Lofoten. Det
rörde sig under natten åt sydost och befann sig med
sin kraftigast utvecklade del över nordvästra
Götaland på morgonen den 18; därefter vandrade
detsamma ut på Östersjön. Vinden, som till en början
var sydvästlig, övergick därför så småningom till
nordvästlig. I t. e. Vinga gjordes följande

iakttagelser av vindförhållandena: Mellan kl. 6 och 7 fm.
rådde sydvästlig vind av styrkan 12 m/sek., men
redan kl. 8 var styrkan 22 m/sek, och nådde kl. 11,30
26 m/sek., vilket fortfor till kl. 2 em., då den började
sakta avtaga, och vinden vrida över på västlig.
Sålunda var den väst 16 m/sek. mellan kl. 2,30 och 3
em. för att vid 7-tiden på aftonen bli nordväst 11
m/sek. Mellan kl. 11,40 fm. och 3,15 em. rådde
intensiv snötjocka. Den i t. e. Skara uppmätta
nederbördsmängden utgjorde 13 mm. Angående
förhållandena i övrigt lämnas nedanstående utdrag ur en
mycket detaljerad och fyllig rapport härom från
driftchefen Berggren i Trollhättan.

"Under natten till den 18 jan. hade temperaturen
varit låg, enligt olika uppgifter och för olika tider
nere i ända till --20°C. På morgonen inträffade en
stark stegring i temperaturen (kl. 8 var temperaturen
ca --3°, kl. 9 ca --2°), samtidigt som en
sydvästlig storm med starkt yrväder tillstötte. Det var
tydligt, att risk för isbarksbildning förelåg, och därför
igångsattes med prognosavläsningar för isbarksdrift.
Kl. 11 hade temperaturen i Trollhättan stigit till
--0,1°C, och snön började klibba vid
kraftledningarna 1 001 a och b, 1 004 b och 1 005 a och b. Något
tidigare hade klibbning förekommit å stolpar,
trädstammar, väggar o. d. Snön föreföll dock t. o. m.
kl. 12 icke i egentlig mening våt eller klibbande.
Kl. 12,15 var temperaturen (i TK 1) +0,37, och snön
visade mera tendens att klibba. Det iakttogs
häftning å samma linjer som förut. Strömbelastningen å
linjerna torde varit ungefär nedanstående, vilken för
vindhastighet 15 m/sek. och nederbördsfri luft skulle
åstadkommit nedan angivna temperaturstegring.
<table>
<td>Linje<td c>area<td c>strömstyrka<td c>temperaturstegring
<td>1 001 a . . . <td c>3 X 185<td c>450<td c>5,1°
<td>1 001 b . . . <td c>3 X 185<td c>350<td c>3,3°
<td>1 004 b . . . <td c>3 X 185<td c>350<td c>3,3°
<td>1 005 a . . . <td c>3 X 185<td c>400<td c>4,2°
</table>
Temperaturstegring enligt Teichmüller och
Humann ETZ 1907. Strax innan kl. 9 inträffade den
första störningen, och sedan var det störningar
nästan oavbrutet till fram på eftermiddagen."

I fortsättningen av denna rapport lämnas en
kronologisk sammanställning över de störningar, som
blevo iakttagna. Dessa uppgingo till ett antal av 17
och förekommo mellan kl. 8,49 och 20,12 samt bestodo
av, för att blott nämna några bland de begagnade
facktermerna, kortslutning, nollsignaler, variationer,
pendling och jordfel. Hårdast åtgångna blevo
Göteborgs- och Trollhättedistrikten.
Sekundärstationernas observationer av temperatur, lufttryck,
vindhastighet och vindriktning igångsattes kl. 9,00 den 18
och gjordes sedan varje halvtimme, på sina håll ända
till kl. 15,30. Linjen L 6 (dvs.
Trollhättande--Uddevalla, fig. 3) inkopplades för isbarkssmältning kl.
14,10 "men smältningen avbröts, emedan ström
erhölls å endast två faser; senare konstaterades, att
linan i stolpen 181 var bruten". Av protokollen över
de vid sekundärstationerna gjorda avläsningarna
framgår bl. a. följande. Temperaturen steg till noll
grader huvudsakligen i de västra delarna av
ledningsnätet och nådde t. e. i Högstorp +1,7 grader. Det
var därför i stort sett blott i dessa delar, som
snöklibbning uppträdde. Nederbörden föll i form av snö och

<img 1>
Fig. 3.
</img>
snöblandat regn, men även hagel rapporterades. Vid
ett flertal ställen avlästes vindstyrka på 20--22 m/sek.

Vid nämnda 10 tillfällen har det i stort sett icke
varit fråga om typiska isbarkssituationer, utan gällt
kraftiga oväder av icke sällsynt beskaffenhet, vid vilka
kraftledningsrubbningar av olika slag pläga följa.

Studerar man väderlekssituationen i de fall, då
isbark eller snöklibbning förekommit på den från
Norrforsen utgående kraftledningen, kommer man till
enahanda resultat, som beträffande Trollhättedistriktet.
Mot ett högtrycksområde, inom vilket temperaturen
sjunkit åtskilliga grader under fryspunkten, vandrar
således från en sydlig riktning ett i regel icke
särdeles starkt oväder. I de flesta av det fåtal (ca 10)
fall, som sedan varningssystemets igångsättande
inrapporterats från kraftverket i Umeå, har detta oväder
utgjort en del av ett större lågtryck på Atlanten.
Införseln av värme genom sydliga luftströmningar har
varit stark, och nederbörden i en del fall rätt ymnig.
Vid de tillfällen, då den varma luftströmningen icke
nått in över den trakt, där ifrågavarande kraftledning
är framdragen, har givetvis isbark icke inträffat, och
följaktligen ha varningarna varit onödiga. Vid
avgörande av isbarksrisken i och för varnings
utsändande ligger svårigheten just i ett bedömande
av de varma luftmassornas mäktighet,
rörelsehastighet och rörelseriktning. Ur en rapport från
Norrfors kraftverk må följande anföras: "Ovädret
började den 31 jan. (1928) på aftonen med snöyra och
--2° i Örnsköldsvik. Blåsten tilltog, så att full
storm rådde under natten, och såväl träd som fönster
belades med ganska tät isbark. Den 2 febr.
minskades framåt middagen vindstyrkan något men tilltog
sedan ånyo. Isbark förmärktes på sträckan mellan
Gärden--Almsjönäs--Hammar och var ca 1" i
diameter. Vikten av densamma uppgick till 3 hg per
meter. Så småningom mot kvällen mojnade vinden
på sträckan Almsjönäs--Bjästa, men tilltog i
Umeåtrakten. Den 3 rådde fortfarande snöyra. Den 4 var
det vindstilla och töväder."

Det ovan såsom mest typiskt fastställda
väderleksläget vid isbarkstillfällen överensstämmer med det av
W. Meinardus erhållna resultatet beträffande "Das
Eisregenfall, okt. 1898". (Meteorologische
Zeitschrift 1899, s. 165.) Isbark, rimfrost, dimfrost och
snöklibbning uppstå på olika sätt men ha samma
verkan, nämligen överbelastning av ledningarna;
dessa företeelser kunna ibland uppträda nästan
samtidigt.

Betingelsen för s. k. isbark är bl. a. dels en övre,
ljum och fuktig luftströmning, i vilken kondensation
och regnbildning äger rum, dels ett undre luftskikt
med svag rörelse och med en temperatur mellan ,noll
och lägst ca --20 grader. Då luftens vattenånga
kondenseras i riklig mängd, bildas således under vissa
förhållanden på föremål, som äro avkylda till eller
under nollpunkten, ett glatt och klart isöverdrag, dvs.
isbark i egentlig mening. Den vanligaste orsaken till
detta fenomen är således ett raskt insättande av en
varm och fuktig luftström efter relativt sträng kyla.
Under vissa betingelser förekommer underkylt regn,
vilket, då det träffar föremål, genast fryser och
bildar ett tätt isöverdrag, emedan det vid frysningen
frigjorda värmet ger så stor temperatur stegring, att
sublimation icke inträder. Under ihållande fuktig
dimma, vilken kan uppträda under liknande
väderlekslägen, uppkomma ibland smärre isavlagringar.
Rimfrost och dimfrost avsätter sig däremot mera
sällan i sådan mängd, att skadegörelse på kraftledningar
blir följden. Sistnämnda två slag av nederbördsformer
uppstå huvudsakligen genom sublimation av i
luften befintlig vattenånga. Medan isbark och dimfrost
uppstå vid relativt ringa kyla, oftast i närheten av
fryspunkten, bildas däremot rimfrost vid lägre
gradtal genom frysning av vattenångan under medverkan
av sublimation. Snöklibbning kan under vissa
förhållanden bli riklig; ända till armstjockt lager av blöt
snö kan anhopa sig på ledningarna och senare ibland
fastfrysa.

Svårigheten vid utförandet av prognoser för isbark
är således, utom att avgöra väderlekslägets
gynnsamhet för dess uppkomst, att bedöma, huruvida
temperaturen verkligen kommer att hålla sig inom det
intervall, där isbarksbildning är möjlig. Medför
införseln av varm luft en stegring över 0 grader, smälter
isbarken bort, och för att den skall bli riklig och
förbli kvar, fordras i allmänhet att temperaturen
långsamt skall stiga mot noll utan att överstiga detta
gradtal. Blir temperaturstegringen ringa eller ingen, kan
ibland på sin höjd blott någon rimfrost bildas eller
torr snö falla. För att öka träffsäkerheten hos
Isbarksvarningar är det givetvis nödvändigt att fortsätta
undersökningarna. Dessa böra således i första hand
inriktas på studiet av temperaturförhållandena vid
vissa karakteristiska väderlekslägen och de därunder
förekommande meteorologiska företeelserna. Det har
framhållits, att kostnaden för ledningarnas
uppvärmning, företagen med anledning av erhållen onödig
varning, är försvinnande liten gentemot de skador, som
isbarksstorm kan åstadkomma. Emellertid är
ifrågavarande problem -- en direkt anpassning på det
praktiska livet av meteorologiens resultat -- av så stor
ekonomisk betydelse, att de onödiga varningarnas
antal ändock bör hållas lågt, m. a. o. tillförlitligheten
höjas så långt som det med till buds stående medel
kan anses vara möjligt.

</chapter>
<chapter name="PER NORDEMAN †">
<h2>PER NORDEMAN †</h2>
Den 14 december avled direktören Per Alfred
Nordeman i Stockholm, närmast sörjd av maka, född
Fagerström, och syskon.

Nordenian, som var född den 4 dec. 1866, avlade
studentexamen i Malmö och genomgick Tekniska
högskolan 1887--90. Han anställdes därefter vid
Jonsereds fabriker, där han under 15 år verkade som
konstruktör och chefsingenjör för den välkända
verkstaden för träbearbetningsmaskiner och bl. a.
representerade fabrikerna vid världsutställningen i
Paris 1900.

<img 1></img>
År 1905 utsågs Nordeinan till direktör för
Maskinfabriksaktiebolaget Scania i Malmö och beträdde
därmed det fält, på vilket han skulle komma att göra
sitt livs största insats. Sistnämnda fabrik hade
huvudsakligen tillverkat cyklar men försöksvis även
framställt bilar. Efter Nordemans tillträde omlades
fabriken successivt för uteslutande bilfabrikation.
Det var en prövande uppgift att vara svensk
bilfabrikant på den tiden. Kundkretsen var mycket
begränsad, bilen var en nyhet, som av de flesta ännu
betraktades med misstroende. Svåra konstruktions-
och materialproblem krävde sin lösning. Det var
ont om bilkunnigt folk. Men det fanns hos
Nordenian en målmedveten viljekraft, en rikedom på
uppslag och en arbetsförmåga, som besegrade hinder
och svårigheter. Scaniabilarna vunno förtroende
och marknad.

Behovet av en bredare basis för tillverkningen
gjorde sig efter hand kännbart och 1911 genomfördes
sammanslagningen mellan Scaniafabriken och
Vagnfabriksaktiebolaget i Södertälje (V. A. B. I. S.),
vilket bolag vid sidan av sin dittillsvarande
huvudfabrikation av järnvägsvagnar även tillverkat bilar.
För det nya företaget, som erhöll namnet A.-b.
Scania-Vabis, blev Nordeman chef. Båda fabrikerna
hade dittills tillverkat såväl person- som lastbilar,
Nordeman förlade motor- och personbiltillverkningen
helt till Södertälje och lastbilstillverkningen helt till
Malmö. Specialiseringen möjliggjorde uppläggandet
av större tillverkningsserier av de olika typerna och
tillverkningen upp drevs raskt till en för våra
förhållanden betydande omfattning. Lyxbilar och
droskbilar med Scania-Vabis-märket på kylarea syntes allt

oftare i träfikvimlet. Automobiliseringar av
exempelvis våra större brandkårer samt av post och
armé verkställdes medelst Scania-Vabis-bilar. En
tilltagande export av fabrikatet krönte verket. Filialer
anlades under tiden inom och utom landet. En ny
svensk storindustri hade under Nordemans
framgångsrika ledning vuxit fram.

Nordeman kvarstod som chef för Scania-Vabis till
1919. Då han detta år avgick, intog A.-b.
Scania-Vabis en högt ansedd, tekniskt som ekonomiskt stark
och livsduglig ställning med löftesrika
framtidsutsikter. Efter 1919 övergick Nordeman till egen
affärsverksamhet, men greps av ohälsa, som lamslog hans
arbetskraft och under de senare åren av hans liv
tvang honom till overksamhet.

Den bortgångnes insats på automobilområdet gjorde
honom till en banbrytare inom svensk
automobilindustri och har befäst åt honom ett aktat,
oförgängligt namn i denna industris historia. Sitt land
var Nordeman en hängiven son, önskan att efter
måttet av sin förmåga kunna medverka till Sveriges
välgång stod som en ledstjärna över hans väg. För
sina medarbetare av alla grader hyste han stort
personligt intresse och välvilja, snar till bistånd, när så
behövdes, i råd och dåd. Bland sina gamla
studiekamrater och värmer var Per Nordeman högt
avhållen för sin trofasthet, sitt goda hjärta och sin ljusa
livssyn. De skola ständigt i tacksamhet bevara hans
minne. <tab><tab><tab><tab><tab><tab><i>Erik Hedlund.</i>

</chapter>
<chapter name="NOTISER">
<h3><i>NOTISER</i></h3>
<b>Presidieskifte inom Svenska teknologföreningen.</b>
Teknologföreningen har i och med årsskiftet erhållit en
helt ny uppsättning å ordförandeposterna, i det att
såväl hittillsvarande ordföranden, direktör Sigurd
Nauckhoff, som 1:e och 2:e vice ordförandena, disponent Erik
Malm och överingenjör Axel Ekwall lämnat de
befattningar som de under tre år till gagn för föreningen
beklätt.

Föreningens nytillträdande ordförande, direktör
Kristoffer Huldt, har ju redan under en tidigare period
(1926--1928) fungerat på denna post. Den nye 1:e vice
ordföranden, direktör Uno Forsberg, har tidigare såsom
ordförande i Tekniska samfundet i Göteborg intagit en
ledande ställning inom det tekniska föreningslivet,
liksom fallet är med 2:e vice ordföranden, direktör Gunnar
Magnuson, som sedan 1929 varit ordförande i Svenska
pappers- och cellulosaingenjörsföreningen.

För tre år sedan, då direktör Huldt avgick och
direktör Nauckhoff trädde till, lämnade vi i samband därmed
några föreningsbiografiska data, till vilka vi hänvisa.
De allra senaste årens händelser inom teknologföreningen
ha ju vid olika tillfällen berörts i dessa spalter.

Till direktör Forsberg, som inleder sin sejour i
föreningens styrelse genom att den 3 januari fylla 50 år,
frambär Teknisk tidskrift sina välgångsönskningar.

<img 1>
De avgående: Disponent Erik Malm, direktör Sigurd Nauckhoff och
överingenjör Axel Ekwall.
</img>
<img 1>
De tillträdande: Direktör Uno Forsberg, direktör Kristoffer Huldt
och direktör Gunnar Magnuson.
</img>

<b>Väg- och vattenbyggnadskåren.</b> K. m:t har den 23
sistlidne december utnämnt och förordnat majorerna i
väg- och vattenbyggnadskåren Albert Lundberg, friherre
Sixten C:son Sparre, Folke Lundeberg och Nils Bolinder
att vara överstelöjtnanter i kåren, kaptenerna i väg- och
vattenbyggnadskåren Anders Serboni, Sten Bäckman,
Ragnar Perslow, Carl Gyllenberg, S. J. Stenberg och
Gunnar Jonsson att vara majorer i kåren, löjtnanterna
i väg- och vattenbyggnadskåren Nils Jakobson, Ragnar
Sondén, Fred Roeck Hansen, David Hesser, Sigurd
Hillgren, Ragnar Ahlström, Per Swartling, Anders Granell,
Karl Aug. Booberg och Jarl Ståhle att vara kaptener i
kåren samt slutligen civilingenjörerna Carl af Klercker,
Ragnar Abrahamsén, Åke Pettersson och Gunnar
Kumlien att vara löjtnanter i väg- och vattenbyggnadskåren.

<b>Finlands utbyggda vattenkraft.</b> I den av Finlands
elektricitetsverksförening, Finlands elektroingeniörsförbund
och Maaseudun sähköyhtymien liitto utgivna
publikationen "Kraft och ljus" har kapten Bror Sjögren
lämnat en redogörelse för Finlands utbyggda
vattenkraft intill år 1931, ur vilken vi här anföra ett utdrag.

Redogörelsen är grundad på en utredning, avseende
förhållandena vid årsskiftet 1930--1931, men därjämte
hava medtagits de vid årsskiftet pågående och under
året 1931 påbörjade större nybyggnaderna.
Redogörelsen omfattar inalles 276 vattenkraftverk med större
turbineffekt än 50 hkr. Uppgifterna hava i huvudsak
lämnats av resp. kraftverksägare. Mera ingående data
för turbinmaskineriet i vattenkraftverken hava
dessutom begärts för möjliggörande av en bedömning av
drifttider, belastningsförhållanden och framför allt
driftsäkerheten vid olika turbintyper och
turbinuppställningar speciellt med avseende på vinterdriften.
Dessa uppgifter läggas till grund för en särskild
utredning, vars resultat ännu ej föreligger.

De i statistiken upptagna anläggningarna representera
en sammanlagd turbineffekt av 404 463 hkr. I
denna siffra ingå också effekterna hos det under 1931
igångsatta Abborrfors' kraftverk med 31 500 hkr samt
det under uppförande varande kraftverket vid Mänttä.
Tillfogas Tammerfors stads utbyggnad av Tammerfors'
mellersta fall, vilken beräknas vara färdig i början av
år 1932, stiger siffran till 412 000 hkr.

Det mest utbyggda vattenfallet i Finland är Vouksen
med en utbyggd effekt av 147 524 hkr, motsvarande
36,4 % av Finlands totala utbyggda vattenkraft.
Därnäst komma Kymmene älv med 127 055 hkr  (31,4  %)
och Kumo älv med 72 094 hkr (17,9 %).

Den år 1923 utbyggda effekten var 189 638 hkr, vadan
ökningen under de senaste 8 åren utgör 214 825 hkr,
motsvarande 113 %, ett talande bevis för Finlands raska
utveckling efter världskriget. Samtidigt har en
märklig förskjutning ägt rum i proportionerna mellan den
direkt överförda och den elektriskt överförda kraften.
Medan den elektriskt överförda kraften ännu år 1928
utgjorde blott 56,2 % av den totala, hade dess andel år
1931 stigit till 78,5 %.

Det bäst utnyttjade vattendraget är Kymmene älv,
där 75 % av 9-månaders effekten och 51,3 % av
medelvatteneffekten äro utbyggda. Därnäst komma Kumo
älv med 66 % av 9-månaderseffekten och 41,5 % av
medelvatteneffekten utbyggd samt de till Ladoga
flytande vattendragen, utom Vuoksen och Saimasystemet,
med 67 % utbyggnad av 9-månaderseffekten och 39,5 %
av medelvatteneffekten. För Vuoksen och
Saimasystemet äro motsvarande tal 37 och 29,5 %. I
genomsnitt för hela landet äro f. n. 30,3 % av
9-månaderseffekten samt 15,3 % av medelvatteneffekten utbyggda.

Man räknar i Finland med att åtminstone 65 % av
medelvatteneffekten är utbyggbar (i Sverige är
motsvarande siffra 55 %), vadan landets tillgängliga
vattenkraft skulle kunna beräknas till ca 1 700 000 hkr. Av
den utbyggbara kraften skulle nu ca 24 % vara tillgodogjorda.

Pr km<sup>2</sup> land är den utbyggbara effekten i Finland
4,4 hkr, i Sverige 19,7 hkr. Per invånare är den
utbyggbara effekten, resp. den utnyttjade, i Finland 0,51,
resp. 0,12 hkr, i Sverige 1,46, resp. 0,27 hkr.

Av vattenkraften användes större delen inom
industrien, speciellt inom träsliperi-, pappers- och
cellulosaindustrierna, som ensamma förbruka 41,35 % av
densamma. Därnäst kommer gruppen "elektrisk kraft och
belysning" (ej närmare specificerad) med 33,40 %. 6,42 %
av den utbyggda kraften var vid årsskiftet oplacerad.

Den med vattenkraft årligen alstrade energien
uppgår till ca 1 300 mill. kWh generatorenergi, varav ca 960
mill. kWh överföras elektriskt. Beräkningen av dessa
energimängder har gjorts sålunda, att den uppgivna
turbinenergien antagits omvandlad till elektrisk energi
med 90 % verkningsgrad samt följande drifttider
antagits för resp. kraftanläggningar, nämligen för
industrikraftverk 6 000 tim., för större distributionsverk
4 800 tim., för mindre landselektricitetsverk 3 000 tim.
och för smärre kvarnar och sågar 1 500 tim. per år. De
största energimängderna uttagas ur Kymmene älv med
506 mill. kWh samt Vuoksen och Saimasystemet med
408 mill. kWh. Övriga vattendrag komma betydligt
längre ned på skalan.

Sedan Abborrforsverket igångsatts, blir kraftverkens
fördelning efter storlek denna: Verk med mer än 100 000
hkr: 1 (Imatra), verk med 20 000--50 000 hkr: 3
(Abborrfors, Nokia, Voikka), verk med 10 000--20 000 hkr; 7,
verk med 5 000--9 999 hkr: 4, verk med 2 000--5 000
hkr: 10. Tillsamman representera dessa 25 större
kraftverk en installerad turbineffekt av 336 710 hkr,
motsvarande ca 83 % av den totala utbyggda kraften. De
övriga 17 % fördelas på 251 småkraftverk.

För kraftverk med en turbineffekt av 1000 hkr eller
däröver är medelåldern 17 år, för verk med 200--1 000
hkr turbineffekt 16 år.

För samtliga anläggningar större än 200 hkr utgör
den installerade effekten i medeltal 1,73 gånger
9-månaderseffekten. Då landets medelvattenmängd uppgår till
i det närmaste 2 gånger 9-månaderseffekten, kan man
således anse medelvattenmängden som den normala
gränsen uppåt för utbyggnaden vid flodkraftverken.

<b>Transportsäkra gasbehållare.</b> Gaser, som användas
för tekniska ändamål, transporteras ju vanligen under
högt tryck, stundom upp till 150 at., i stålflaskor. Detta
transportsätt lider emellertid av två väsentliga
olägenheter, en praktisk och en ekonomisk. Den praktiska
består i den stora explosionsfaran, den ekonomiska i den
stora dödvikt, flaskorna representera vid transporten.
Trots all omsorg händer det icke sällan, att flaskorna
explodera vid transporterna, och om explosionsrisken
minskas genom att man ökar godstjockleken, ökas
därigenom även transportkostnaderna, vilka i alla
händelser bliva betydande genom återtransporten av de tomma
behållarna till fabriken.

De nämnda olägenheterna kunna dock elimineras, om
man försänder gasen i tryckfritt tillstånd. Som en
transport av gas av atmosfärstryck är otänkbar, måste
gasen försändas i flytande form. En vätska utövar
praktiskt taget intet annat tryck mot transportkärlets
väggar än det som motsvarar dess egen tyngd. En
förutsättning är emellertid, att den vid ytan avdunstade
gasen få tillfälle att lämna kärlet, vilket å andra sidan
betyder en vätskeförlust, som vid ifrågavarande gaser
kan bliva högst betydlig, beroende på den låga
kokpunkten vid atmosfärs tryck (för syre ligger
kokpunkten vid --182°). Behållare för transport av
kondenserade gaser böra alltså vara så beskaffade, att
avdunstningen blir ringa samtidigt med att farliga
tryckstegringar i behållaren förebyggas. Efter mångåriga
experiment synes man nu hava kommit fram till en
praktiskt användbar apparatur för transport av
kondenserade gaser.

Enligt den nya metoden lagras och transporteras
gasen i flytande form, sådan den erhålles från
kondenseringsanläggningen. Förbrukaren kan antingen fylla
sitt behov av gas direkt från transporttanken eller ock
avtappa den kondenserade gasen i flytande tillstånd
och i en särskild apparat (fig. 1) utan mekaniska
hjälpmedel omvandla den till gas av högt tryck.

Transporttanken (fig. 2) består av en kulformad
innerbehållare, försedd med en särskilt omsorgsfullt
utförd isolering och upphängd i en ytterbehållare medelst
speciella anordningar, som reducera förbindelserna
mellan de båda behållarna till ett minimum. De bestå
nämligen endast av kulleder, och det hela är utfört
enligt termosflaskans princip. Rummet ovanför vätskans
yta står genom ett relativt långt rör i förbindelse med
fria luften. Detta rör är likaledes väl isolerat för att
hindra det atmosfäriska värmet att sprida sig till
vätskan. Apparaten innehåller vidare en rad automatiska
säkerhetsanordningar, som hindra uppkomsten av
övertryck i behållaren. Tanken kan monteras fast på en
vagn (fig. 3) eller avtagbar till underlättande av påfyllningen.

<img 1>
Fig. 1. Tappning av flytande gas från tanken till förgasarapparaten.
</img>

<img 1>
Fig. 2. Transporttank med en kapacitet motsvarande 2 400 m<sup>3</sup> syrgas
av atmosfärstryck.
</img>
Besparingarna genom detta transportsätt äro
påtagliga. En vanlig 40 liters syrgasflaska för ett
påfyllningstryck av 150 atm innehåller ca 6 m<sup>3</sup> syre av
atmosfärstryck med en vikt av ca 8,2 kg, medan hela
flaskan inkl. gas väger 75 à 78 kg. Den nya
transporttanken med 3 000 liters rymd kan upptaga ca 2 500 m<sup>3</sup>
syrgas, eller ca 3 400 kg, och väger tom ca 1 000 kg.
För att på vanligt sätt transportera denna gasmängd
skulle erfordras mer än 400 stålflaskor med en
nettovikt av 30 000 à 32 000 kg, alltså med en behällarevikt
som är 30 gånger större än den vid nya systemet
erforderliga. Vid transport av gas i vanliga stålbomber
komma ca 95 % av transportkostnaderna på dödvikten,
vid det nya systemet endast 37 %. Vid större drift
kan man dessutom undvika det besvärliga och tunga
hanterandet av stålflaskorna.

Då industriens behov av gaser ständigt stegras -- man
må här tänka icke blott på användningen av syrgas för
svetsning och skärning utan även på andra industrigaser,
såsom väte, kväve och diverse kolväten -- förefaller det

<img 1>
Fig. 3. Transporttank rymmande 500 m<sup>3</sup> syrgas av atmosfärstryck,monterad å
lastautomobil.
</img>
<img 1>
Fig. 1--3. Störningsskydd vid små motorer. Fig. 4. Störningsskydd
vid medelstora motorer. Fig. 5. Störningsskydd vid stora motorer.
</img>
som om den här beskrivna metoden för gastransport
skulle kunna få en icke ringa betydelse.
<tab><tab><tab><tab><tab>Dipl.-ing. <i>A. Lion,</i> Berlin.

<b>Skydd mot radiostörningar från likströmsmaskiner.</b>
Samarbetsdelegationen mot radiostörningar har i
dagarna utsänt sitt första meddelande, innehållande
anvisningar rörande skydd mot radiostörningar från
likströmsmaskiner.

Dessa störningar, som torde utgöra den vanligast
förekommande kategorien, alstras som bekant i regel
genom gnistbildning, som uppstår mellan maskinens
borstar och kommutator, och kunna i många fall
förebyggas genom god tillsyn av maskinen, sålunda genom
justering av borstläget, rengöring av borstar och
kommutator, anpassning av anliggningstrycket och
omsvarvning av kommutatorn, då denna blivit orund eller erhållit nedslitna spår.
Om erforderlig reduktion av störningarna ej kan uppnås på nämnda sätt, måste
speciella störningsskydd användas vid maskinen. Vid generatorer kunna, efter
vad erfarenheten visat, störningarna ofta reduceras tillräckligt enbart med
kondensatorer.

Vid små motorer (upp till ca 0,5 kW) kan man i regel avhjälpa störningarna
med en eller två kondensatorer, kopplade enligt fig. 1 eller fig. 2, eller ock med
enbart dämpspolar. Vid medelstora och stora motorer (om resp. 0,5--1,5 och
mer än 1,5 kW) måste kondensatorer och dämpspolar användas i kombination enligt
fig. 4, resp. fig. 5.

Ehuru det är omöjligt att generellt angiva lämplig storlek å kondensatorer

och dämpspolar för olika effekter, har telegrafstyrelsens
radiobyrå verkställt en del undersökningar för
erhållande av vissa riktlinjer. För små och medelstora
maskiner torde sålunda i vanliga fall kondensatorer om
0,1 mikrofarad vara tillräckliga, och dämpspolar om
1--1,5 millihenry torde i de flesta fall med fördel
kunna användas. Större maskiner kräva vanligen
kondensatorer av storleksordningen 1--4 mikrofarad.
Det framhålles, att störningsskydd icke alltid förbättras
genom ökning av kondensatorstorleken, utan att en
försämring lika väl kan bliva följden härav. För övrigt
måste dimensioneringen av kondensatorer och
dämpspolar även rätta sig efter rundradiosändarens
våglängd.

Anvisningarna, som även beträffande skyddets
utförande och inkoppling lämna en mängd goda råd,
kunna erhållas för det billiga priset 20 öre genom
rekvisition från telegrafstyrelsens radiobyrå eller från
Svenska elektricitetsverksföreningen, Stockholm.

<b>Reseunderstöd från kommerskollegium.</b>
Kommerskollegium är i tillfälle att utdela reseunderstöd till ett
fåtal personer, som önska i främmande länder förvärva
ökad insikt och skicklighet i vad till bergshanteringen
hörer. Ansökning om sådant reseunderstöd skall senast
den 15 februari 1932 vara inkommen till kollegii
bergsbyrå, som på förfrågan lämnar vidare uplysningar i
ämnet.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Kohlenwassergas,</b> av J. <sc>Gwodz.</sc> Serien Kohle. Koks.
Teer. Förlag Wilhelm Knapp, Halle (Saale) 1930.
203 sidor. Pris bunden Rm. 18. Häftad Rm. 19:50.

Kolvattengas, förr även kallad "dubbelgas", bildas
då kol i samma apparatur avgasas och den bildade
koksen därjämte förgasas under tillsats av vattenånga.
Gas, erhållen på detta sätt, har under senare år fått
en allt större betydelse, huvudsakligen såsom
ersättning för okarburerad vattengas vid reglering av
kolgasens värmevärde, främst vid användning som
stadsgas. Denna stadsgas var förr, då dess ljusstyrka
utgjorde den viktigaste egenskapen, av betydligt högre
värmeinnehåll per ms än nu för tiden. Från
5 000--5 200 kcal/m<sup>3</sup> då, hålles den numera vid blott
4 000--4 500 kcal/m<sup>3</sup>, allt kalorimetriskt vid 15 °C och 760 mm
Hg. Denna sänkning möjliggör utnyttjandet även av
kokskol såsom råmaterial för stadsgas, vilket i sin tur
genom det högre priset för den producerade koksen
åstadkommer lägre gaspris.

Konstruktionen av kolvattengasgeneratorer går fram
efter flera linjer: generatorer, som framställa gas med
relativt lågt värmevärde genom att bildade tyngre
kolväten ånyo sönderdelas och vilken gas i regel
karbureras upp med olja, sådana som i stället för olja
använda den under processen bildade tjäran och
slutligen sådana, som producera mera kolväterika gaser
med relativt högt värmevärde genom att under
processens gång bortföra en del av den bildade koksen.
Mellan dessa linjer finnas alla tänkbara
kombinationsmöjligheter utnyttjade.

Samtliga typer kunna sägas ha uppkommit ur den
<sc>Strache</sc>'ska generatorn för magra stenkol och
brunkol, som gav ett värmevärde av ca 2 500 kcal/m<sup>3</sup>. Ett
stort antal typer ha sedan med denna som utgångspunkt
konstruerats, vi behöva blott erinra om namnen
Pintsch, Humprey & Glasgow, Tully, Rincker, Bamag
m. fl. Dessa generatortyper jämte åtskilliga andra
beskrivas åskådligt med förtydligande skisser av
författaren. Slutligen ingår han också på generatorer,
avsedda att förarbeta kol av mindre styckestorlekar
och ren kolstybb, ett viktigt kapitel för det rationella
utnyttjandet av kolen. Sedvanligt namn- och
sakregister avslutar boken, som ger en utmärkt orientering
på detta för kolförädlingsindustrien så viktiga område.
<tab><tab><tab><tab><tab><tab><tab><tab><tab><i>S. Qvarfort.</i>

<b>Brennstofftechnisches Praktikum,</b> av professor dr M.
<sc>Dolch.</sc> 148 sid. Förlag: W. Knapp, Halle a. S. Pris inb.
Rmk. 9:80.

Författaren säger i bokens inledande kapitel, att han,
just nu då den tekniska utvecklingen på det förbränningstekniska
området så att säga passerat en milstolpe,
besjälats av en önskan att företaga ett kritiskt urval av
förhandenvarande analysmetoder, och att kunna
rekommendera endast sådana, som i praktiskt bruk visat sig
bestå provet. Vidare har hans avsikt varit att försöka
lämna en systematisk framställning och behandling av
ämnet i hela dess omfång. Boken är närmast avsedd att
vara de studerande till ledning. Som allt vad Dolch har
skrivit, kännetecknas även denna lilla bok av det kända
Dolchska temperamentet, och arbetet är säkerligen ett
försök att standardisera analysgången vid undersökning
av bränslen i den av Dolch önskade riktningen. På
grund av författarens mänskligt att döma förtidiga död
för några månader sedan blir det någon annan
analytikers uppgift att eventuellt slutföra arbetet.

I följande kapitel: 1) Provtagning, 2) Fuktighetsbestämning,
3) Bestämning av askbeståndsdelarna, 4)
Undersökning av stenkolets organiska substans och 5)
Kolsubstansens uppdelande i koks, gas och tjära behandlas
de olika analytiska metoderna, oftast med hänvisning
till vägledande figurer, samt bedömas till sin lämplighet.
I det sista kapitlet, som omfattar drygt en tredjedel av
hela boken, komma de Dolchska synpunkterna på
problemet tydligast fram. Det är numera icke tillräckligt
att karakterisera ett bränsle med angivande av data,
erhållna vid en överslagsanalys eller elementaranalys.
Andra undersökningar äro nödvändiga för att
komplettera bilden av kolet. Författaren drager skarpt i
härnad för en ny analysgång, vid vilken alla
undersökningar kunna göras så att säga i ett svep. Det behövs
en radikal brytning med det föregående analyssystemet.
Att utöka de numera allmänt förekommande analysdata
med ett eller annat nytt undersökningsresultat är förkastligt.

Boken har, som redan antytts, skrivits närmast för
studerande. Av denna anledning har författaren beflitat
sig om att göra den i pedagogiskt avseende så
fullständig som möjligt och framför allt må framhållas den
mängd exempel, som författaren i ganska detaljerad
form anför för att visa huru analysberäkningar skola
utföras. Syftet som lärobok bör icke avskräcka dem,
som hava intresse av bränsleundersökningsproblem, att
studera boken i fråga.

Till sist skall återgivas författarens egna ord:
"Technische Ausbildung ist nicht Erziehung zum Wissen,
sondera richtig verstanden, zum Können. Vor allem zu der
Fahigkeit erworbenes Wissen auch auszuwerten! Und
das Können des Brennstoffchemikers beginnt in dem
Augenblick, da er die toten Zahlen seiner Befunde
auswerten will zur Durchdringung des Stoffes, vor allem
auswerten will zur rechnerischen Beherrschung jener
Vorgänge, deren Grundlage ja die Brennstofftechnische
Untersuchung sicherstellen soll! Was diese
Unter-suchung der Brennstoffe beibringt sind lediglich die
Bausteine zur Durchführung jener Konstruktionen
welche die Praxis verlangt." Till författarens beröm kan
sägas, att de riktlinjer, som komma till uttryck i detta
uttalande, till alla delar följts under bokens utarbetande.
<tab><tab><tab><tab><tab><tab><tab><tab><tab><tab><i>H. H.</i>

<b>Skeppsbyggnad och båtkonstruktion</b> av <sc>Nils J.
Ljungzell,</sc> Stockholm 1931, P. A. Norstedt & Söners Förlag.
378 sid. Pris kr. 14:--.

När ovanstående publikation kom i mina händer
blev min första rent instinktiva åtgärd att taga fram
min gamla "Lärobok i Skeppsbyggeri", utarbetad av
Ivar A. Engström, extra ingenjör vid mariningenjörsstaten
och utgiven på P. A. Norstedt & Söners förlag år
1889 ävensom dess tilläggshäfte av år 1924. Denna
lärobok har visserligen utgått i en andra upplaga, men
det är dock 42 år sedan den såg dagen. Att så lång tid
kunnat förflyta mellan tillkomsten av två böcker,
behandlande denna högeligen intressanta del av
ingenjörsvetenskapen -- jag anser nämligen skeppsbyggnad
vara väl så stor vetenskap som vägbyggnad -- vittnar
just ej om att ett större intresse finnes i vårt land för
detta slags vitterhet men förklaras därav, att
skeppsbyggarna äro vårt lands mest språkkunniga ingenjörer,
varför utländska skeppsbyggnadspublikationer, vilka
utgivas i stort antal varje år, haft en god marknad i vårt
land. När Ljungzell nu utger detta separattryck av
"Uppfinningarnas bok", måste framför allt
skeppsbyggarna och jag hoppas även den sjöfartsintresserade
allmänheten vara honom tacksam härför, ty bakom denna
bok ligger ett mycket enträget och intresserat arbete.

Efter definition av de allmännaste skeppsbyggeriformerna,
övergår författaren till skeppsbyggnadskonstens
historia, som fått sig tillmätt 114 sidor av samtliga 378.
Delen är således proportionsvis stor men detta har
troligen betingats av arbetets ursprungliga uppgift att
ingå som en del av "Uppfinningarnas bok". Historiken
är välskriven och roande och en på detta område väl
insatt tekniker, framlidne professorn Fr. Lilliehöök, har
granskat denna del. Förf. välkända intresse för
Skeppsbyggeriets historia och nitiska samlande av därmed
sammanhörande antikviteter har satt tydliga spår i
såväl text som illustrationer.

De återstående 264 sidorna behandla skeppsbyggnad
och båtkonstruktion. Denna del är väl planlagd och
lyckligt avfattad. Sålunda behandlas fartygets form,
stabilitet, framdrivning och styrning på ett
förtjänstfullt och tillräckligt ingående sätt. De olika
fartygstyperna i våra dagar få därefter sin behandling och
framställningen förhöjes av rikliga och utmärkta illustrationer.

Boken avslutas med en avdelning om skepps och
båtars byggande och en om bärgning och reparation, även
dessa välskrivna ehuru mera allmänt avfattade.

Hela publikationen är synnerligen rikt illustrerad
och ett stort antal av illustrationerna äro särskilt gjorda
för detta arbete till fromma för dess modernitet.

Författaren är slutligen att gratulera till förmånen
av två så utmärkta medarbetare som doktor H. F.
Nordström och mariningenjören Gösta Hartzell.

Förlagets namn borgar för en alltigenom förnäm
typografisk utstyrsel och ett utmärkt återgivande av den
stora mängden illustrationer. <tab><tab><tab><i>Hugo Tolléus.</i>

<b>Nutidsmänniskan inför vetenskapen,</b> av <sc>Bertrand
Russel,</sc> översättning av Alf Ahlberg. Stockholm 1931.
Bokförlaget Natur och Kultur. Pris kr. 5:50.

Det är på modet att betrakta vår tid som en tid av
elände och pessimism och att litet varstädes söka roten
och upphovet till detta. Många söka den -- med rätt
eller orätt -- i den höga tekniska ståndpunkten,
vetenskapens snabba utveckling under de senaste
decennierna osv. Man tycker att det har gått så fort, att
människan ej huunit växa i de nya kläderna.
Människan har tidigare disciplinerats genom att underkasta
sig naturen. Sedan hon frigjort sig från dess
herravälde, företer hon till en viss grad de fel, som bruka
utmärka slaven, som blivit herre. Men hur och när
skall hon bliva dess herre? Det är naturligtvis orimligt
att antaga, att vetenskapens explosiva kraft är
uttömd eller att den ens nått sin höjdpunkt. Det är väl
mera sannolikt, att vetenskapen under århundraden
kommer att frambringa ännu snabbare förändringar och
troligen icke så få förändringar hos människan själv.
För varje intellektuell nutidsmänniska är det säkert
ganska nyttigt, att åtminstone någon gång ställas inför
problemet om vetenskapens roll i livet, att få en vid
utblick på den ur historisk, teoretisk och praktisk
synpunkt med en filosof som ciceron. När så denne
handledare heter Bertrand Russel, kan man vara säker om,
att man åtminstone icke behöver ha tråkigt, man må
sedan kunna följa med hans tankegång eller inte, gilla
hans åsikter eller hysa andra. Hans bok "The
Scientific Outlook" i utomordentlig översättning av Alf
Ahlberg är en djupgående och skarpsinnig undersökning,
långt ifrån alltid lätt att följa, men tankeväckande och
synnerligen underhållande. De översikter, som givas
av de vetenskapliga metodernas historia, vetenskap och
religion, vetenskapen och tekniken äro alla
förberedelser för bokens sista del om "det vetenskapliga
samhället" och i samband därmed stående metafysiska
problem. Hur teknikens män ställa sig till förf. syn på
framtidsperspektiven, skulle vara intressant att erfara. Att
boken kan rekommenderas till läsning just åt dem, som
dagligen syssla med vetenskapliga och tekniska
problem -- i förhållande till det hela dock relativt små
detaljspörsmål -- torde vara ställt utom tvivel. <i>Torsten Althin.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska samfundets i Göteborg,</b>
avdelning för Kemi avhöll den 17 november 1931 sitt
tredje sammanträde för året. Förutom inval i
avdelningen förekom val av funktionärer för år 1932, varvid
omvaldes till ordförande professor J. A. Hedvall, till
vice ordförande disponent S. Reuterskiöld, till
sekreterare ingenjör S. G. Hansson och till valkommitterad
bergsingenjör S. Samzelius.

Aftonens föredragshållare var professor J. A. Hedvall,
som talade om "Aktuella problem på ledande europeiska
forskningslaboratorier". Föredragshållaren redogjorde
för de erfarenheter han samlat under en av staten och
Tekniska samfundet understödd resa, varvid besöktes
laboratorier i Tyskland, Tjeckoslovakien, Österrike,
Italien, Schweiz och Belgien. Med hänsyn till
föredragshållarens egna forskningar framhöll han särskilt
prof. Hüttigs i Prag arbeten rörande katalysatorers
egenskaper samt de silikatkemiska forskningarna både i
Prag och Berlin hos professorerna Endell, Eitel, Rieke
och Steger. I samband med silikatkemien påvisade
föredragshållaren bristen av svenska lärostolar och
laboratorier för forskning i detta för all byggnadsindustri
och dessutom för glas- och porslinsindustrierna så
grundläggande ämne. I Milano diskuterades hos
professor Natta en del för oorganiska färger viktiga frågor
beträffande arten av fasta lösningar och hos professor
Padovani studerades tekniskt viktiga katalytiska
problem. Union Chimique Belge:s försök att på grund av
det stora prisfallet på zink framställa denna metall
billigare tilldrog sig också föredragshållarens stora
intresse.

Prof. Hedvall var också inbjuden att hålla föredrag
om sina arbeten rörande det fasta tillståndets
reaktionsförmåga hos Siemens i Berlin, Institut für Physik.
Chem. i Freiburg (v. Hevesy) och i München (Fajans).

Med hänsyn till planerade nyanskaffningar till Chalmers
tekniska instituts laboratorier studerades särskilt
de Siemens'ska forskningslaboratorierna, sockerlaboratoriet
i Prag, Lurgis laboratorier i Frankfurt a/M och
I. G. Farbenindustries olika forskningslaboratorier.

Till sist hade föredragshållarens erfarenheter om
Sveriges efterblivenhet i fråga om anslag till tekniskt
forskningsarbete ytterligare bestyrkts, vilket kommer
att närmare belysas vid ett kommande föredrag i
Tekniska samfundets allmänna avdelning. <tab><i>S. G. H.</i>

<b>Ingeniörsföreningen i Halmstad</b>
höll lördagen den 28 november sammanträde å hotell
Mårtensson i Halmstad under ordförandeskap av
stadsingenjör R. Lyttkens. Till sammanträdet hade
inbjudits medlemmarnas damer.

Sedan diverse föreningsangelägenheter behandlats,
därvid bl. a. förrättades inval av ingenjörerna G.
Levinson och John A. Andersson, Halmstad, samt K.
Bergman, Oskarsström, höll överste G. Hedengren,
Stockholm, föredrag över "Nordiska flygstambanor".

I allmänhet är det med en viss tvekan, som folk för
första gången ger sig upp i luften, sade talaren, men är
det då så farligt att flyga? För atlantflygare,
provflygare och militärflygare kan risken vara stor.
Militärflygningen är ingenting annat än en högt uppdriven
konstflygning, där flygaren får med sin egen kropp
balansera maskinen. Att risken vid provflygningar är
stor, säger sig självt. I reguljär flygtrafik är däremot
risken icke större än med vilket annat motorfordon som
helst. Aerotransport har under sin 5-åriga verksamhet
befordrat över 75 000 passagerare utan att någon av
dessa blivit på minsta sätt skadad. I våra dagar, då
konkurrensen är så stor, måste man se till, att det
snabbaste transportmedlet kommer till användning.
Det snabbaste är flyget. Detta måste våra affärsmän i
allt större utsträckning börja använda sig av, om de ej
skola bliva efter i konkurrensen. När Svenska
luftfar tsförbundet startades 1927, var dess första mål snabb
expediering av post. Den trafik, som allt sedan dess
pågått, har också visat, att förbundet kunnat gå i land
med detta, trots att landningsfält, trafikfyrar etc. icke
ännu finnas i den utsträckning, som är nödvändig för en
reguljär och säker trafik. Vi ha ännu inga riktiga
flygvägar, men dessa måste vi nu skapa. Meningen är, att
två stora flygstambanor skola uppläggas. Den s. k.
östra skall från Estland gå över Helsingfors--Stockholm
--Jönköping--Malmö till Hannover; den västra skall
gå från Oslo över Göteborg--Halmstad--Malmö.
Livsvillkoret för att det hela skall kunna bära sig är, att en
reguljär trafik såväl natt som dag uppehälles året om.
För att detta skall låta sig göra, måste hjälplandningsfält
och flygfyrar anordnas. Sådana hjälplandningsfält
av minst 36 hektars yta räknar man med att anlägga på
var femte mil. Så småningom skall väl varje stad få
sin landningsstation för utväxling av post och
passagerare. Större flygfyrar om ett par millioner
normalljus skola anbringas på var femtonde kilometer samt
mindre fyrar däremellan. Varje landningsfält skall
inramas med belysning och förses med vindriktningsvisare,
som även på natten medelst olikfärgade lampor
skall kunna visa vindriktningen.

Talaren kom därefter in på frågan om den tilltänkta
landningsstationen i Halmstad, vilken enligt vad
utredningarna visat lämpligast bör förläggas till den s. k.
Slottsjorden, där ett rullningsfält på 700 meter kan
erhållas. Efter att ha något berört den ekonomiska planen
för dessa arbeten påvisade talaren, att flyget är det
billigaste transportmedlet. Ännu så länge är visserligen
en flygtur ganska dyr, men detta beror på, att vi ännu
få betala stora pengar för patent, prov osv. Så snart
flygmaskinstyperna slutgiltigt utformats, kunna
flygmaskinsfabrikerna i likhet med bilfabrikerna gå in för
serietillverkning, och därigenom sänka tillverkningskostnaderna.
Råoljemotorn bör också snart kunna
anses färdig för användning på flygmaskinerna. Detta
kommer att medföra lägre bränslekostnader, varjämte
eldfaran är betydligt reducerad. Genom större frekvens
på flyglinjerna komma också transportkostnaderna att
sjunka. Men det är ej endast de stora reguljära
linjerna, som skola tillgodoses. Så småningom måste även
mindre "luftlandsvägar" anläggas för reguljär trafik
och privat bruk. Man måste nämligen räkna med, att
det ej skall dröja så länge, förrän många affärsmän
lägga sig till med egna flygmaskiner.

Talaren avslutade sitt anförande med att förevisa ett
flertal instruktiva skioptikonbilder över flygstationer,
landningsfält, belysningsanordningar, flygmaskiner,
luftskepp m. m.

Det synnerligen intressanta och medryckande
föredraget avtackades med livliga applåder, varpå
ordföranden framförde Ingenjörsföreningens tack till
överste Hedengren.

Efter sammanträdet följde supé, dans och ett angenämt
samkväm, varunder teknologfilmen "Lyckans galoscher"
visades. <tab><tab><tab><tab><tab><tab><tab><tab><i>E. Ö.</i>

<b>Tekniska föreningen i Karlskrona</b>
avhöll ordinarie sammanträde lördagen den 28
november i Stadshotellets lilla säl under ordförandeskap av
vägingenjör W. Mannerfelt. Inval verkställdes av fem
nya medlemmar. Föreningen beslöt, att "lilla julafton"
skulle firas på Stadshotellet den 19 december samt att
medlemmarnas damer skulle inbjudas deltaga.
Styrelsen fick i uppdrag att ordna festligheten.

Härefter följde aftonens föredrag av maskiningenjör
S. F. Åberg över ämnet: Tåguppvärmning genom
tiderna, från sand till elektrisk energi. Föredraget, vilket
illustrerades med skioptikonbilder, framfördes
synnerligen väl samt gav en god framställning över
tåguppvärmningens olika utvecklingsstadier.

Genom välvilligt tillmötesgående från maskinaktiebolaget
Karlebo i Stockholm hade till föreningens disposition
ställts Kruppverkens film för <i>Widia</i>-metallen,
vilken rullades. Den synnerligen intressanta och
givande filmframställningen fick stort beröm. Härefter
följde supé och eftersits, varunder ordföranden
avtackade föredragshållaren. En livlig diskussion över
aftonens föredrag ägde även rum. <tab><tab><tab><i>N. Lk.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder å restaurant Gillet måndagen den 11 januari 1932
kl. 19,30. Sammanträdet öppnas efter enkel kvart.
<sp>Ärenden:</sp> 1) Protokolljustering. -- 2) Inval. -- 3)
Inkomna skrivelser. -- 4) <i>"Revy över vad som hänt inom
väg- och vattenbyggnads facket under år 1931"</i> av följande
referenter: <i>bro- och byggnadskonstruktioner</i> --
civilingenjör <sp>Bo D. Ekelund;</sp> <i>järnvägar</i> -- förste byråingenjör
<sp>Karl J. Ahlberg;</sp> <i>kommunalteknik</i> -- förste ingenjör
<sp>Nils A. F. Lidvall;</sp> <i>vattenkraft</i> -- civilingenjör <sp>Erik
Upmark</sp> och <i>vägar</i> -- kapten <sp>Nils von Matern.</sp> --
Supé och nachspiel. -- Vid nachspielet kommer kapten
<sp>H. N. Pallin</sp> att visa <i>"Några bilder från V<sub>3</sub>:s studieresa
1931''.</i> -- Pris för supé (smörgåsbord med småvarmt,
snaps, pilsner, kaffe och betjäning) kr. 5:50.

<b>Avdelningen för Kemi och bergsvetenskap</b> sammanträder
å restaurant Gillets festvåning fredagen den 15 januari
1932 kl. 19,30. <sp>Ärenden:</sp> 1) Val av justeringsmän för
aftonens protokoll. -- 2) Inval. -- 3) Inkomna skrivelser.
-- 4) "Något om jästsyntes", föredrag av överingenjör
<sp>Henry Brahmer.</sp> -- Supé och samkväm.

</chapter>
<chapter name="TEKNISK TIDSKRIFT
HÄFT. 2 ÅRG. 62 9 JAN. 1932">
<h1>TEKNISK TIDSKRIFT</h1>
<h2>HÄFT. 2 ÅRG. 62 <tab>9 JAN. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Skärpt lågkonjunktur och nya hinder för ekonomiskt tillfrisknande. -- Undersökning av
excentriciteten hos ihåliga axlar, av René Leonhardt. -- Notiser. -- Insänt. -- Litteratur. -- Tekniska föreningar. -- Sammanträden.

</chapter>
<chapter name="SKÄRPT LÅGKONJUNKTUR OCH NYA HINDER FÖR
EKONOMISKT TILLFRISKNANDE.
1931 ÅRS FACIT.">
<h2>SKÄRPT LÅGKONJUNKTUR OCH NYA HINDER FÖR
EKONOMISKT TILLFRISKNANDE.
1931 ÅRS FACIT.</h2>
Det gångna året ingick under allt annat än
gynnsamma auspicier men med allmänna förhoppningar
om att vi under detsamma skulle få konstatera om
än icke ett konjunkturomslag så dock mera påtagliga
tecken till en förbättring av det ekonomiska läget.
Under det första kvartalet kunde visserligen
fastslås vissa svaga ansatser till återhämtning i U. S. A.,
som avspeglade sig i Federal Reserve Boards
produktionsindex' stegring från 82 för januari till 89 för
april--maj, men sedan dess har varje månad medfört
en ny lägre indexsiffra, och den för oktober var 74.
Utvecklingen i övriga industriländer har varit analog.
Parallellt med denna nedgång i produktionsvolymen
har gått en fortskridande prissänkning, som starkt
pressat ned vinstmarginalerna och reducerat
industriens och lantbrukets räntabilitet. Under årets
första kvartal låg dock prisnivån relativt stabil, och
den politiska situationen ingav en viss optimism.
Dessa omständigheter kommo ock till synes i
kurssättningen på värdepapper i de stora börscentra;
noteringarna stego sakta -- i New York t. o. m, ganska
starkt -- ända till medio april för att därefter i alla
länder, som icke lämnat guldmyntfoten, oavbrutet
falla under den återstående delen av året. I
pappersvalutaländerna, framför allt i England, ägde som
en omedelbar följd av myntförsämringen rum en icke
obetydlig kursstegring, som dock mot slutet av året
hade så gott som helt försvunnit.

Medan vi sålunda befunno oss i en starkt markerad
nedåtgående konjunkturrörelse, blottades på en gång
för en större allmänhet, huru labil hela den
finansiella situationen var och huru ringa i grund och
botten den politiska avspänningen sedan kriget.
Upptakten till den nuvarande situationen var av
väsentligt politisk art, och det är endast det politiska
läget, som kan ge förklaringen till den allas misstro
mot alla, som kännetecknat läget alltsedan de första
juliveckorna. Inte ens världskriget medförde en
finansiell isolering av samma styrka som den nuvarandes,
ty då fanns ju dock ett intimt samarbete
mellan de länder, som hörde till samma stridande grupp.
Valutalikviditetskrisen spred sig från Tyskland och
England snabbt till ett flertal andra länder och
medförde även en allmän likviditetskris för banker och
bankirinstitut i snart sagt alla länder - eller
åtminstone medförde den för dem samma verkningar
som en dylik, i det de sågo sig nödsakade vidtaga alla
de åtgärder, som erfordras för mötande av
exceptionella kassaanspråk. Följden blev att alla korta
krediter, som över huvud kunde tagas hem, indrogos.
Den rubbning i kreditförhållandena såväl inom som
mellan alla länder, som denna utveckling åstadkom,
verkar givetvis i hög grad hämmande på det
internationella varuutbytet redan i och för sig. De
protektionistiska åtgärder, som äro en följd av dessa
kreditförhållanden och som genomförts även i
tidigare starkt frihandelsvänliga länder för att bringa
jämvikt i betalningsbalanserna och för tillfället
stärka valutapositionerna, komma mänskligt att döma
att utgöra den kvarstående oförmånliga verkan av
den nuvarande krisen, sedan väl denna liksom alla
tidigare lågkonjunkturer förbytts i en uppåtgående
konjunkturrörelse. Vid en allmänt protektionistisk
inriktning av handelspolitiken måste med
naturnödvändighet de små ekonomiska enheterna, såsom t. e.
vårt eget land, med deras relativt små inhemska
marknader bliva i högre grad lidande än de stora
produktionsenheterna. De av dessa länder, vars
näringsliv av naturförhållandena eller målmedveten
strävan blivit relativt självförsörjande, äro givetvis
minst utsatta i det nuvarande läget. Det har alltid
visat sig möta utomordentliga svårigheter att riva ned
de protektionistiska pålbyggnaderna, medan det
däremot, såsom inte minst de senaste månaderna
bekräftats, går ganska lätt att under intryck av måhända
relativt momentana svårigheter genomtrumfa
synnerligen höga importhinder. Det handelskrig, som nu
pågår, har antagit former, vilka näppeligen tala om
att det ligger ett Genève mellan det ekonomiska
kriget och det stora världskriget. Det råder inte
minsta tvivel om att alla parter komma att få lida av den
nuvarande handelspolitiska utvecklingen. Den leder
till att den arbetsfördelning mellan de för olika
produktionsgrenar olika rustade områden, som tagit sig
uttryck i en växande utrikeshandel för alla länder
och som innebär ett förbilligande av produktionen i
dess helhet, allt mera försvinner och därmed en av de
viktigaste förutsättningarna för en fortsatt stegring
av levnadsstandarden.

Facit av den ekonomiska utvecklingen under det
gångna året är alltså, att lågkonjunkturen kraftigt
skärpts och att några som helst tecken till en
förbättring av läget ännu icke kunna konstateras samt att
den desorganisation av ett stort antal länders


penningväsende, som ägt rum, är ägnad att i allra högsta
grad försvåra det internationella varuutbytet, vars
hållande på en hög nivå är av grundväsentlig
betydelse för varje lands ekonomiska blomstring. Den
internationella kreditmarknadens försvinnande
försvårar och fördröjer en allmän sanering av
valutaförhållandena och verkar hämmande på
produktionen genom att de kapitalsvaga länderna ej längre
förmå absorbera industriländernas produkter

En reorganisation av kapitalmarknaden är sålunda
en av betingelserna, för att vi skola kunna nå
någorlunda drägliga valutaförhållanden utan dessa för
handeln och produktionen så besvärande
fluktuationer i kurserna liksom också för att
exportmarknaderna icke skola förbliva starkt beskurna. Med
den fördelning mellan stor staterna av möjligheterna
att lämna krediter, som nu råder, är det dock stor
fara för att återgången till någorlunda normala
förhållanden å den internationella kapitalmarknaden
blir en mycket långsam procedur. De franska
spararna ha gjort så stora förluster på sina
förkrigsplaceringar utomlands, att de föredraga ringa eller
nära nog ingen avkastning framför att taga även en
mycket begränsad kapitalrisk. I detta avseende
skilja sig de franska bankerna och bankirerna icke
från sin klientel, om man bortser från de fall, då
rena politiska motiv bliva helt utslagsgivande. När
så sker, torde dock de franska spararnas intentioner
icke gå i samma riktning som deras pengar.
Utsikterna för det kommande året te sig sålunda i
detta avseende allt annat än ljusa. Det gångna året
har dessutom trots den starka nedskärningen av
produktionsvolymen icke medfört någon reducering
av de inneliggande lagerna av de stora
världsmarknadsvarorna. Konsumtionen har sjunkit i takt med
och i vissa fall starkare än reduceringarna av
produktionen. Lagerställningen, som spelar en mycket
dominerande roll för storleken av de krafter, som
måste vara verksamma för att åstadkomma ett
omslag i konjunkturen och för snabbheten i en
eventuell förbättring, har .alltså icke undergått någon
nämnvärd ändring utan är alltjämt mycket
oförmånlig. De psykologiska faktorerna, som
åtminstone i närheten av konjunkturens bottenpunkt ha
en synnerlig stor betydelse, torde f. n. vara allt
annat än gynnsamma; det politiska perspektivet,
framför allt oron beträffande den närmaste tidens
utveckling i Tyskland och farhågorna för ett för
konjunkturen ogynnsamt utfall av förhandlingarna om
de tyska betalningsskyldigheterna, är icke ägnat att
inge optimism. De höga räntesatserna i det stora
flertalet länder verka ock i hög grad förlamande på
eventuella initiativ från företagarnas sida, Till detta
ränteläge ha ett flertal omständigheter medverkat.
Den genom förtroendekrisen framkallade allmänna
åtstramningen på penningmarknaden liksom också
valutapolitiska hänsyn har varit utslagsgivande, och,
så länge denna allmänna misstro och strävan till
högsta möjliga likviditet inom alla företag och då i
främsta rummet bankerna och bankirfirmorna
kvarstår samt valutaförhållandena ännu förbliva så
utpräglat labila som f. n., så länge kunna vi icke vänta
en förbättring på penningmarknaden. Förutan en
dylik kan icke produktionen -- främst framställarna
av kapitalföremål -- få den stimulation som är en
av de faktorer, som med största visshet fordras för
att konjunkturrörelsen skall vända i gynnsam
riktning. En annan faktor, som är ägnad att i hög grad
förlänga och försvåra de ekonomiska kriserna, äro
de utomordentliga svårigheter det icke minst tack
vare den moderna fackföreningsrörelsens starka
ställning möter att anpassa lönenivån efter
prisnivåns förändringar. De länder som lämnat
guldvalutan ha fått denna fråga löst på ett relativt
smärtfritt sätt, dvs. säga som biprodukt av åtgärder,
som ur annan synpunkt voro ofrånkomliga.
Anmärkningsvärt nog befinna sig bland dessa länder
just några av de där fackföreningsrörelsen nått
sin starkaste ställning, nämligen England,
Skandinavien -- däri ej inräknat Finland --, Australien
och Nya Zeeland. För U. S. A:s del ha de höga
lönernas politik haft samma verkningar som den
starka fackföreningsorganisationen i nyssnämnda
länder. Först på senaste tid har m.an mera
oförbehållsamt erkänt, att det är en oframkomlig väg
att godtaga den automatiska löneökning, som
prisfallet innebär, och att genom bibehållande av höga
löner söka öka den allmänna köpkraften och
motverka den nedgående konjunkturrörelsen. Man
börjar nu allmänt gå in för en anpassning av lönenivån
efter den förändring i de produktionsekonomiska
förhållandena, som ägt rum. Redan tidigare har dock
de höga lönerna i mycket stor utsträckning varit
väsentligen nominella; trycket från de stora skarorna
av arbetslösa har icke kunnat undgå att via
småfabrikanter påverka lönerna.

Medan sålunda det aktuella läget måste betecknas
så.som allt annat än ljust och framtidsutsikterna
utomordentligt ovissa, bör det dock understrykas,
att de psykologiska faktorerna spela en mycket stor
roll i det nuvarande läget och att därför en
förbättring av läget kan komma att äga rum relativt
snabbt.

Den <i>amerikanska</i> produktionen visar, såsom förut
påvisats, sedan maj en tilltagande avmattning och
de senast framlagda produktionsstatistiska data äro
för de flesta av de ekonomiskt tyngst vägande
industrierna de oförmånligaste. Tackjärnstillverkningen
under november var sålunda den lägsta för någon
månad sedan konjunkturomslaget -- 1,12 mill. ton
mot 1,19 föregående månad och 1,90 mill. under
november 1930 -- och hela tillverkningen under årets
elva första månader ha uppgått till 17,57 mill. ton
mot 30,21 för samma tid året förut. Bottenrekord
utgör ock den föreliggande preliminära siffran för
automobiltillverkningen under november med endast
40 000 vagnar eller endast en knapp tredjedel av
motsvarande månadssiffra 1930, som var den lägsta under
nämnda år nådda. Hela tillverkningen under
jan.--nov. har uppgått till 2 1/4 mill. vagnar mot 3,19 samma
tid året förut. Byggnadsverksamheten befinner sig
i kraftigt avtagande, och siffran för under november
kontrakterade byggen är den oförmånligaste på
denna sidan konjunkturomslaget. Stålproduktionen
visar visserligen en mindre ökning under november
-- 1,70 mill. ton mot 1,62 månaden förut -- men
gentemot första halvåret framträder försämringen
synnerligen markerat. Den totala ståltillverkningen under
jan.--nov. uppgick till 24,04 mill. ton, vilket innebär
en minskning på 13,84 mill. ton gentemot samma
månader år 1930. Ståltrustens orderreserv per
november var den lägsta hittills. Stenkolsbrytningen

har icke minskats i fullt samma takt; den brutna
kvantiteten har i genomsnitt per månad för årets
tio första månader uppgått till 33,4 mill. ton mot 40,1
mill. ton året förut. De väsentligen för den
inhemska marknaden och mera omedelbara behov
arbetande industrierna kunna uppvisa betydligt
förmånligare kvantitetssiffror än övriga branscher.
Ylleindustrien har sålunda förädlat icke obetydligt
mera råvara än föregående år, medan bomullsindustrien
visar praktiskt taget samma förbrukning av
detta slag som under 1930. Försämringen under
året i det produktionsekonomiska läget liksom på
penningmarknaden kominer mycket klart till synes
i kursfallen på de ledande amerikanska fondpapperen.
Ståltrusten noterades vid årsskiftet i 139 1/2 och i
mitten av december i 41 3/8, General Electrics
motsvarande noteringar voro 43 3/8 och 24 7/8, General
Motors 35 3/8 och 23 1/4, Betlehem Steel 50 3/8 och 21 3/4,
Anaconda Copper 30 och 9 7/8, International
Telephone 19 3/8 och 8 8/8, U. S. A. Rubber 11 3/4 och 3 7/8
och New York Central Railway 115 och 28 1/6. Den
misstro mot utländska placeringar som f. n. stängt
den amerikanska marknaden för europeiska
krediter tar sig uttryck i de oförmånliga noteringar på
utländska statspapper på New Yorkbörsen, i det t. e.
engelska dylika i slutet av oktober avkastade 6,2 %,
franska 6,3, danska 7,0 och norska 7,2 samt finska
icke mindre än 11,7 efter då gällande kurs. Det är
anmärkningsvärt att de svenska papperen, trots att
vi lämnat guldmyntfoten, äro så gynnsamt ställda,
att avkastningen på desamma vid nyssnämnda
tidpunkt var endast 5,9 och att endast de schweiziska
med en motsvarande siffra 5,45 och U. S. A:s på
hemmamarknad med 4,85 kunde visa en förmånligare
värdering, under det att Holland och Kanada med
6,0 kommo närmast Sverige.

Den amerikanska utrikeshandeln har givetvis icke
kunnat undgå att starkt påverkas av den fortskridande
konjunkturförsämringen. Exporten under de
tio första månaderna uppgick till $ 2 048 mill. mot
3 281 mill. året förut, men importen minskades
samtidigt från $ 2647 till 1 788 mill.; exportöverskottet
utgjorde sålunda $ 260 mill. mot $ 634 mill. för
jan.--okt. 1930. Under senare delen av september
och oktober drogos under intryck av likviditetskrisen
i Europa stora utländska tillgodohavanden hem från
den amerikanska marknaden, och då dessa krav icke
snabbt kunde täckas utan anlitande av det
amerikanska centralbanksystemets guldkassa, ägde
omfattande guldskeppningar rum, som innan de genom
överenskommelsen med Frankrike vid Lavals
amerikabesök stoppades, hunno stiga till hela 3/4 milliard
dollar. Utan en dylik överenskommelse synes
U. S. A. näppeligen ha kunnat undgå, att även det
överge guldet, och det var väl de ytterligare
svårigheter, vilka detta skulle medfört för guldcentrum,
Frankrike, som gjorde detta land benäget att mot
kompensation av högre avkastning å de korta
placeringarna låta dessa förbliva i U. S. A.

De <i>engelska</i> arbetslöshetssiffrorna ha alltsedan
september 1929 t. o. m. februari 1931 visat en
oavbruten stegring oavsett säsongsförhållandena. Vid
den förstnämnda tidpunkten uppgick de arbetslösas
antal till 9,9 % av de arbetslöshetsförsäkrade
fackföreningsmedlemmarna och vid den senare till 21,7
%. Under månaderna mars--maj 1931 sjönk nyssnämnda
procentsiffra till 20,8 för att därefter under
tredje kvartalet ligga i 22,6--22,7 %. För oktober
gick siffran ned till 21,9 %, härtill torde i viss mån
övergången till pappersmyntfot ha bidragit. Ifråga
om de tunga industrierna är särskilt i ögonen fallande
nedgången i tackjärnsproduktionen. För de elva
första månaderna utgjorde tillverkningen 3,43 mill.
ton, vilket innebär en minskning mot samma tid året
förut på 2,46 mill. ton. För stål voro motsvarande
siffror 4,83 och 2,24 mill och för stenkol 185,0 och
21,6 mill. ton. Den engelska produktionsindexen
visade för de båda sista kvartalen av 1930 en siffra
på 94, men minskningen i sysselsättningen under de
redovisade tre första kvartalen av innevarande år
avspeglar sig i indexsiffran för tredje kvartalet på 85.
Värdet av den engelska importen har under
förutnämnda elva månader sjunkit från £ 874 till 727 mill.,
och exporten har samtidigt minskats från £ 532 till
357 mill.; importöverskottet har sålunda vuxit från
£ 242 till 370 mill. Utförseln av bomulls- och
yllevävnader har gått tillbaka med. respektive 1/3 och 1/4.
Järn- och stålexporten har gått ned från 2,99 mill.
(long) ton till 1,80 mill. Försäljningen till utlandet
av kol har minskats från 65,0 till 52,5 mill. ton.
Importen har under de båda sista redovisade månaderna
(okt. och nov.) varit mycket omfattande, i det
värdet av densamma utgjorde £ 153,7 mill., medan den för
samma månader i fjol uppgick till £ 156,3 mill. För
augusti-september under båda åren voro
motsvarande siffror resp. 126,0 och 146,9 mill. Den relativa
stegringen för okt.--nov. 1931 sammanhänger
givetvis med den forcering av införseln, som alltid äger
rum, när tullhöjningar eller importförbud äro att
vänta. Övergången till pappersmyntfot kommer ock
till synes i en stegring av prisnivån; Economist's
partiprisindex har stigit från 85,7 för augusti till 91,0 för
november och till årsskiftet utgör stegringen dryga
10 %. På Londons fondbörs åstadkom
inflationsutsikterna en höjning av prisnivån på cirka 50 %,
men dessa kursvinster ha vid årsskiftet nära nog i sin
helhet försvunnit. Över huvud taget har
Londonbörsen före guldmyntfotens upphävande visat större
motståndskraft än New Yorkbörsen och kursfallen
under året inskränka sig till cirka 1/3 av börsvärdet
vid årets början, under det att motsvarande siffra för
den amerikanska börsen är cirka 50 %.

Medan den <i>franska</i> produktionsindexen under förra
delen av 1930 antydde större sysselsättning inom
industrien än under samma månader ett år tidigare, så
pekar den sedan mars på en fortgående försämring.
För januari--februari var indextalet 105 men hado
för oktober sjunkit till 92. Den genomsnittliga
tackjärnsproduktionen utgjorde för de första tio
månaderna av de sista båda åren 850 000 och 711 000 ton
och den sista oktober siffran var 637 000 ton; för stål
voro motsvarande siffror 794 000, 674 000 och 626 000
ton. Handelsbalansen har lämnat ett importöverskott
jan.--okt. på 10,6 milliarder francs och
importen har haft ett värde av 36,5 milliarder francs;
för 1930 års första tio månader var importöverskottet
7,6 milliarder och importen 43,8.

Det utomordentligt svåra läget i <i>Tyskland</i>
illustreras måhända bäst av den kraftiga stegringen av
arbetslösheten. Den senaste siffran är den högsta
hittills nådda. Under oktober steg nämligen de
arbetslösas antal till 36,8 % av

fackföreningsmedlemmarna och gentemot samma månad i fjol utgör
ökningen dryga 50 %. Novembersiffran för
tackjärnsproduktionen har gått ned med 1/3 gentemot
föregående år eller till 637 000 ton, men
ståltillverkningen har icke reducerats fullt så starkt, utan
oktobersiffran -- den senaste tillgängliga
tillverkningssiffran -- gick ned från 830 000 för 1930 till
637 000 för 1931. För stenkol voro motsvarande
siffror 12,2 och 10,3 mill. ton. Den totala
tackjärnsproduktionen för jan.--nov. sjönk från 9,08 mill. ton
för 1930 till 5,71 för året därpå. För de tio första
månaderna av respektive år voro motsvarande siffror
för stål 10,05 och 7,31 mill. ton och för kol 12,0 och
10,0 mill. ton.

Det finansiella lägets i Tyskland prekära art
framgår till fullo av de djupa ingripanden i den privata
förfoganderätten över viss egendom, som de slag i
slag följande nödförordningarna innebära och som
f. n. sakna motsvarigheter i andra länder, undantagandes
Sovjet-Ryssland. Trots de utomordentliga
ansträngningarna att förhindra en ny tysk
valutakatastrof, så förefaller det föga sannolikt att detta
skall lyckas, därest icke Frankrike visar större
beredvillighet än hittills att skänka sin gäldenär en
andhämtningsfrist. I och för sig torde det kunna
sättas ifråga om den sista nödförordningens drastiska
åtgärder för stärkande av valutapositionen verkligen
äro sakligt motiverade. Sambandet mellan den tyska
prisnivån och kursen på rmk under nuvarande
förhållanden är mycket ringa. Möjligheten att på den
väg förordningen synes ange effektivt stärka landets
konkurrenskraft på exportmarknaderna torde i den
nuvarande handelspolitiska situationen icke vara
stor. Läckorna i valutarestriktionerna måste i
längden bli ödesdigra, därest icke psykologiska faktorer
för kapitalets kvarhållande inom landet kunna
skapas genom överenskommelser med borgenärstaterna,
som verka lugnande på spararna.

Medan <i>vårt land</i> under 1930 relativt föga påverkades
av den i övriga länder allt mera kännbara
internationella lågkonjunkturen och framför allt produktionens
volym med undantag för ett fåtal branscher krympte
samman endast obetydligt, har under 1931 en mycket
markerad försämring ägt rum. Särskilt svårt har
våra utpräglade exportindustrier drabbats, och detta
kommer klart tillsynes i exportvärdet för årets elva
första månader, vilket uppgår till 1 003 mill. kr. eller
hela 414 mill. kr. mindre än föregående år. Även i
de fall, där exportkvantiteten icke minskats såsom
t. e. ifråga om mekanisk massa -- 240 000 ton mot
241 000 ton föregående år -- eller t. o. m. stigit
såsom för sulfatmassan (från 376 000 till 429 000 ton),
blekta sulfiten (från 120 000 till 129 000 ton),
omslagspapper (från 180 000 till 200 000 ton) samt
tidningspapper (från 160 000 till 165 000 ton) har dock
prisfallet starkt reducerat exportvärdet liksom
vinstmarginalerna för producenterna. För trävaror har en
kraftig nedgång ägt rum såväl beträffande de
skeppade kvantiteterna som uppnådda priser. Sågade
trävaror ha utförts till en kvantitet av 502 000 stds
mot 764 000 under jan.--nov. 1930 och av hyvlade
varor exporterades 129 000 stds eller 33 000 stds
mindre än året förut. Av våra stora exportartiklar
har järnmalmen, såsom naturligt är, drabbats
hårdast, i det den skeppade kvantiteten endast uppgått
(jan.--nov.) till 4,23 mill. ton mot 9,01 mill. ton
samma månader 1930. Utförseln av tackjärn har gått
ned från 52 000 ton för de elva första månaderna
under 1931 till 42 000 ton i fjol. För smitt eller valsat
järn och stål är den relativa minskningen icke fullt så
stark, i det den uppgår till 12 000 ton från 95 000 ton.

Importen har däremot icke sjunkit i värde i
samma takt som utförseln -- från 1 523 mill. kr. till
1 310. Importöverskottet för de redovisade elva
månaderna utgör alltså 307 mill. kr. Så betydande
industriella råvaror som stenkol, bomull och ull ha
importerats i nära nog oförändrade kvantiteter;
införseln under jan.--nov. 1931 var för respektive
varuslag 5 290 000, 20 600 och 6 800 ton samt för
samma tid året förut 5 460 000, 21 200 och 6 400 ton.
Importen av smidbart järn utgjorde samtidigt 249 000
mot 288 000 ton 1930.

Den oförmånliga utvecklingen av handelsbalansen
beror väsentligen på att kvantitetssiffrorna förskjutit.
sig ogynnsamt. Prisnivån för importvarorna har
enligt Sv. H. B:s index sjunkit 10,8 % under de tio
första månaderna av det gångna året, medan
motsvarande nedgång för exportvarorna utgjorde 11,8.
Under 1930 motverkades en mindre tillfredsställande
kvantitativ utveckling till en del av att
exportvarorna endast föllo omkring 10 %, medan
importvarorna sjönko 20 %. Kommerskollegii
partiprisindex föll från 117 vid 1930 års slut till 107 i
september. Övergången till pappersmyntfot medförde,
att den tidigare nedgående rörelsen hos
partiprisindexen byttes i en uppåtgående, som t. o. m.
november resulterat i en stegring på 3 poäng.
Levnadskostnadsindexen visar en nedgång sedan årets
början från 163 till 158, som var siffran för såväl
tredje som fjärde kvartalet av det gångna året.

Arbetslösheten var under fjolårets förra hälft
avsevärt högre än under samma del av 1930, men
under högsommarmånaderna förbättrades denna
relation icke obetydligt; hösten har dock ånyo visat
försämring. Arbetslöshetssiffran för oktober utgör
16,4 % av fackföreningsorganisationernas medlemmar.
Enligt arbetslöshetskommissionens beräkningar
uppgick antalet arbetslösa vid november månads
början till 57 000, vilket innebär en ökning under de
närmast föregående månaderna på 27 000.

Konsekvenserna av övergången från guld- till
pappersmyntfot kunna ännu icke överblickas och bliva
väsentligen beroende på det program statsmakterna
besluta sig att genomföra. Regeringens ståndpunkt
i denna fråga kommer tydligen att fixeras först, när
konfrontationen med riksdagen i januari tvingar
därtill. Ännu så länge segla vi helt med vinden utan
varje försök eller önskan från fartygsbefälets sida att
avvika från den riktning, i vilken den för oss.
Resultanten av de kastbyar, som inflationister och deras
motståndare söka åstadkomma, kan tydligen endast
utläsas av marvattnet men ej på kortet, där även
"grynnorna" synas.

Det betydande stöd som herrar "inflationister"
vunnit hos teoretici -- även bortsett från herrar
Wohlin och Brock -- innebär tydligen vissa risker
för att gehöret i riksdagen för en utflykt in på det
de stora möjligheternas men ock de stora farornas
område, som en avsiktlig inflation utgör, blir
oväntat stort. <tab><tab><tab><tab><i>Filip Oberger.</i>

</chapter>
<chapter name="UNDERSÖKNING AV EXCENTRICITETEN HOS
IHÅLIGA AXLAR.">
<h2>UNDERSÖKNING AV EXCENTRICITETEN HOS
IHÅLIGA AXLAR.</h2>
<h3>Av <sc>René Leonhardt,</sc> Berlin.</h3>
Bland de många olika provningar, som starkt
ansträngda ihåliga cylindrar, särskilt turbinaxlar, måste
underkastas, förtjänar kontrollen av urborrningens
koncentricitet särskild uppmärksamhet. Vid de
utomordentligt stora påkänningar, som dessa maskinelement
utsättas för i driften, kan en av excentricitet orsakad
ojämnhet i godstjockleken alltför lätt erhålla ödesdigra
verkningar. Liksom man vid korta axlar med stor inre
diameter med jämförelsevis enkla hjälpmedel kan undersöka
förekomsten av sprickor, rispor, rostfläckar osv. kan man
även på enkelt sätt undersöka en eventuell excentricitet
hos sådana föremål. Är däremot undersökningsobjektet
långsträckt med jämförelsevis liten inre diameter, så
uppstå svårigheter, som endast låta sig bemästras med
speciella hjälpmedel. Särskilt i turbinfabriker äro
dylika hjälpmedel av stor betydelse. Man har därför
utarbetat optiska apparater för denna industrigren, med
vilkas hjälp man på ett enkelt sätt kan utföra nämnda
undersökningar. Den metod som därvid kommer till
användning grundar sig på mätning av avståndet mellan
korresponderande punkter på cylinderns inre, resp. yttre
vägg. Till närmare förklaring av metoden skall här
lämnas en beskrivning av den använda apparaturen.

Denna består av två skilda apparater, den ena för
bestämning av axelns yttre diameter, den andra för
uppmätning av urborrningen. Mätningen av omkretsen sker
med en U-formig "ryttare" (fig. 2:1), som är försedd
med ett stift (2), till vilket vidare hör ett hårkors (3).
Stiftet belyses med en lampa och är rörligt i en hylsa samt
kan på grund av sin egen vikt ligga an mot axelns yttre
yta. För kontroll av att stiftet alltid ligger an mot
denna ytas högsta punkt är ryttaren försedd med ett
vattenpass (4), som tjänar till att noga horisontera denna
apparat. Urborrningen mätes å andra sidan med ett
annat stift, som tryckes mot hålrummets vägg. Detta
stift är likaledes försett med ett hårkors och är anbragt
i änden (5) på en rörformad apparat, som införes i
hålrummet. Stiftets vertikala ställning kontrolleras med
hjälp av ett särskilt noggrant vattenpass. Medelst
en centreringsanordning kan man hålla den rörformiga

<img 1>
Fig. 1. Katetometer.
</img>
<img 1>
Fig. 2. Mätapparaterna.
</img>


<img 1>
Fig. 3. Viseriug av hårkorsen medelst katetometern.
</img>
<img 1>
Fig. 4. Mätapparaternas
anordning. Schematiskt
tvärsnitt.
</img>

apparaten exakt i centrum av urborrningen. Genom
användning av en särskild skala kan centreringsanordningen
inställas efter olika borrdiametrar. För beräkning av denna
inställning användes en särskild tolk (6). Gäller mätningen
hålrum med stora diametrar, kunna stiften utbytas mot
längre sådana. Särskilda, till den rörformiga apparaten (7)
passande förlängningsrör (8) användas vid uppmätning av
hålrum med större utsträckning i djupled. En på röret
fästad längdskala tillåter bestämning av apparatens
ställning i hålrummet, så att man kan anpassa
mätningen till två mot varandra svarande punkter, den ena
utanpå, den andra inuti axeln.

Själva mätningen företages på följande sätt: Axeln, som
skall mätas, upplägges i det närmaste horisontellt. En
noggrann horisontering är ej alldeles nödvändig, enär
mätningen endast går ut på att bestämma höjdskillnaden
mellan de båda mätstiftens hårkors. Vid ena änden av
axeln och så nära denna som möjligt "uppställes en
katetometer (9) med två tuber och okularmikrometrar (11).
Sedan ryttaren (1) bliyit uppställd på röret och
horisonterad, viseras dennas hårkors med den övre
katetometertuben. När koincidens vunnits mellan stiftets och
tubens hårkors, avläser man höjden (hela millimetrar
avläsas på nonien 10 och bråkdelar på mikrometern 11).
Därefter inför man den. rörformiga mätapparaten i

<img 1>
Fig. 5. Mätapparaternas anordning. Schematiskt längdsnitt.
</img>
hålrummet och inställer denna apparats stift vertikalt,
varefter det inre stiftets hårkors viseras genom
katetometerns undre tub. Det inre hårkorsets
ställning avläses därpå, varefter skillnaden mellan
avläsningarna ä den övre och den undre tuben anger
godstjockleken.

Mätningens noggrannhet framgår av följande data:
Mikrometrarna å katetometern äro delade i femtio delar.
Mikrometerskruvarnas stigning utgör 0,25 mm. En
skaldel å mikrometern svarar alltså mot en höjdskillnad av
0,005 mm. Denna noggrannhet uppnås dock endast vid
avläsning på högst 20 mm avstånd från stiften till
katetometern. Vid växande avstånd minskas viseringens
noggrannhet och därmed höjdmätningens. Vid 400 cm
avstånd uppgår noggrannheten vid bestämning av
godstjockleken till ca 0,1 mm, vilket dock alltid är
tillräckligt vid mätning av så stora objekt.

Sedan en mätning är gjord, vrides undersökningsobjektet
kring sin axel, varefter mätningen upprepas i
olika vinkellägen, så att man erhåller en serie värden,
svarande mot vridningsvinklarna 60°, 90°, 120° osv. Då
en mätningsserie i ett visst plan avslutats, flyttas
apparaturen ca 20 cm närmare axelns mittpunkt, varefter
samma mätningsserie upprepas i detta plan. På detta
sätt förfar man, tills man hunnit till mitten på axeln,
då denna ändvändes, så att den andra änden kommer
mitt för katetometern. Därefter upprepas mätningarna i
olika plan med 20 cm avstånd från varandra i djupled,
tills axelns mitt åter är uppnådd. Man erhåller på detta
sätt en serie mätningsvärden, ur vilka godstjockleken
i de olika mätningspunkterna utan vidare kan utläsas
och därmed även en eventuell excentricitet hos axeln
konstateras.

</chapter>
<chapter name="NOTISER">
<h3><i>NOTISER</i></h3>
<b>Ingenjörsvetenskapsakademien.</b> Regeringen har
förordnat generaldirektören Gösta Malm att vara preses
och direktör Bertil Almgren att vara vice preses i
ingenjörsvetenskapsakademien under perioden 1932--1934.

<b>Gruvvärderingsnämnden.</b> Till ledamöter i nämnden
för värdering av kronans jordägareandel i gruva har
regeringen förordnat f. d. bergmästaren Oskar Norelius,
disponenten Torsten Hummel-Gumselius och
verkställande direktören i jernkontoret Axel Wahlberg. Till
suppleanter för dessa hava utsetts f. d. professorn
Walfrid Petersson samt disponenterna Tore Zachrisson och
Erik Malm.

<b>Vattendomstolarna.</b> K. m:t har till vattenrättsingenjör
vid Västerbygdens vattendomstol under år 1932
förordnat majoren i väg- och vattenbyggnadskåren C. G.
Tisell.

<b>Lantmäteriundervisningen inför teknologföreningen.</b>
Teknisk tidskrift hade under fjolåret anledning att vid
tre olika tillfällen referera de förslag till
lantmäteriundervisningens ordnande som framkommit, senast det
av sakkunniga för den högre tekniska undervisningens
ordnande framställda, vilket fanns intaget i häfte 36,
sid. 490.

Om detta förslag har i dagarna utlåtande avgivits
av Svenska teknologföreningen, inom vilken förslaget
granskats av en av avdelningen för väg- och
vattenbyggnadskohst tillsatt kommitté, bestående av major Helge
Torulf, kapten Ernst Eggert och byrådirektör Gustaf
Slettenmark. Någon behandling av förslaget inom

teknologföreningen utöver den av styrelsen for
avdelningen för väg- och vattenbyggnadskonst åvägabragta
har tiden icke medgivit, varför föreningens styrelse låtit
avdelningens utlåtande utgöra svar på remissen.

Styrelsen ansluter sig till en början fullt till
riksdagens principbeslut om lantmäteriundervisningens
förläggande till tekniska högskolan. Vidare ansluter sig
styrelsen till de sakkunnigas uttalande om behovet av
mätnings- och kommunaltekniskt specialutbildade
väg- och vattenbyggnadsingenjörer. Slutligen anser
styrelsen, att en ny fackavdelning för lantmäteri inom
tekniska högskolan är nödvändig. I princip har alltså
styrelsen anslutit sig till de sakkunnigas förslag. Rörande
detaljernas utformande har dock styrelsen i ett flertal
fall anmält avvikande mening.

Beträffande fordringarna å praktik för studerande
inom fackavdelningen för lantmäteri anser styrelsen,
att för studier i tredje årskursen minst 3 månaders
praktisk verksamhet bör fordras samt framhåller, att
den praktik som synes hava största värdet för
lantmäteristudierna är verksamhet inom lanthushållning,
skogshushållning eller stadsbyggnadsväsende.

Vad åter angår fordringarna å examensarbete inom
den ifrågasatta nya fackavdelningen, anser styrelsen,
att de erfarenheter som föreligga beträffande
examensarbete vid högskolan torde få anses tala för nyttan och
önskvärdheten av dylikt även för lantmätarna. Under
hänvisning till den tendens som efterhand gjort sig
alltmera gällande, nämligen att examen vid tekniska
högskolan avlägges långt efter sista läsårets slut, vill
styrelsen framhålla, att därest civilingenjörsexamen
kräves för tillträde till lantmäteristaten, studietiden
icke bör godtyckligt förlängas utöver den föreslagna
åttonde terminen genom allt för stora krav i fråga om
examensarbetets omfattning. Styrelsen anser för sin
del, att civilingenjörsexamen bör stadgas som
kompetensvillkor för inträde i lantmäteristaten, och att alltså
examensarbetet bör göras obligatoriskt förlantmäteriexamen.

Styrelsen ingår därefter på en granskning av de för
väg- och vattenbyggarna och lantmätarna föreslagna
läroplanerna. Det av de sakkunniga föreslagna
anordnandet av geodesiundervisningen med för samtliga
fackavdelningar gemensamma elementära kurser, vilka
successivt skulle påbyggas för studerande inom
avdelningarna för väg- och vattenbyggnad samt lantmäteri,
anser styrelsen innebära dubbelläsning och slöseri med
elevernas dyrbara tid. För den som skall tränga djupt
in i ett ämne böra studierna från början vara planlagda
med tanke på den kurs han bör genomgå. Härtill
komma de komplikationer som kunna befaras uppstå
genom undervisningens uppdelning på ej mindre än fyra
lärare. Styrelsen ansluter sig därför till
lärarekollegiets förslag om två professurer och en
speciallärarebefattning i geodesi, varvid specialläraren bör bestrida
undervisningen såväl för väg- och vattenbyggare (med
undantag av dem som valt studieriktningen
kommunalteknik) som för eventuellt andra studerande. För
studerande inom lantmäteriavdelningen samt
studieriktningen kommunalteknik skulle undervisningen delas
mellan de bägge professorerna. Styrelsen vill till sist
kraftigt understryka professor Rubins påpekande, att
övningarna för lantmäteristuderande som hittills böra
avse uppmätning av ett område under sådana
förhållanden, att resultatet blir till praktisk nytta, och att
övningar på ett övningsfält som år efter år användes
äro av mindre värde.

Samtidigt som styrelsen med tillfredsställelse hälsar
förslaget om återinförande av ämnet husbyggnadslära
i väg- och vattenbyggarnas studieplan, vill styrelsen
framhålla, att undervisningen i detta ämne speciellt
bör vara inriktad på konstruktion och utförande.
Huruvida under sådana förhållanden samundervisning med
lantmäteristuderandena, som hava helt andra behov,
lämpligen kan ske, synes tvivelaktigt.

Styrelsen framhåller även önskvärdheten av att de
studerande inom lantmäteriavdelningen och den
kommunaltekniska studieriktningen erhålla i vissa delar
mera djupgående undervisning i rättslära än den de
sakkunniga föreslagit samt anser, att den för kommunalteknikerna
föreslagna undervisningen i jorddelningsrätt
är alltför snävt begränsad.

Slutligen har styrelsen framhållit, att professuren i
vattenbyggnad bör avlastas, varjämte den för
lantmätarna föreslagna mindre matematikkursen synes
otillräcklig utan särskild komplettering.

Såsom ett av huvudintrycken av granskningen
framstår, säger styrelsen, att de sakkunniga i
besparingssyfte föreslagit samundervisning utan att tillräckligt
beakta de olika elevgruppernas skilda behov, och att
därigenom undervisningens effektivitet äventyras. Att vid
lösningen av den föreliggande frågan taga alltför stor
hänsyn till en tillfällig konjunktur torde emellertid ej
vara i överensstämmelse med god ekonomi. Styrelsen
föreslår därför, att de sakkunnigas förslag underkastas
en grundlig överarbetning, innan det lägges till grund
för definitiva åtgärder i frågan.

<b>Sveriges industri under år 1930.</b> Kommerskollegium
har i dagarna lämnat en preliminär redogörelse för
Sveriges industriella produktion år 1930, vilken äger
sitt speciella intresse därigenom, att den belyser den
industriella depressionen i dess första stadier.

Redogörelseåret kännetecknas nämligen av ett
avstannande i den produktionsökning, som utmärkt
Sveriges industri sedan år 1922. Ehuru vissa
industrigrenar redan mot slutet av år 1929 börjat få känning
av depressionen, var konjunkturläget dock i stort sett
tillfredsställande till sommaren 1930. Därefter inträdde
en konjunkturavmattning, som till en början huvudsakligen
drabbade exportindustrierna men så småningom
även de för den inhemska marknaden arbetande
industrierna. En summering av värdesiffrorna för
framställda hel- och halvfabrikat under år 1930 ger 5 410 mill.
kr. mot 5 677 mill. kr. år 1929. Detta skulle innebära
en minskning med 5 %, som emellertid kan antagas
härröra från den under tiden fallande prisnivån. För
industrien i dess helhet torde därför årets produktionsresultat,
kvantitativt sett, vara tämligen oförändrat i
förhållande till år 1929.

Om man emellertid studerar de olika produktionsgrenarna
för sig, visa dessa rätt olika tendenser.
Produktionsökning kan sålunda konstateras bl. a. inom
varvsindustrien, elektrisk verkstadsindustri,
stenindustri, cementfabriker, snickerifabriker, brännerier och
bryggeriindustri, tobaksfabriker, mejerer, slakterier,
konfektions- och sömnadsindustri, hatt- och
mössfabriker, garverier, skofabriker och superfosfatfabriker.
Minskad produktion uppvisa däremot bl. a. gruv- och
järnhantering, järn- och stålmanufakturering, mekanisk
verkstadsindustri, sågverk och hyvlerier, pappersmasseindustri,
pappersbruk, sockerindustri, margarinindustri,
skinn- och pälsvaruindustri, gummivaruindustri,
oljefabriker och tändsticksfabriker.

Inom gruppen malm- och metallindustri, för vilken
tidigare redogjorts i dessa spalter, konstateras en
minskning i järnmalmsproduktionen från 11,5 till 11,2
mill. ton. Järnhanteringens produktionssiffror visa
minskning i fråga om bl. a. tackjärn, smältskenor,
götmetall, smidda, valsade och pressade produkter samt
gjutgods, dvs. inom de kvantitativt mest betydande
tillverkningsgrenarna. För verkstads- och
varvsindustrierna, som tidigare under ett par år arbetat under
gynnsamma förhållanden, inträdde en försämring under
senare delen av år 1930, vilken drabbade ett flertal av de
viktigaste tillverkningsgrenarna. Tillverkningsvärdet

för hopsatta automobiler sjönk från 40,6 till 34,7 mill.
kr., för kul- och rullager från 45,3 till 34,9 mill. kr., för
lantbruksmaskiner från 20,9 till 16,3 mill. kr., för
mjölkskumnings- och mjölkningsmaskiner från 30,6 till
26,2 mill. kr. samt för krigsmateriel från 12,9 till 11,6
mill. kr. Andra tillverkningsgrupper visa ökning,
däribland fartygsbyggnader och reparationer från 90,6 till
96,1 mill. kr., lokomotiv och tendrar från 2,7 till 5,0
mill. kr., elektriska maskiner, apparater och ledningar
från 141,7 till 151,9 mill. kr., förbränningsmotorer från
25,8 till 26,7 mill. kr., trä- och korkbearbetningsmaskiner
från 8,6 till 10,2 mill. kr. och slutligen pappers- och
pappersmassemaskiner från 12,8 till 14,3 mill. kr.

Inom gruppen jord- och stenindustri märkes en viss
ökning av tillverkningskvantiteten för stenindustrien
(från 43,3 till 48,i mill. kr.), huvudsakligen hänförlig till
storgatstenstillverkningen. Cementtillverkningen ökades
(från 570 000 till 611 000 ton), liksom fallet varit
beträffande tillverkningen av murtegel (från 261 till 277 mill.
st.) Samtidigt sjönk tillverkningen av fönsterglas,
medan däremot butelj- och småglastillverkningen ökades.

Inom träindustrien visar tillverkningen av hyvlade
och ohyvlade trävaror en markerad minskning, medan
däremot tillverkningen av snickeriarbeten och
fanérskivor ökades.

Inom pappers- och grafisk industri minskades
tillverkningen av mekanisk massa från 658 000 till 578 000
ton och av kemisk massa från 1 882 000 till 1 854 000 ton;
den sistnämnda minskningen faller uteslutande på
sulfatmassan. Värdesiffrorna hava dock sjunkit betydligt
kraftigare än kvantitetssiffrorna. Deri totala
papperstillverkningen sjönk från 620 000 till 559 000 ton; därav
sjönk tidningspapperstillverkningen från 256 000 till
225 000 ton. För den grafiska industrien ökades
produktionsvärdet från 144 till 148 mill. kr.

Inom livsmedelsindustrien äro ökningar att notera
bl. a. för tillverkningen av råbrännvin och tobaksvaror,
medan bl. a. kvarn- och sockerindustrierna fått
vidkännas, betydande minskningar, särskilt beträffande
tillverkningsvärdet. Prisfallet på livsmedel har bl. a.
medfört, att exportslakterierna, trots en kvantitetsökning
från 37 000 till 45 000 ton, icke uppvisa större
tillverkningsvärde än under år 1929.

Inom textil- och beklädnadsindustrien visa
kamgarns- och konstsilkegarnstillverkningarna någon
ökning. Totalkvantiteten garn steg från 38 198 till 38 736
ton, men samtidigt sjönk tillverkningsvärdet från 122
till 108 mill. kr.

Inom den mångskiftande gruppen kemisk-teknisk
industri varierar givetvis produktionsutvecklingen
betydligt. Tillverkningen av färger och fernissor ökades i
värde från 13,7 till 14,6 mill. kr. Likaså steg
produktionen av såpa, tvål, tvättmedel, superfosfat, syntetiska
kväveprodukter, svavelsyra och film. Produktionsminskning
föreligger bl. a. beträffande oljor och fettämnen
(från 72 000 till 62 000 ton), träkol (från 7,2 till 6,3 mill.
hl), sprängämnen (från 6 123 till 5 784 ton), tändstickor
(från 51 647 till 48 634 ton) samt klorater och
perklorater (från 9 972 till 6 676 ton).

Vad slutligen angår kraft-, belysnings- och
vattenverk, må nämnas, att den alstrade elektriska
energimängden ökades från 4 967 till 5 096 mill. kWh och att
framställningen av kol- och vattengas steg från 164 till
173 mill. m<sup>3</sup>.

<b>En användningsmöjlighet för flygaskan.</b> Som
bekant har vid kolpulvereldade anläggningar flygaskan
vållat bekymmer såväl med avseende på dess
tillvaratagande som beträffande dess eventuella nyttiggörande.
Många förslag ha under de senare årens lopp framställts
i det sistnämnda hänseendet, vilka dock i allmänhet haft
de dryga transportkostnaderna mot sig.

Nu omnämner tidskriften "Power" (8 dec. 1931), att
man vid Purdue University gjort lovande försök att av
askan framställa tegel med hård yta. De framställda
produkterna ha visat sig fylla alla fordringar som man
brukar ställa på dylika tegel, och dessutom sägas
framställningskostnaderna icke bliva högre utan snarare
lägre än för vanligt tegel. Processen säges vara
uteslutande kemisk, utan sintring, och några specialmaskiner
skola ej erfordras. Teglet kan framställas i varje
önskad nyans genom tillsats av olika metalloxider,
varför produkten kan få vidsträckt användning även till
innerväggar. Teglet är ej eldfast men kan användas
till utvändig beklädnad av eldstäder och givetvis också
till ytterväggar.

Den citerade tidskriften tillmäter den nya
uppfinningen stor betydelse och tror, att den på många
platser skall kunna göra flygaskans tillvaratagande till en
lönande affär.

<b>Kolvringar med konstant yttryck.</b> VDI-Zeitschrift
(10 dec. 1931) beskriver en ny tillverkningsmetod för
kolvringar, avseende att hålla dessas yttryck konstant,
oberoende av avnötningen, och därigenom giva ringarna
större livslängd. Metoden består i att man genom
kallbearbetning av ringens insida ger ringen en
oproportionerligt stor, utåt riktad spänning, vilken sedan
kompenseras genom liknande behandling av ringens utsida. Med
stigande avslitning ökas inflytandet av spänningen på
insidan, varigenom yttrycket minskas endast långsamt.

<b>Nordisk byggnadsdag 1932.</b> Finlands bestyrelse för
Nordisk byggnadsdag, vilken som Teknisk tidskrift
tidigare omtalat, är förlagd till Helsingfors, har om de i
samband med kongressen pågående utställningarna
meddelat följande:

<i>Utställning 1, Finsk arkitekturutställning,</i> vilken
anordnas av Finlands arkitektförbund (SAFA) vid sidan
av byggnadsdagens övriga utställningar, syftar till att
giva en bild av Finlands arkitektur i dess nuvarande
utvecklingsstadium och adresserar sig främst till
grannländernas fackmän och den finländska allmänheten.

<i>Utställning II, Nordisk bostadsutställning,</i> gemensam
för Finland, Sverige, Norge och Danmark. Tidigare ha
de olika länderna överenskommit om följande program:
Utställningsmaterialet för de deltagande länderna skall
bestå av ritningar (fotografier, modeller etc.) till
stadsplaner och bostadshus, utförda eller projekterade åren
1927--1932, samt avbildningar av sådana äldre
bostadstyper som eventuellt ännu komma till användning i de
resp. länderna. Även kunna retrospektiva serier
utställas till förtydligande av utvecklingen inom
bostadsproduktionen etc.

Bostadsutställningens kommitté för Finland har
därjämte för motsvarande kommittéer i de övriga länderna
uttalat den förhoppningen, att de till utställningen skulle
insända sådant material som bäst karakteriserar
strävandena för att förbättra bostadsförhållandena i resp.
länder. Kommissarie för denna utställning är arkitekt
P. E. Blomstedt.

<i>Utställning III, Nordisk byggnads- och bostadsteknisk
utställning,</i> är ävenledes gemensam för Finland,
Sverige, Norge och Danmark. För denna utställning hava
underkommittéer jämte kommissarie tillsatts i de
skandinaviska länderna och Finland. Generalkommissarie är
ingenjör P. Kyrenius. Enligt det av utställningskommittén
för Finland utarbetade programmet kommer denna
utställning att omfatta byggnadsmaterial och
byggnadstillbehör, isoleringsämnen, ytbehandlingsmaterial,
arbetsmaskiner, bostadstekniska apparater m. m.

<b>Reseunderstöd från kommerskollegium.</b>
Kommerskollegium kommer att utdela ett begränsat antal
<i>reseunderstöd åt verkmästare och förmän inom industri och</i>

<i>hantverk</i> för studieresor såväl inom  som utom landet
samt för genomgående av kurs eller skola inom yrket.

Kollegium kommer även att utdela ett begränsat
antal <i>reseunderstöd åt idkare av hantverk ocli annan
mindre industri (hantverkare)</i> för studieresor såväl inom
som utom landet samt för genomgående av kurs eller
skola inom yrket.

Kollegium kommer slutligen att utdela ett begränsat
antal <i>reseunderstöd åt arbetare i de särskilda
näringsyrkena.</i> Reseunderstöd beviljas för studier utomlands
-- varvid vederbörande böra taga anställning inom sitt
yrke eller genomgå yrkesskola, kurs e. d. -- eller ock
for genomgående av kurs eller skola i Sverige.
Ansökningar om understöd skola vara till kollegium inkomna
<i>senast den 31 jan. 1932.</i> Ansökning, i vilken sökandens
yrke samt adress böra vara fullständigt angivna, skall
innehålla: uppgift om ändamålet med studierna, sättet
för studiernas bedrivande, den tid, resan är avsedd att
omfatta samt i vilket land och på vilka platser studierna
skola bedrivas. Vid ansökningar skola följa
åldersbetyg, betyg över åtnjuten skol- och yrkesundervisning
samt <i>för verkmästare och förmän</i> intyg, utvisande
sökandens insikter i yrket och anställning såsom
verkmästare eller förman, eller, där intyg om anställning
icke kan företes, övriga arbetsbetyg jämte intyg från
sammanslutning av verkmästare och förmän om
medlemskap av densamma, för <i>hantverkare</i> intyg om
självständig verksamhet inom yrket samt om yrkesskicklighet,
för <i>arbetare</i> betyg från innehavda arbetsanställningar.

Sökande till något av ovannämnda reseunderstöd, som
önskar resa utomlands, bör om möjligt förete intyg,
huruvida han är förtrogen med språket i det land eller
de länder, han ämnar besöka.

<b>Rationaliseringens sociala aspekter.</b> Internationella
arbetsbyrån har nyligen publicerat en volym
innehållande en samling av inledande anmärkningar rörande
"Rationaliseringens sociala aspekter" (<i>The Social
Aspects of Rationalisation.</i> Studies and Reports, Series
B, No. 18, 1931. VII + 381 sid. Pris kr. 10:--.)

Rationaliseringen, vilken kan definieras såsom en
systematisk strävan att förbättra tekniska och
organisationsmetoder i syfte att få till stånd det minsta
möjliga slöseri med arbetskraft och material, har gjort
snabba framsteg inom nästan varje gren av ekonomisk
verksamhet sedan kriget, och dess direkta och indirekta
verkningar på levnads- och arbetsförhållandena ha varit
föremål för mycken diskussion och många
undersökningar. I förevarande arbete söker internationella
arbetsbyrån att sammanställa och analysera de strödda
och erkänt ofullständiga uppgifter, vilka finnas
tillgängliga rörande frågan, ävensom att skildra den
ömsesidiga återverkan mellan å ena sidan rationaliseringsrörelsen
och å andra sidan produktiviteten, arbetstiden,
arbetslönen, arbetstillgången, den industriella hygienen
och olycksfall; även en del andra sidor av
rationaliseringen, däribland dess inverkan på förhållandet mellan
arbetsgivare och arbetare, göras till föremål för behandling.

Ett särskilt intresse anknyter sig i närvarande stund
till undersökningen av rationaliseringsproblemet i
förhållande till arbetstid och arbetstillgång. Vad beträffar
den förra, synas de meddelade uppgifterna visa, att
arbetstidsminskningen medfört en ökad användning av
mera vetenskapliga produktionsmetoder och en stegrad
arbetsintensitet samt att härigenom i sin ordning
banats vägen för ny arbetstidsminskning genom att
effektiviteten ökats och produktionen förstorats, ofta till
priset av en ökad press på individen. Det är bl. a. av
dessa skäl, som de fackliga organisationerna upprepade
gånger framställt krav på kortare arbetstid samt längre
vilo- och rekreationstid.

Vad beträffar förhållandet mellan rationalisering och
arbetstillgång, synes av tillgängliga upplysningar kunna
slutas, att flertalet rationaliseringsåtgärder --
exempelvis införandet av maskiner, vetenskaplig arbetsledning
och reorganisation av hela industrigrenar -- giver
upphov till en viss arbetslöshet. Omfattningen härav är
mindre än man stundom föreställer sig och erfarenheten
visar, att den till större delen endast är tillfällig, i det
flertalet entledigade arbetare på nytt absorberas inom
industrien, i den mån produktionen ökas eller bättre
avpassas efter marknadens behov. Samtidigt erkännes,
att rationaliseringens oavbrutna framträngande
oundvikligen måste leda till att en viss permanent
arbetslöshet uppkommer. "Sådan arbetslöshet kan", säges i
publikationen, "betraktas som det pris, vilket måste
betalas för framsteget", och kostnaden därför bör fördelas
över hela samhället, "vilket utgör ett nytt argument till
förmån för arbetslöshetsförsäkringen, genom vilken en
billig ersättning lämnas offren för ett ont, för vilket
samhället i dess helhet bär ansvaret och som är
oskiljaktigt förenat med framsteget".

</chapter>
<chapter name="INSÄNT">
<h3><i>INSÄNT</i></h3>
<b>Tullar och inflation.</b>

I Teknisk tidskrift, häfte 49, den 5 december 1931,
förekommer en artikel "Ekonomisk översikt",
undertecknad F. Oberger, där bl. a. säges följande: "Det
ligger makt uppå att avhålla oss från alla åtgärder,
som i så hög grad som tullar och importförbud äro
ägnade att framkalla inflation. Den senare hava vi
redan förut stora svårigheter att hålla inom rimliga
gränser på grund av valutaförsämringens prisstegrande
inverkan på alla importvaror."

Nog har man fått höra, att tullar tillskrivas många
verkningar, men att tullar skulle framkalla inflation
torde vara en relativt ny upptäckt. Enligt mångas
uppfattning kunna visserligen tullar under vissa
omständigheter inverka höjande på ett lands prisnivå, men
detta är ju en helt annan sak, än att tullarna skulle
framkalla inflation. Det skulle vara intressant att få
närmare utlagt, på vad sätt tullar skulle kunna ha en
sådan verkan. Enligt min och flera andras åsikt skulle
det med hänsyn till vår ofördelaktiga handelsbalans
icke vara ur vägen att belägga vår kaffeimport (ca 75
mill. kr. per år) med förhöjd tull. Detta skulle dock
vara en riskabel åtgärd, då därigenom inflation skulle
framkallas!

Författarens påstående, att vi redan skulle ha stora
svårigheter att hålla inflationen inom rimliga gränser
på grund av valutaförsämringen, är väl också ett
påstående, vars riktighet kan sättas ifråga. Frånsett den
omständigheten, att någon märkbar inflation ännu ej
synes vara för handen, böra väl höga växelkurser på
vissa utländska valutor och höga pris på vissa
importvaror ej med nödvändighet medföra en allmän
prisstegring. Författaren synes vara av den uppfattning, att
valutaförsämring kan verka i riktning mot inflation.
Man tycker då, att en tull eller annan åtgärd, som
söker minska efterfrågan på utländska varor och
motverka vår valutas fall, borde vara riktig, därest man,
som författaren, vill undgå inflation.

Om nu tullar och importrestriktioner skulle
framkalla inflation och därmed en allmän stegring av
prisnivån, så borde väl sådana med tullar omgärdade
länder som Frankrike och Förenta staterna visa tecken
på inflation och prisstegring. Såvitt man kan se, är i
dessa länder förhållandet det rakt motsatta, och i
Förenta staterna synes trots enormt höga tullar fortfarande
deflation råda. <tab><tab><tab><tab><tab><i>Einar Nordendahl.</i>

<h3><i>LITTERATUR</i></h3>
<b>Insänd litteratur.

Acta Band IX,</b> <i>Svenska tekniska vetenskapsakademien
i Finland,</i> Helsingfors 1931.

<b>Band III des Berichtes über den XIII. Internationalen
Wohnungs- und Städtebaukongress,</b> Berlin 1931.
Veröffentlicht vom Internationalen Verband für
Wohnungswesen und Städtebau, London.

<b>Internationale Mitteilungen über Wohnungswesen
und Städtebau.</b> September 1931.

<b>Mechanik,</b> av G. <sc>Haberland,</sc> Max Jänecke förlag
Leipzig 1931. Rm 3:60.

<b>Robert Bosch und sein Werk,</b> av <sc>Conrads Matschoss,</sc>
Berlin 1931, VDI förlag.

<b>Theorie der termisenen Messgeräte der Elektrotechnik</b>
av <sc>Johannes Fischer.</sc> Stuttgart 1931, Ferdinand
Enke förlag. Pris häftad Rm 13, bunden Rm 14:50.

<b>Arbeitströmung einer Propellerturbine,</b> av <sc>Fritz
Busmann.</sc> Berlin 1931. VDI förl.

<b>Einfluss der Oberflächenbeschaffenheit auf den
Spannungsverlauf und die Schwingungsfestigkeit,</b> av <sc>Eugen
Armbruster,</sc> Berlin 1931, VDI förlag. Pris Rm. 7.

<b>Die technischen Grundlagen der Brikettierung von
nach Freiberger Spülgasverfahren erhaltenem
Braunkohlenkoks.</b> av H. <sc>Menzel,</sc> Halle 1931, Wilhelm Knapp
förlag. Pris Rm 7:90.

<b>Führer durch die technische Litteratur,</b> 28. Ausgabe
1932, Lindståhls bokhandel, Stockholm. Pris 60 öre.

<b>Beispiele,</b> <i>Bercchnungen au s dem Mascninenbau,</i> av
<sc>Herbert Rudolf,</sc> Leipzig 1931, Max Jäneckes förlag.
Pris Rm. 1:80.

<b>Vorkalkulation im Maschinenbau,</b> av <sc>G. Mortag,</sc>
Leipzig 1932, Max Jäneckes förlag. Pris Rm. 4:80.

<b>Darstellung der gesamten Schweisstechnik,</b> av P.
<sc>Bardtke.</sc> Berlin 1931, VDI-förlag. Pris Rm. 12:50.

<b>Dynamische Untersuchungen des Fräsvorganges,</b> av
F. <sc>Eisele,</sc> Berlin 1931, VDI-förlag. Pris Rm. 11.

<b>Der Schnittvorgang im Sande,</b> av <sc>Joh. Rathje,</sc>
Berlin 1931, VDI-förlag. Pris Rm. 5.

<b>Verdensøkonomiens pulsårer,</b> av <sc>Axel Somme,</sc> Oslo
1931, H. Aschehoug & Co. förlag.

<b>Monthly bulletin, aug.--sept. 1931,</b> från <b>The Swedish
Engineers' Society of Chicago, Illinois.

American Society for testing materials.</b>
<i>Methods of test relating to electrical insulating
materials, report of Committee D--9 on electrieal
insulating materials.</i> Philadelphia 1931.

<b>Department of mines, Canada 1931.</b>
<i>Investigations in eeramics and road materials 1928--1929.</i>

<b>The automatic stabilisation of ships,</b> av T. W. <sc>Chalmers,</sc>
London 1931, Chapman & Hall förlag. Pris 10 sh. 6 d.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Ingenjörsklubben i Falun</b>

Under allt annat än ljusa yttre förhållanden avhöll
Ingenjörsklubben i Falun sitt årsmöte lördagen den 5
december. En grå och dyster decemberdimma låg
blytung över den gamla Kopparbergsstaden med dess
regnvåta gator och drypande parkträd, såsom ville den
ytterligare skärpa den dystra stämning som skulle
motiverats av det ekonomiska och politiska
osäkerhetstillståndet ute i världen. Men av en sådan stämning
märktes intet hos industriens män, som talrikt samlades på
utsatt tid i Bergslagets ståtliga festvåning. De dagliga
bekymren hade fått vika för intresset kring de
uppställda diskussionsämnena, och för nöjet att
sammanträffa med gamla välbekanta yrkesbröder -- alla fullt
medvetna om lägets allvar men lika mycket om det
gagnlösa och skadliga i modstulen klagan.

Årsförhandlingarna undanstökades raskt. Förslag till
inkomst- och utgiftsstat för nästa kalenderår
fastställdes. Fjorton nya medlemmar invaldes. Styrelse och
övriga befattningshavare omvaldes. Till styrelseledamöter
utsagos disponenten Emil Lundqvist (ordf.),
disponenten William Nisser (vice ordf.), bergsingenjören
Thorsten Quennerstedt (sekr.), överingenjör Harald
Almqvist (vice sekr.), ingenjör Fritz Parke
(skattmästare), bergmästare Björn Tiberg (redaktör och
bibliotekarie) samt bergmästaren Th. Dahlblom och
ingenjören Emil Öhrn.

Styrelsesuppleanter blevo civilingenjören P. T. Norlin
och ingenjören A. Eiritz.

Till revisorer utsagos ingenjörerna Carl Hammar och
Carl Liljestrand, med ingenjörerna Götrik Erling och
Arvid Munktell såsom suppleanter.

1:ste klubbmästare blev ingenjör Emil Öhrn, 2:dre
klubbmästare civilingenjör Ragnar Lundquist.

Ordföranden omnämnde ett av disponenten Nisser
framfört förslag att söka finna ett lämpligt namn för
årsmötet, dels för att undvika den nuvarande något
obekväma benämningen, dels ock framför allt för att
inför allmänheten göra årsmötet bekant såsom en
motsvarighet till Hindersmässan och Arosmässan.

Efter föreningsförhandlingarnas slut serverades té
m. m. i den s. k. Lilla magasinsalen.

Kl. 3,35 öppnades inför fullsatt auditorium dagens
diskussionsmöte med en av disponenten Lundquist
framförd välkomsthälsning särskilt riktad till gästerna.
Bland dessa märktes landshövding Kvarnzelius, herr
Bernhard Eriksson, stadsfullmäktiges ordförande,
direktör G. Frisell, ingenjör Jakob Tornblad från London,
som skulle inleda det första diskussionsämnet: "Om
malmsintring", byråchefen i Socialstyrelsen, Kurt
Bergström, industriförbundets och jernbruksförbundets
representanter, fil. dr J. Åkerman, jur. kand. Karl
Wistrand, rektorn fil. dr Petrus Envall m. fi.

Då problemet om sintring av järnmalm för
närvarande inom järnindustrien omfattas med det allra
största intresse hade man valt detta som tekniskt ämne
för dagens diskussionsmöte med ingenjör Jakob
Tornblad såsom inledare.

Efter en kort återblick på malmsintringens föregående
utveckling och tidigare brister övergick talaren
delvis med hjälp av ljusbilder till en beskrivning av
den Greenawaltska metoden med dess senaste
förbättringar. De senast vunna resultaten kunna
sammanfattas i: bättre transportanordningar, bättre blandning
med jämnare vattenhalt, luckrare och jämnare
chargering med hjälp av matarevalsar, särskild anordning
för frånskiljande av grövre material till bädd, maskinell
drift av chargervagn och tippningsanordning, rörliga,
självrensande rost och bottenluckor i sinterpannorna,
genom vilka samverkande åtgärder pannornas effekt
fördubblas; vidare effektiva anordningar för utsugning
och avskiljning av allt damm, betydligt förbättrade
siktanordningar för sintern, förbättrade vakuumfläktar
med en från 700 till 1 200 mm vattenpelare ökad
sugkraft, med påföljd att sinterproduktionen stigit avsevärt
mera än kraftbehovet för sintringsfläktarna.

I ett nybyggt amerikanskt verk med sinterpannor av
storleken omkring 3 X 7 m och ett chargedjup av 0,23
m sintras exempelvis 80 charger pr panna och dygn- mot,
svarande, en produktion av 600 ton sinter. Ett annat
verk, som förut i pannor av storleken 2,5 X 7,3 nått en
dygnsproduktion av 160 ton sinter, har nu efter
ombyggnad till pannor av storleken 3 X 9 m nått upp till
550 à 600 ton pr dygn. Till förebyggande av luftläckor

göras pannans väggar sluttande. Genomsintringen blir
därvid fullständig, vartill de nya tändningsanordningarna
med olja eller gas i stället för stybb i hög grad
medverka. Sintringskostnaderna for ett medelstort
Greenawaltsverk om 45 000 tons årstillverkning beräknas
uppgå till 1:55 kr. pr ton sinter, vartill kommer ränta
och amortering med 0:65 kr.-- alltså summa 2:20 kr.
pr ton. Slutligen demonstrerade föreläsaren det
nybyggda verket vid Kladno i Böhmen.

Härefter redogjorde bergsingenjör H. A, Mueller för
Allmänna ingeniörsbyråns sintringssystem, det s. k.
A. I. B.-systemet, vid vilket man koncentrerat sin
strävan på att erhålla låga byggnadskostnader och en
efter varje behov smidigt avpassad storhetsgrad på
apparaturen. Detta mål ernås huvudsakligen genom
användandet av transportabla, runda sintringspannor i
förening med lyftkranar och transportband. De tomma
sinterpannorna flyttas efter hand till en gemensam
fyllningsplats, därifrån i tur och ordning till
sintringsplatsen samt med samma lyfttravers till den
gemensamma tömningsplatsen. Anförandet belystes med
många ljusbilder från olika sinterverk med en kapacitet
växlande från 2 500 till 15 000 ton färdigt gods pr driftsvecka.

Dr H. Wittenberg, Frankfurt am Main, demonstrerade
härefter ett tredje sintringssystem, välbekant under
namnet Dwight Lloyd, med anläggningar av olika
storlek och olika utförande för sintring av sulfidmalmer av
bly och zink eller av järnmalmer. Demonstrationen
förtydligades med hjälp av siffertabeller, verksbildér och
en filnmpptagning av olika anläggningar i drift.

Slutligen redogjorde disponent J. Kempe för
anläggning och driftsresultat vid ett något äldre och i
jämförelse med de nya utländska verken relativt litet verk
vid Rämshyttan, där sintringen sker med koksstybb
och tandningen med träkolsstybb och sågspån, och där
man i vissa fall lyckas erhålla en anmärkningsvärd
svavelrening.

Efter en kort rast övergick man till det för dagen
föreliggande sociala ämnet: "Om arbetslöshetsförsäkring",
vilket inleddes av byråchefen i socialstyrelsen,
Kurt Bergström. Talaren framhöll inledningsvis att
han icke ville avge sin personliga inställning till denna
både politiskt och socialt synnerligen svårhanterliga
fråga utan skulle göra framställningen så objektiv
som möjligt. Han började med att definiera
arbetslöshetsförsäkring såsom ett system på försäkringsbasis,
avsett att vid behov lämna ett skäligt understöd vid
Oförvållad arbetslöshet åt dem, som äro delaktiga av en
dylik försäkring. Samtliga system vila på avgifter av
de försäkrade och bidrag från annat håll. Särskilt
uppehöll sig föredraganden vid ett frivilligt system, det
s. k. Gentsystemet, infört i Belgien redan på 1880-talet
i vissa högt kvalificerade yrken, och det obligatoriska
system, som först infördes i England år 1911 och sedan
vunnit tillämpning i Tyskland och Österrike.

Då det i ett kultursamhälle är tämligen självklart,
att ingen får gå under på grund av oförvållad
arbetslöshet, gäller det att noga undersöka, huru detta bäst
skall kunna undgås. Fattigvården, som i sig själv är väl
ordnad, syftar att främst stödja de gamla och
orkeslösa, men den borde på angivna grunder om möjligt
ej i regel anlitas för de arbetslösa; häremot reser sig
både en sund stolthetskänsla och sociala synpunkter,
Men då man undersöker, huruvida en arbetslöshetsförsäkring
skulle lösa frågan t. e. i kommuner med
permanent återkommande arbetslöshet, finner man, att
intet försäkringssystem hittills kunnat lösa ett sådant
problem. Man tror, att man står inför en lösning men
finner vid beräkning, att även under gynnsamma
förhållanden endast en bråkdel av hjälpbehovet skulle
kunna tillgodoses genom en försäkring baserad på
försäkringstekniska grunder. Redan fastställandet av
begreppet arbetslöshet stöter på mycket stora svårigheter,
vilket inledaren med några exempel klart belyste. En
ytterligare svårighet ligger i den särskilt hos oss starkt
desperata lönenivån, som gör att t. o. m. närliggande
kommuner det kan inträffa, att ett belopp, som
motsvarar en timlön för den ene, kan motsvara en normal
dagpenning för den andre.

Det obligatoriska systemets -- det s. k. A-förslagets
-- Achilleshäl ligger däri, att då staten ålägger
individen försäkring och därför fordrar bidrag av denne,
så har staten därigenom förbundit sig att under alla
förhållanden påtaga sig försäkringsrisken, men därmed
är i och för sig den försäkringstekniska grunden redan
övergiven, vilket såväl med kalkyler lätt kan visas som
även av erfarenheten blivit bestyrkt. En sådan
försäkring måste resultera i en öppen giroräkning med
statskassan, såsom det skett i Tyskland och England,
och häri ligger i verkligheten den pil, som är riktad
mot det engelska pundets stabilitet.

Efter att förut hava visat, att den frivilliga
försäkringen är ineffektiv samt slutligen berört
fackföreningarnas understödsverksamhet slutade talaren sitt
utomordentligt väl utformade anförande med att på en
försäkring ställa följande villkor: att den skall giva ett
verkligt stöd, att den skall bära sig själv, att den skall
baseras på bidrag av alla parter, och att den skall vara
allmän och sålunda icke en yrkesförsäkring.

Herr Bernhard Eriksson replikerade. Han ville
komplettera skälet mot anlitande av fattigvården med
ytterligare ett: svårigheten för den som råkat i
fattigvårdens hägn att få moralisk kraft att själv arbeta sig
därur. Han omnämnde vidare metallarbetareförbundets
understödsverksamhet under år 1923, som till beloppet
överstigit 5 millioner kronor, samt påtalade svårigheten
för nödhjälpsarbetaren att ånyo komma in på den
ordinarie arbetsmarknaden.

Efter ytterligare ett par repliker av herrar
Bergström och Eriksson fäste ordföranden
uppmärksamheten på frågan om industriens rörlighet, vilken viktiga
fråga hittills ingen berört.

Hr Wistrand, som därefter erhöll ordet, uppehöll sig
särskilt vid fackföreningarnas understödsverksamhet,
som i och för sig redan utgör ett slags arbetslöshetsförsäkring,
vilken icke utan vidare kunde överflyttas
på samhället. Han nämnde några drastiska exempel
på de tunga bördor arbetslöshetsförsäkringen lagt på
alla befolkningslager i Tyskland och Österrike och
påvisade, att om en dylik försäkring blivit införd, det är
hart när omöjligt att komma därur, vilket allt borde
mana till allra största försiktighet i denna fråga.

Denna synpunkt underströks ytterligare i ett
teniperamentsfullt, ideellt betonat anförande av dr
Åkerman.

Slutligen berörde kapten Lars Spärr, Orsa, den
föreslagna inskränkningen av bränsleimporten till förmån
för inhemskt bränsle och minskad arbetslöshet.

Efter mötet samlades deltagarna till gemensam
middag å Grand hotell.

Sedermera höll civilingenjör Walo Finné ett
utmärkt, av mycket vackra ljusbilder belyst kåserande
föredrag om "Vägar och vatten i Grekland". <tab><i>T. Q.</i>

<b>Tekniska föreningen i Härnösand</b>
höll den 5 sistl. dec. sitt sista sammanträde för året.

Därvid verkställdes bl. a. val av styrelse och övriga
förtroendemän för nästkommande år. Jämlikt
stadgarna och sedan lottdragning verkställts lämnade
ingenjörerna P. O. Björner och P. Melander efter 4-årig
mandattid styrelsen. I deras ställe invaldes direktör K.
Kihlberg och civilingenjör O. Westerlund, övriga
styrelsemedlemmar omvaldes. Dessa äro trafikchefen
friherre G. S. Leijonhufvud (ordf.) och civilingenjören C.
Fr. Söderbaum (vice ordf.) samt ingenjörerna K. Blom
och W. Jobson. Som ersättare utsagos ingenjörerna A.

Ygberg, H. Brodin och M. Wikland. Revisorer blevo
direktör O. Kjerrulf och disponent M. Bagge med förste
stadsingenjör S. Heldt som ersättare.

Efter inval av nya medlemmar och behandling av ett
par andra föreningsfrågor höllo därpå lärarna vid
Tekniska läroverket i Härnösand, lektor H. Bohlin och
ingenjör A. Brund föredrag över ämnet: "Elektrisk
uppvärmning av hårdnande betong; ett nytt hjälpmedel vid
betongarbeten under vintern". Föredragshållarna hade
en längre tid varit sysselsatta med undersökningar
angående denna sin uppfinning och därvid även åtnjutit
anslag av såväl I. V. A. som några betongfirmor och
cementfabriker.

Uppfinningen går ut på att uppvärma den gjutna
betongen medelst elektrisk energi och för detta ändamål
placeras elektroder, bestående av tunn svartplåt,
omedelbart mot betongen och inom formarna.
Ledningsmotståndet hos betongen är så pass stort att den
erforderliga strömmen kan hava rätt låg spänning, vilket
givetvis är av stor betydelse. För undvikande av
elektrolytisk sönderdelning av betongen använder man sig av
växelström.

Av laboratorieprov och praktiska prov på byggnadsplatserna
framgå att energimängden för uppvärmning
av betongen en grad uppgår till 1 kwh pr kbm, varför
kostnaden ej kan anses hög och att uppfinningen
därför kan komma att bli av den allra största betydelse
för betongbyggnader och detta icke blott under den
kallare årstiden, utan även eljest, då det är av betydelse
att påskynda hårdnandet av betongen.

Sedan föredragshållarna avtackats för de instruktiva
meddelandena, avslutades mötet med sedvanlig
gemensam supé och samkväm. <tab><tab><tab><i>P. M.--r.</i>

<b>Tekniska föreningen i Jönköping</b>
hade den 28 november sammanträde å Grand notell,
varvid förhandlingarna leddes av ordföranden,
civilingenjör W. Graneli.

Till minne av Thomas Alva Edisons bortgång
erinrade ordföranden i ett minnestal om de
utomordentliga förtjänster, som kunna tillskrivas denne vår tids
störste uppfinnare på grund av de värdefulla tillskott,
varmed tekniken genom honom berikats. Av hans
många geniala uppfinningar erinrades sålunda om
kvadruplextelegrafen, kolmikrofonen, grammofonen,
glödlampan, kinematografen, den alkaliska ackumulatorn
samt hans utveckling av den elektriska generatorn
och anläggningstekniken.

Efter en del föreningsangelägenheter följde föredrag
av föreståndaren för Svenska elektriska materielkontrollanstalten,
civilingenjör C. A. Stedt över ämnet
"Kontroll över elektrisk installationsmateriel".
Föredragshållaren skisserade i korthet, hur frågan om den
elektriska installationsmaterielen utvecklats, och hur
spridningen av dålig materiel, som förorsakat eldsvådor
och olycksfall, givit anledning till upprättandet av
föreskrifter för och till kontroll av tillverkningen och
försäljningen av installationsmateriel. I Sverige
igångsattes en sådan kontrollverksamhet år 1928, då Svenska
elektriska materielkontrollanstalten inrättades under
medverkan av ett tiotal större brandförsäkringsbolag
samt Svenska elektricitetsverksföreningen.
Föredragshållaren redogjorde för denna anstalts arbetssätt, för
de normer och provningsbestämmelser, som lagts till
grund för kontrollen, samt visade på skioptikonbild det
av anstalten inregistrerade kontrollmärket (S-märket),
som skall anbringas på godkänd materiel.

Föredragshållaren lämnade därefter en allmän
orientering över hur materiel av olika slag skall vara
beskaffad för att kunna godkännas, och hur den S-märkta
materielen skiljer sig från den dåliga materiel, som
givit anledning till kontrollen. Redogörelsen
åskådliggjordes genom skioptikonbilder, som demonstrerade
materiel, provningsapparater och provningsmetoder.
Av redogörelsen framgick, att normeringen, provningen
och kontrolleringen av installationsmateriel är förenad
med mycket arbete och relativt stora kostnader. Att
kontrollen dock är motiverad och kan bli en "god
affär" påvisades med stöd av statistiska siffror. Det
framhölls sålunda, att installationsmaterielen och de
smärre förbrukningsapparaterna ingå i våra elektriska
anläggningar med ett värde av ca 200 mill. kronor, att
den årliga förbrukningen representerar ett belopp av
10--20 mill. kronor samt att under åren 1925--1929 av
de svenska brandbolagen utbetalats i ersättning för
brandskador, förorsakade av dålig installationsmateriel,
mellan 2 och 4 mill. kronor om året. Föredragshållaren
underströk, att frågan om installationsmaterielens
beskaffenhet är av stor ekonomisk betydelse för vårt
land.

Föredragshållaren diskuterade slutligen utsikterna
till att kontrollen över installationsmateriel skall leda
till önskat resultat, dvs. till höjandet av kvaliteten hos
denna materiel i de elektriska anläggningarna.
Därvid framhölls, att kontrollanstalten ensam icke kan
åstadkomma detta. En nödvändig förutsättning är, att
fabrikanter, elektricitetsverk, inspektörer, konsulenter,
installatörer och i sista hand köparna, dvs. den stora
allmänheten, hjälpa till var och en på sitt sätt. Det
framhölls, att en kraftig upplysningsverksamhet är
nödvändig för att få allmänheten att inse betydelsen
av att använda god materiel med hänsyn till säkerhet
och god ekonomi. I anslutning därtill omnämndes, dels
att Svenska elektricitetsverksföreningen börjat utgiva
flygblad, vilka distribueras till allmänheten genom
elektricitetsverken, och vari allmänheten uppmanas att
köpa godkänd materiel, dels att elektricitetsverken
börjat annonsera i dagspressen i samma anda,

Efter det mycket instruktiva föredraget följde en
livlig diskussion, vari deltogo förutom föredragshållaren
ingenjörerna Graneli, Linse och Angert. Härefter
samlades man till gemensam supé med samkväm.
<tab><tab><tab><tab><tab><tab><tab><tab><tab><i>Wdr.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder å restaurant Gillet måndagen den 11 januari 1932
kl. 19,30. Sammanträdet öppnas efter enkel kvart.
<sp>Ärenden:</sp> 1) Protokolljustering. -- 2) Inval. -- 3)
Inkomna skrivelser. -- 4) <i>"Revy över vad som hänt inom
väg- och vattenbyggnads facket under år 1931"</i> av följande
referenter: <i>bro- och byggnadskonstruktioner</i> --
civilingenjör <sp>Bo D. Ekelund;</sp> järnvägar -- förste byråingenjör
<sp>Karl J. Ahlberg;</sp> kommunalteknik -- förste ingenjör
<sp>Nils A. F. Lidvall;</sp> vattenkraft -- civilingenjör <sp>Erik
Upmark</sp> och <i>vägar</i> -- kapten <sp>Nils von Matern.</sp>
-- Supé och nachspiel. -- Vid nachspielet kommer kapten
<sp>H. N. Pallin</sp> att visa <i>"Några bilder från V<sub>3</sub>:s studieresa
1931".</i> -- Pris för supé (smörgåsbord med småvarmt,
snaps, pilsner, kaffe och betjäning) kr. 5:50.

<b>Avdelningen för Kemi och bergsvetenskap</b> sammanträder
å restaurant Gillets festvåning fredagen den 15 januari
1932 kl. 19,30. <sp>Ärenden:</sp> 1) Val av justeringsmän för
aftonens protokoll. -- 2) Inval. -- 3) Inkomna skrivelser.
-- 4) ''Något om jästsyntes", föredrag av överingenjör
<sp>Henry Brahmer.</sp> -- Supé och samkväm.

<b>Skånska ingenjörsklubben</b> anordnar klubbafton med damer
på Kungsparkens restaurang i Malmö fredagen den 15
januari kl. 7 em. Professorn vid Lunds universitet <sp>Knut
Lundmark</sp> håller ett med skioptikonbilder belyst
föredrag om <i>"Några aktuella problem inom den
astrofysikaliska forskningen".</i> Efter förhandlingarna följer supé,
samkväm och dans med inslag av solosång, kvartettsång m. m.

</chapter>
<chapter name="TEKNISK TIDSKRIFT
HÄFT. 3 ÅRG. 62 16 JAN. 1932">
<h1>TEKNISK TIDSKRIFT</h1>
<h2>HÄFT. 3 ÅRG. 62 <tab>16 JAN. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Svenska luftfartsleder. -- Svenska teknologföreningen under år 1931. -- Dansk
Byplanlaboratorium. -- Notiser. -- Insänt. -- Sammanträden.

</chapter>
<chapter name="SVENSKA LUFTFARTSLEDER.">
<h2>SVENSKA LUFTFARTSLEDER.</h2>
Då det gäller att inarbeta flygningen i det
praktiska livets tjänst stöter man särskilt i vårt land
på en bristande fundamental förutsättning, som är
lika viktig för luftfarten som vägarna för bilismen.
Denna brist är frånvaron av flygplatser. Envar vet
vilken revolution i vägväsendet som bilismen krävt
och genomfört, även om den ännu icke är på långt
när avslutad. Det torde vara lika känt att de helt
förändrade förutsättningar, som vägarna erbjudit
haft avgörande betydelse för det nya trafikmedlets
praktiska användbarhet.

Tyvärr har luftfartens behov av flygplatser icke
haft möjlighet att på samma sätt kunna framstå
såsom i vidare kretsar påtagligt och erkänt. Bilismen
kunde bygga vidare på vägväsendets utveckling,
vans omedelbara betydelse var uppenbar för de mest
skilda folklager. Vägarna bygga på tusenåriga
traditioner, varför det varit naturligt att de tekniska
förbättringar som bilismen krävde förvånansvärt
snabbt blivit i stor utsträckning tillgodosedda.

Luftfarten har att kämpa med betydligt större
svårigheter. Den erforderliga markorganisationen
måste skapas och uppbyggas under helt nya
förutsättningar utan någon anknytning till det förflutna.
Icke minst beroende på den bristande
markorganisationen har flygningens praktiska värde icke
kunnat göra sig gällande på det sätt och i den
omfattning, som detta nya trafikmedel förtjänar. Det
är uppenbart att ett fundamentalt villkor för ett
trafikmedel är, att det besitter möjligheter att under
fullt betryggande förhållanden komma i förbindelse
med ett så stort antal orter som möjligt. En viss
del av detta villkor kan luftfarten tack vare dess
naturliga förutsättningar uppfylla i långt högre grad
än något annat samfärdsmedel, och icke minst till
denna egenskap är man berättigad att knyta stora
framtidsförhoppningar. Intet annat kommunikationsmedel
är i isamma grad oberoende av jordytans
beskaffenhet, över vilken förbindelseleden
framdrages. Luftfartygen passera obehindrat berg och
vattendrag, vilka hinders övervinnande för andra
kommunikationsmedel skulle kräva betydande
kostnader för särskilda anläggningar.

Luftfarten är emellertid helt beroende av en viss
markorganisation, och frånvaron av denna är att
betrakta som ett absolut hinder för utvecklingen mot
den praktiska nytta, som bland annat ger sig till
känna genom räntabilitet. Det bör samtidigt
nämnas att kostnaderna för anläggande av en trafikled
äro avsevärt lägre för luftfarten än för vare sig
järnvägar eller motorfordon.

Den markorganisation luftfarten kräver består av
flygplatser, väderleks- och radiotjänst. I vårt
nordliga land kräver även dagtrafiken dessutom
fyrleder. Flygplatserna äro att betrakta såsom den
del av anläggningen som i första hand bör
färdigställas. Förutom flygplatser vid ändstationerna
erfordras s. k. hjälplandningsfält på var femte mil.
De måste redan i ett tidigt skede organiseras på
sådant sätt, att de kunna förse lufttrafiken med
erforderliga meteorologiska rapporter. De komma
vidare att förses med bränsledepöter, och då
frekvensen av lufttrafiken en gång i framtiden så
kräver, måste vissa av dessa mellanstationer hava
specialutbildad personal tillgänglig samt
hangarutrymmen i viss utsträckning. Man bör kunna
förvänta sig, att lufttrafiken vid denna tidpunkt
uppnått räntabilitet och att den själv kan bära de
härmed förenade kostnaderna. Det synes uppenbart, att
under den framtida utvecklingen luftfarten i stort
sett icke kan frigöra sig från behovet av dessa
hjälplandningsfält, utan att den snarare kommer att
kräva en successiv komplettering och utbyggnad av
desamma för att effektivare och allsidigare kunna
betjäna en livligare lufttrafik. Dimensionerna å
hjälp landningsfälten, som för närvarande mest
bestämmas av flygplanens start- och landningsegenskaper,
komma i framtiden att bliva motiverade av
en större trafikfrekvens. Visst behov av
jämförelsevis stort utrymme kommer således icke att kunna
nämnvärt reduceras, även om det vertikala start- och
landningsproblemet löses. Det torde nämligen icke
råda något tvivel om att lufttrafiken kommer att
tilltaga i utomordentligt hög grad, så snart
räntabilitet blivit uppnådd och dessutom det nyssnämnda
landningisproblemet blivit löst.

De två luftfartsleder, som i årets statsverksproposition
till riksdagen föreslås, synas vara av stor
betydelse för de nordiska länderna -- Sverige, Norge
och Finland -- som därigenom skulle erhålla sina
huvudstäder förbundna med det kontinentala
lufttrafiknätet. Det gäller dels leden Stockholm--Malmö
och dels norska gränsen--Göteborg--Malmö.

Av huvudsakligen tre skäl böra dessa
luftfartsleder inrättas för lufttrafik med lantflygplan.

För det första är det europeiska lufttrafiknätet så
gott som uteslutande baserat på lantflygplan, varför
de ifrågavarande nordiska linjerna avsevärt vinna
i effektivitet och anpassningsförmåga, om de
kontinentala förutsättningarna bibehållas.

För det andra är transportekonomien för mindre
och medelstora lantflygplan gynnsammare än för

motsvarande sjöflygplan och amfibieflygplan. Det
kapitaliserade värdet av skillnaden i flygkostnader
motiverar även vid en lufttrafik av måttlig omfattning
nedläggandet av erforderliga kostnader för
hjälplandningsplatser.

För det tredje kan lufttrafiken icke upprätthållas
året runt med tillfredsställande regularitet med
sjöflygplan på grund av förekommande isläggnings-
och islossningsperioder, vilka särskilt då trafikleden
äger nord--sydlig sträckning äro i hög grad generande.

Ytterligare skäl finnas, men de nämnda torde vara
de väsentligaste, som tala för att ifrågavarande
luftfartsleder organiseras för trafik med lantflygplan.

Vi stå för närvarande i en nydaningsperiod av
våra trafikmedel. Den nyorientering som härav
måste bliva följden inom varje trafikområde kan
givetvis icke försiggå utan vissa svårigheter och
uppoffringar, vilka dock icke torde få anses vara av
annat än övergående natur, såvida en sund
anpassningsförmåga för riya jämnviktslägen får göra sig
gällande. En motspänstig konservatism kan endast
förvärra och förlänga övergångstidens olägenheter.
Under en lång följd av år ha järnvägstågens trenne
klasser ifråga om snabbhet och komfort för de flesta
representerat de viktigaste befordringsmöjligheterna
för persontrafik. Även om vi ännu blott stå vid
begynnelsen till en ny utvecklingsperiod på
trafikområdet, kan det i detta sammanhang vara på sin
plats erinra om, att vi i framtiden komma att finna
en ny klassindelning introducerad, där luftfarten
representerar klass I, bilismen klass II och
järnvägen klass III.

De flygplatser som erfordras för ordnandet av de
två föreslagna luftfartslederna skulle utföras såsom
nödhjälpsarbeten och enligt propositionen för staten
kräva en kostnad för rena planeringsarbeten av i första
utbyggnadsskedet med något glesare fördelning av
flygplatserna -- fullt nöjaktigt för flermotoriga
flygplan -- av 2 431 100:-- kronor, enligt beräkning
fördelade på 2 à 4 år, och i andra utbyggnadsskedet
2 268 500:-- kronor. Enär största delen av kostnaden
utgår i form av arbetslöner synes detta arbetsobjekt
principiellt vara synnerligen väl lämpat under
nuvarande förhållanden. Med hänsyn till framtidsvärdet
måste det även betecknas såsom produktivt. <i>Tord Ångström.</i>

</chapter>
<chapter name="SVENSKA TEKNOLOGFÖRENINGEN UNDER ÅR 1931.">
<h2>SVENSKA TEKNOLOGFÖRENINGEN UNDER ÅR 1931.</h2>
Det gångna året har varit bekymmersamt på många
håll. För svenska teknologföreningen har det varit
ledsamt, genom att föreningen varit nästan husvill
efter l april, då den röda hanen härjade större delen
av föreningslokalerna och restauranten ödelades av
vatten. Ännu ett par månader få föreningens
ledamöter nog giva sig till tåls, innan de nyrestaurerade
lokalerna kunna i större utsträckning tagas i
anspråk, men få de då glädja sig åt icke oväsentligt
ökade utrymmen, såväl i stora salen som i
klubbrummen; restauranten har dessutom utvidgats med
en takterrass, varifrån utsikten är fri ut mot Riddarefjärden.

Den ekonomiska krisen har dessbättre ännu ej
avsevärt avspeglats i föreningens ekonomi. Antalet
röstberättigade ledamöter har under året stigit från
3 117 till 3 263.

Årsmötet, som hölls i Malmö, var på grund härav
framflyttat till maj månad. Skåningarna visade en
strålande hjärtlighet mot de talrika mötesdeltagarna
norrifrån, banketten i Knutsalen "glimrende" och
solen sken nästan hela mötesdagarna. Mötesprogrammet
var också givande. Särskilt minnesvärda
voro generaldirektör Granholms exposé rörande
järnvägselektrifieringen, där en skymt gavs om
framtida blixttåg från kontinenten ända upp mot
Östersund och Storlien, samt överingenjör
Birch-Jensens mönstergilla föredrag om deri svenska
sockerindustrien, ej att förglömma praktiska studier
vid Kockums, Limhamn och Höganäs. Ordnandet av
av teknologernas praktikfråga diskuterades ingående,
och detta spörsmål är under fortsatt behandling av
en kommitté med representanter från flertalet av de
samarbetande tekniska föreningarna samt för
Sveriges industriförbund, tekniska högskolan, Chalmers
tekniska institut och dessa båda läroanstalters elevkårer.

Ur föreningens verksamhet i övrigt synas bl. a.
förtjänta av omnämnande den andra föreläsningskursen
i industriekonomiska och sociala frågor, som hölls i
mars under stor tillslutning -- de därvid hållna
föredragen äro utgivna i tryck -- samt en under hösten
ordnad serie föredrag av framstående vetenskapare
angående "Materiens byggnad", vilka mottogos med
ett intresse, som vittnar om en erkännansvärd
kunskapstörst bland ingenjörer i alla åldrar även på rent
teoretiskt vetenskapliga områden. Intryck härav gav
även det kraftigt manifesterade gillande, som
ådagalades av auditoriet efter professor E. Schieldrops
föredrag i februari: "Klassisk og nytt i mekanikken",
efter professor P. O. Pedersens vid årsmötet
upplästa föredrag om "Tekniken og de eksakte
videnskaber", vid professor Bertil Lindblads
demonstration av det nya observatoriet vid Saltsjöbaden och
vid dr Hugo Hammars livfulla skildring av svensk
skeppsbyggnadskonst genom tiderna.

I friskt minne stå även ett par livliga diskussioner
om "Beredskapsarbetena ur teknisk synpunkt",
inledd av generaldirektör G. Malm och "Mål och medel
i modern husbyggnad", upplagd av arkitekt W. Gahn
och civilingenjör G. Chatillon-Winbergh.

Att ingå på avdelningarnas program skulle här
föra för långt.

Som vanligt har föreningen under året avgivit
utlåtanden till statens myndigheter i ett flertal
ärenden. Här må nämnas yttranden över särskilda
sakkunnigas betänkanden och förslag rörande
filmförordningarna, om lantmäteriundervisningens ordnande
vid tekniska högskolan och om vattendomstolarnas
omorganisation.

Angående vissa Statens tekniska verks delegerades
förslag till normalbestämmelser för järnkonstruktioner
har även lämnats utlåtande. Inom föreningen
hava nya normalbestämmelser för murtegel blivit
antagna i samförstånd med Sveriges tegelindustriförening
och Statens provningsanstalt.

Som vanligt hava utlåtanden avgivits i ett flertal
från Sveriges maskinindustriförenings
standardiseringskommitté remitterade ärenden.

Föreningen har med statsunderstöd genom Sveriges
standardiseringskommission fullföljt tidigare
påbörjade normarbeten rörande vissa ångtekniska och
elektrotekniska områden.

En ny livaktig "Avdelning för Industriell ekonomi
och organisation" har under året tillkommit,
varigenom ett sedan flera år framfört önskemål blivit
tillgodosett.

Från föreningens Polhemsfond har beviljats ett på
tre år fördelat anslag å 3 000:-- kr. till docent
Gunnar Hägg för möjliggörande av röntgenografiska
undersökningar av övergångsmetallernas föreningar
ined småatomiga metalloider.

Årets Ahlsellstipendium har tilldelats civilingenjör
Victor Jansa som understöd vid en resa till
Tyskland, England och ev. Holland för studerande av
vattenreningsanläggningar.

Bland gåvor, som kommit föreningen till del äro,
utom åtskilliga större och mindre bidrag till
biblioteket, att anteckna en ytterligare donation å 5 000:--
kr. från överingenjör Fredrik Forsberg till den av
honom stiftade fonden samt sammanlagt omkring
1 600:-- kr. till Kamrathjälpsfonden. <tab><tab><i>Fmn.</i>

</chapter>
<chapter name="DANSK BYPLANLABORATORIUM.
ETT 10-ÅRSJUBILEUM.">
<h2>DANSK BYPLANLABORATORIUM.</h2>
<h3>ETT 10-ÅRSJUBILEUM.</h3>
Dansk Byplanlaboratorium fyllde den 18
november 1931 tio år. Institutionens namn är väl
allmänt känt. Men -- utåt -- har den verkat i det
tysta. Till och med i Sverige är det därför endast
ett fåtal som vet, vad den vill och under dessa tio år
har uträttat i det danska samhällsbyggandets tjänst.

Dansk Byplanlaboratorium är en "selvejende och
selvbestemmetide Institution" med säte i Köpenhamn.
Den högsta myndigheten utövas av en plenarförsamling
på intill 50 medlemmar. Bland dessa återfinnas
Danmarks främsta ingenjörer och arkitekter,
representanter för departementen, för högskolorna och
konstakademien, för statsbanorna, för städer och
landskommuner och för ett antal tekniska och andra
föreningar. Plenarförsamlingen har utsett ett
arbetsutskott på åtta personer. Ordförande i såväl
plenarförsamlingen som arbetsutskottet är ''Kontorchefen i
Lantbruksministeriet" Kai Hendriksen.

Enligt den år 1923 utkomna berättelsen över
Dansk Byplanlaboratoriums stiftande skulle dess
verksamhet omfatta:

1. Ordnande av en studiesamling och
2. Spridande  av kunskaper  i stadsbyggnadskonsten genom:
a) beredande av möjlighet till självstudier, b) anordnande
av föredrag och utställningar, c) samarbete med läroanstalter
och d) utgivande av avhandlingar.

Detta program har byplanlaboratoriet följt och
under årens lopp utökat, i den mån förhållandena
så bjudit.

Studiesamlingen omfattar bibliotek, arkiv för
ritningar och kartor m. m. samt tidningsurklipp. --
Biblioteket innehåller de viktigaste verk, som
utkommit sedan 1920. på de skandinaviska språken
och på tyska, engelska och franska, rörande
stadsbyggnadskonst och vad därmed kan sammanhänga,
såsom trafik, väg- och husbyggnad, lagstiftning,
topografi, historia m. m. Biblioteket samlar även mindre
avhandlingar och håller ett 30-tal in- och utländska
tidskrifter. För att undvika dubbelanskaffning av
större verk samarbetas med andra tekniska bibliotek.
Kartarkivet omfattar en ansenlig samling som gåvor
erhållna äldre och nyare kartor samt stadsplaner
och avstyckningsplaner, huvudsakligen berörande
danska förhållanden. Vidare är kommunalstatistiken
representerad, icke minst den vägtrafiktekniska.
Arkivet innehåller även fotografier, däribland
flygfotografier tagna i samarbete mellan laboratoriet och
danska flygvapnet, samt ritningar m. m. berörande
detaljanläggningar inom stadsbyggnadskonsten:
husbyggnader, parker, koloniträdgårdar, hamnar, vägar,
järnvägar m. m. -- Tidningsurklippen slutligen
beröra alla de ämnen, biblioteket omspänner, och
samlas ur danska, norska och svenska tidningar.

Studiesamlingen är tillgänglig varje dag i
laboratoriets centralt belägna lokaler i Köpenhamn. Dess
bundna böcker utlånas över hela Danmark genom de
allmänna bibliotekens förmedling. -- Samlingarna
hava flitigt utnyttjats. Statens verk och kommuner
liksom enskilda ingenjörer och arkitekter ha i stor
utsträckning begagnat sig av det värdefulla material,
som här finnes lätt tillgängligt, och den kunskap om
detta material, den älskvärde sekreteraren,
ingenjören V. Malling, städse står beredd att lämna,
Lärare och elever vid den Polytekniska läroanstalten
och konstakademien ha även begagnat sig av de
stora studiemöjligheter, samlingarna erbjuda.
Blivande ingenjörer och arkitekter ha också på
laboratoriets initiativ bildat studiekretsar för materialets
bearbetande. -- Under årens lopp ha anordnats ett
stort antal föredrag såväl i Köpenhamn som
landsorten. Föredragen ha ofta varit inledning till
diskussioner och vid flera tillfällen ingått i genom
laboratoriet föranstaltade möten.

I samband med mötena ha vanligen ordnats
utställningar. Utställningar ha även ordnats vid andra
tillfällen och i många fall för att visa resultaten av
de tävlingar, vid vilka laboratoriet medverkat. --
Vid stadsbyggnadsutställningar i utlandet, i
Göteborg 1923, i Wien 1926, i Stockholm 1927, har
laboratoriet deltagit. -- Med de utländska stadsbyggarna
ha förbindelser dessutom knutits genom

korrespondens, genom utbyte av publikationer och genom
deltagande i internationella kongresser. Laboratoriet
nar för dessa förbindelser haft den förmånen att
dess ordförande även är ordförande i The International
Federation for Housing and Townplanning (London)

Från trycket har utgivits ett femtiotal avhandlingar
dels som självständiga publikationer, dels som
bilagor till de under senare år årligen utkommande
berättelserna över verksamheten. I slutet av 1928
utsändes "Dansk Byplanlaboratoriums Lovhæfte", en
samling lagbestämmelser inom laboratoriets
arbetsområden, försedd med omfattande sakregister. Lagom
till 10-årsjubileet har förberetts ett större arbete,
"Parkpolitik i Sogn og Købstad". "Havearkitekt"
C. Th. Sørensen och hans medhjälpare ha därmed --
kanske omedvetet -- hopbragt en värdig
jubileumsskrift. I ord och vackra bilder visas, hur
föregångslanden i Europa och Amerika sett på
"park"-problemen. Författaren framlägger också sina
synpunkter på, hur de böra tillämpas på danska
förhållanden. Synpunkterna äro beaktansvärda. Många
av dem äro väl värda att tillvaratagas i vårt land
icke endast av stadsplanerare och dem, som
handhava städernas parkväsen. -- I Danmark har också
arbetet, tack vare bidrag från Ny Carlsbergsfonden,
blivit utsänd till samtliga landets 1 400 kommunalråd.

Byplanlaboratoriet har under senare år i allt större
omfattning fått mottaga hänvändelser och
förfrågningar från stat och kommuner. Laboratoriet har
såsom en följd härav kunnat direkt ingripa till
samhällsutvecklingens fromma. Svar och upplysningar
ha lämnats i allmänna principfrågor, rörande lagar
och förordningar, statistik, trafik osv. Några
förslag, där förslag från konsulterande ingenjörer och
arkitekter skulle kunnat erhållas, har laboratoriet
däremot aldrig uppgjort. Det har inte ens angivit,
till vem man borde lämna ett ifrågasatt uppdrag.
Laboratoriet har istället i sådana fall hänvisat till
en fackman, vilken som laboratoriets representant
kunnat lämna erforderliga råd. Denne representant
har icke fått taga något arvode, endast ersättning för
rosor och andra omkostnader. Har det då gällt en
stadsplanefråga i ett samhälle, har representanten
kanske kunnat hjälpa samhällets egna tekniker
tillrätta eller också föreslagit tillkallandet av en
konsulterande eller möjligen tillstyrkt ordnandet av en
tävlan. I sistnämnda fall har han kunnat ingå som
laboratoriets representant i prisnämnden, och
laboratoriet har biträtt med utarbetandet av program
för tävlingen.

Dansk Byplanlaboratorium har även tagit initiativ
till lösandet av Danmarks f. n. största, enskilda
stadsbyggnadsfråga. Den 22 juni 1928 bildades
nämligen efter årslånga förberedelser av laboratoriet
"Udvalget til Planlægning af Københavnsegnen".
Denna kommission avser att förbereda och utarbeta
ön regionplan för Stor-Köpenhamn. Den består av
60 medlemmar, representerande statens verk,
Köpenhamns stad, samtliga kommuner inom
Stor-Köpenhamn och ett antal föreningar. Byplanlaboratoriet
är kommissionens centrala del och kontorschef
Hendriksen dess ordförande. De gångna tre åren har
dess arbetsutskott varit i livlig verksamhet. Mycket
material har insamlats. Med hjälp av stadsingenjörskontoret
i Köpenhamn har detta material bearbetats.

Preliminärt förslag i en del frågor har redan
diskuterats. Det torde ej heller dröja länge, förrän ett
första betänkande rörande trafikfrågor samt
natur- och kulturreservationer kan förväntas.

Dansk Byplanlaboratorium är icke någon dyrbar
institution i förhållande till det värdefulla arbete,
den uträttar. Årskostnaden uppgår f. n. endast till
ca 17 000 kronor. Medel härtill erhålles genom
bidrag från statens verk, landets samhällen, föreningar
och enskilda. Bidrag erhålles även från tre
institutioner i utlandet: k. byggnadsstyrelsen i
Stockholm samt stadsingenjörskontoren i Göteborg och
Malmö -- 10 kr. per år från vardera,

Av all konst torde stadsbyggnadskonsten vara den,
som mest får arbeta på lång sikt. Det tager tid,
innan tankar och önskemål hinna mogna till ett
första trevande förslag. Och sedan skall detta
bearbetas och diskuteras. Under tiden går
utvecklingen vidare och föder nya förhållanden, till vilka
hänsyn måste tagas. Det fordras tålamod och
optimism hos dem, som deltaga i arbetet. Och den,
som tänkt den första tanken, får inte alltid vara med,
när spade och hammare komma i rörelse.

Resultaten av Dansk Byplanlaboratoriums arbete
under de första tio åren kan därför till största delen
endast avläsas på papperet och i den ökade
erfarenhet och vidgade blick, det givit alla dem. som haft
förmånen få deltaga i dess verksamhet. Först, när
ännu tio år ha gått, kan laboratoriet fira sitt jubileum
med en färd över det danska landet. Även om det
då är höst, skall man överallt kunna upptäcka de
första skotten på de plantor, för vilkas frön jorden
under nu gångna tio år blivit beredd, Där skotten
växa tätast, sänker sig kanske farkosten, så att man
kan se in i hem och skolor, i kontor och verkstäder.
De siffror rörande människornas liv och trivsel,
sekreteraren låtit sammanföra i jubileumsskriften,
får man tillfälle att själv bevittna. Och det är väl
inte uteslutet, att laboratoriets ledning skattar runda,
rosiga barnakinder och ljusa leenden från lyckliga
föräldrar högre än all den hyllning, deras gäster
förmå bringa.

Om den korta dagen tillåter, kan färden utsträckas
över Sundet. Ty även i vårt land kunna tydliga
spår av verksamheten skönjas. Redan tidigt
inleddes samarbete mod myndigheter och enskilda. För
det svenska stadsbyggnadslaboratoriet har det
danska också varit en förebild och ett stöd, och
många av dess med varm hand skänkta erfarenheter
ha direkt kunnat tillämpas på förhållandena i Sverige.

Väl ha vi nu i vårt land k. byggnadsstyrelsen,
länens och städernas byggnadsledningar, tekniska
högskolor och konstakademien, samfund och föreningar
och många andra intitutioner och enskilda, som
arbeta för stadsbyggnadskonstens utveckling. Stora
framgångar i detta arbete kunna icke heller förnekas.
Särskilt de senaste åren kunna framvisa resultat,
ofter vilka många årtionden tidigare längtat.

Men det är nog också naturligt, att var och en

av dessa krafter mången gång icke kan undvika att
starkast se på de intressen, som ligga den egna
verksamheten närmast. Det vore därför säkerligen
av stort värde att äga en institution, erkänd av alla,
som kunde ena de skilda intressena. Denna
institution skulle samla vunnen erfarenhet i ord, tryck
och bild. Samlingarna skulle ordnas i samarbete
med andra tekniska bibliotek och arkiv och göras
lätt tillgängliga. I mån av möjligheter härför skulle
de bearbetas. Utåt skulle institutionen verka genom
föredrag, skrifter och utställningar. Den skulle
jämväl bliva rådgivande och initiativtagare i de stora
frågorna. -- Stor-Köpenhamn har den danska
institutionen tagit hand om. Stor-Stockholm synes klara
sig på egna ben. Men Göteborg, Malmö, Norrköping
osv. tarva nog en institution bakom ryggen för att
våga sig utanför murarna. -- Intresse för bildande av
en sådan institution i vårt land torde också
säkerligen kunna vinnas. Det är därför icke omöjligt, att
Dansk Byplanlaboratorium i november 1941 kan
bliva hyllat även av ett efter dess mönster bildat
svensk stadsbyggnadslaboratorium.
<tab><tab><tab><tab><tab><tab><i>Per Gust. Blidberg.</i>

</chapter>
<chapter name="NOTISER">
<h3><i>NOTISER</i></h3>
<b>Svenska studiekommissionen för svetsningsfrågor.</b>
Vid den av ingenjörsvetenskapsakademien anordnade
första svenska svetsningskonferensen i oktober 1930
uttalade sig mötet för bildandet av en "studiekommission
för svetsningsfrågor", som skulle utgöra ett mera
permanent organ, för bevakande av de intressen som
sammanhöra med svetsningsteknikens utveckling.

På konstituerande sammanträde den 18 november
1931 bildades på initiativ av ingenjörsvetenskapsakademien
"Svenska studiekommissionen för svetsningsfrågor",
varvid en arbetsordning antogs, ur vilken här
de viktigaste punkterna återges.

Kommissionen skall hava till ändamål att verka för
de intressen som sammanhöra med svetsningens
tekniska utveckling. Kommissionens verksamhet skall
uppdelas på specialkommittéer och bl. a. avse
föranstaltandet av systematiska undersökningar på vetenskaplig
grund rörande svetsningens förlopp och praktiskt
användbara kontrollmetoder, främjandet av utvecklingen
av beräknings- och konstruktionsregler för svetsade
föremål och konstruktioner, utformningen av säkerhetsföreskrifter
och arbete för en förbättrad undervisning
på svetsningsområdet. Kommissionen skall därjämte
företräda svenska intressen i det internationella
samarbetet rörande svetsning och i övrigt bidraga till
utredningen av hithörande frågor.

Kommissionen består av aktiva och passiva
ledamöter. Till aktiv ledamot kan för tre år i sänder
antagas statens verk, industriella företag och firmor,
föreningar och institutioner som hava intressen inom
svetsningstekniken. Ingenjörsvetenskapsakademien skall
företrädas av tre opartiska och av kommersiella
intressen oberoende personer. Till passiva medlemmar kunna
kallas institutioner eller enskilda, vilkas medverkan i
studiekommissionens arbete är önskvärd.

Kommissionens löpande angelägenheter handhavas
av ett arbetsutskott, bestående av ingenjörsvetenskapsakademiens
tre representanter jämte tvenne av studiekommissionen
valda representanter för de kommersiella intressena,
den ena för det autogena, den andra för det elektriska
svetsningsområdet.

Ingenjörsvetenskapsakademien handhar och förvaltar
studiekommissionens medel i enlighet med dess direktiv.

Till dato hava inemot ett fyrtiotal aktiva medlemmar
anslutit sig. Arbetsutskottet har börjat sin verksamhet
och arbetet uppdelats på fyra subkommittéer, en för
kontrollmetoder, en för säkerhetsföreskrifter, en för
undervisnings- och utbildningsfrågor samt en för
nomenklatur och beteckningar.

Anmälan om inträde som aktiv medlem enligt den
antagna arbetsordningen kan ske till Svenska
studiekommissionen för svetsningsfrågor,
Ingeniörsvetenskapsakademien, Stockholm 5.

<b>Erfarenheter från arbetsledarekurserna.</b>
Arbetsledareinstitutet anordnade under fjolåret tre skilda
kurser, den första en sex veckors försökskurs för
förmän och verkmästare, vilken sedermera fick tjäna som
förebild för de kurser för det lägre arbetsbefälet, som
skulle anordnas under vinterhalvåret 1931--1932 och av
vilka en ägde rum under oktober och november 1931.
Den tredje kursen, vilken var avsedd för ingenjörer i
arbetsledarställning, ägde rum 30 november--19 december.

Inalles hava de båda hittills hållna förmans- och
verkmästarekurserna bevistats av 38 deltagare,
representerande vitt skilda yrkesområden, vilken omständighet
dock ej på något sätt försvårat arbetet. Ingenjörskursen
bevistades av 30 personer, av vilka 15 tillhörde den
mekaniska verkstadsindustrien, 11 pappers-, beklädnads-
och livsmedelsindustrierna, 3 bergsbruk och gasverk och
i den elektriska industrien.

I nr 6 av Industriförbundets meddelanden har rektor
G. Ekelöf redogjort för sina erfarenheter från kurserna,
varvid förf. framhåller, att arbetsprogrammet vid
förmanskurserna, med den begränsade uppgift dessa nu ha,
tyckes vara tämligen väl avvägt såväl vad läroinnehållet
som dagordningen beträffar. Kurserna skulle dock ur
effektivitetssynpunkt vinna betydligt på en förlängning
av tiden till 8 veckor. Detta skulle dock ej innebära,
att lärostoffet utvidgades, utan detta borde, efter vad
erfarenheten visat, på vissa punkter tvärtom
inskränkas. Den ökade tiden skulle i stället användas till
övningar, särskilt seminarieövningar. Likaså skulle de
"provskrivningar", som nu verkställas en till två
gånger i varje kurs och hava till ändamål att giva
deltagarna övning i att orientera sig i litteratur och i de
under kursen samlade anteckningarna, kunna bliva
flera. Av förläggandet till Stockholm av kurserna,
vartill betänkligheter tidigare yppats, har man endast goda
erfarenheter.

I stort sett gälla dessa erfarenheter även
ingenjörskursen, ehuru man i fråga om denna har anledning att
vara mera återhållsam, då den hållna kursen ju var
den första i sitt slag. Att även ingenjörerna ha behov
av vidare utbildning av det slag som kurserna avse,
torde hava framgått av den stora tillslutning den första
kursen fått. Mera säkra erfarenheter i fråga om
ingenjörskurserna kan man dock icke få förrän den andra
kursen av detta slag, som ju skall äga rum i början av
detta år, avslutats.

<b>Vätgas ur flytande ammoniak.</b> I häfte 6, 1931, sid.
84, meddelade Teknisk tidskrift om en ny metod att
framställa vätgas och kvävgas ur flytande ammoniak,
varvid framhölls, att metoden väntades komma att
erbjuda stora besparingar i förhållande till den vanliga
transporten av komprimerat väte i stålflaskor.

Nu föreligger i VDI-Zeitschrift (9 jan. 1932) en
utförligare beskrivning av metoden, som även i sina
tekniska detaljer erbjuder åtskilligt av intresse.

Apparaturen består av en förgasare för ammoniaken,
en sönderdelningsapparat samt regleringsorgan.
Förgasningen och förvärmningen av ammoniakångorna sker
med hjälp av värmet i den heta gasblandning som
lämnar sönderdelningsapparaten. Denna består i princip
av tre koncentriskt anordnade rör, vilkas mellanrum
utfyllas av en kontaktsubstans, rörande vars
sammansättning givetvis intet meddelas. I det innersta röret
befinner sig ett alundumrör med inneliggande
värmeelement av kromnickel, vilket lämnar det för den
endotermiska processen erforderliga värmet samt upphettar
gasen till dissociationstemperaturen. Katalysatorns
temperatur är 550 à 600°. Apparaten bygges i tre storlekar,
för 1,4, 7,3 och 17 m<sup>3</sup> gas per timme. Effektbehovet
utgör vid dessa storlekar och vid full belastning resp.
2,5, 8 och 15 kW. Dissociationsgraden beror dels på
temperaturen, dels på apparatens belastning. Den
uppgår t. e. vid 635° och en uttagen gasmängd av 2,5 m<sup>3</sup> per
timme till 99,04 %. Vid 600° och motsvarande
belastning är den 99,91 % samt vid 550° och samma
belastning 98,10 %. Kvarvarande ammoniak kan, då så
erfordras, borttagas medelst tvättning av gasen.

Kvävet i den erhållna gasblandningen nedsätter i viss
mån dennas förbränningstemperatur. En knallgaslåga
får alltså 150 à 200° lägre temperatur, om den drives
med kväve-väteblandning i stället för ren vätgas.

Kvävet i gasblandningen kan utvinnas, om gasen
förbrännes med den teoretiska luftmängden och vattnet
i förbränningsgasen kondenseras.

<b>Maskin för provning av vägbeläggningar.</b> I
VDI-Zeitschrift (9 januari 1932) har prof. Otto Ammann lämnat
redogörelse för en vid tekniska högskolan i Karlsruhe
befintlig maskin för utslitningsförsök med olika
vägbeläggningsmaterial, vilken både på grund av sin
storlek och det konstruktiva utförandet skiljer sig från
tidigare befintliga maskiner av liknande typ.

Provbanan är cirkulär med diametern 20 m .och
bredden 2 m och kan tack vare denna storlek
iordningställas med samma maskiner och samma metoder som
nyttjas vid vanligt vägarbete, över provbanan löpa,
fastsatta i fyra armar, med hjul försedda ramverk,
motsvarande högra sidan av en lastbil. Den av hjulen
bestrukna delen av banan har en bredd av 1,2 m. I varje
ramverk finnas två hjul; det främre är frilöpande, det
bakre drivet medelst kedja från en i ramverket
inbyggd shuntmotor. Hjulen äro upphängda i fjädrar
som på en normal vagn och kunna belastas med

<img 1>
Längdsektion av vägprovningsmaskinen.
</img>
varierande tryck. Hjulen äro normala bilhjul, de främre
med en ring, de bakre med två.

Armarna i karusellen, vid vilka ramarna äro fastade,
bestå av två fackverksbalkar och hållas på riktiga
avstånd från varandra medelst stållinor. I centrum äro
de medelst korslänkar fastade i en axel, vilken medelst
en planetväxel kan röra sig kring karusellens mittaxel.
Till följd av denna excenterrörelse bestryker varje hjul
en bredd av ca 80 cm av körbanan, varvid, på grund
av att löphjul och drivhjul på ramverken äro radialt
förställda, 40 cm av bredden bestrykas enbart av
framhjulen och 40 cm enbart av bakhjulen, medan
mellanliggande 40 cm bestrykas av båda hjulen. Excentern
kan även fastlåsas, så att hjulen komma att löpa i
cirkulära banor.

Motorströmmen tillföres i kabel ovanför armarna till
karusellens mitt och därifrån medelst släpringar till
kablar i armarna. Hastigheten hos hjulen kan genom
serie-parallellkoppling av drivmotorerna samt
fältreglering varieras mellan 7 och 42 km/tim. Maskinen har
varit i drift sedan sommaren 1929 och, sedan
barnsjukdomarna passerats, fungerat tillfredsställande.

<b>Brobanebeläggning av gummi.</b> "Engineering News
Record" (19 november 1931) redogör för erfarenheterna
av gummibeläggning å körbanan å en klaffbro i Chikago,
å vilken trafiken uppgår till 50 000 fordon om dagen.
Beläggningen bestod ursprungligen av kreosotimpregnerad
träkubb, som emellertid blev mycket slirig och
orsakade talrika olycksfall. Men försökte därför redan
1924 att ersätta träbeläggningen å en fjärdedel av
körbanan med gummiplattor av 25 mm tjocklek och
storleken 300 X 600 mm, fastsatta i träblock medelst tre
stycken 63,5 mm långa skruvar, vilka genomgingo över
varandra lagda 5 mm tjocka "öron" på plattorna. Då
emellertid öronen snart sletos bort, spikade man fast
plattorna med sex långa spikar i varje platta.

Efter ett år belades den övriga delen av körbanan
med 32 mm tjocka gummiplattor, försedda med 10 mm
tjocka öron. De fastskruvades medelst försänkta
skruvar, vilkas huvuden övergjötos med asfalt. Till
minskande av slirigheten försågos plattorna med v-formiga
spår, och i de underliggande träblocken gjordes
motsvarande urtagningar. Under senare delen av 1927
försågs även den första fjärdedelen med motsvarande
beläggning.

De sex årens erfarenheter ha visat, att skruvarna
alltjämt lossna och alltemellanåt måste dragas till.
Gummiplattorna nötas ganska långsamt, träblocken däremot
fortare. Körbanan blir fortfarande ganska slirig av
olja och smuts. Livslängden hos gummiplattorna
uppskattas till ca 4 år.

<b>En treaxlad vägvält.</b> Vid fjolårets "Public Works
and Transport Exhibition" i Islington utställdes bl. a.
en Vägvält av säregen konstruktion, vilken "Engineering"
beskrivit den 27 november. Välten skall hava
egenskapen att förhindra den vågbildning i vägbanan

<img 1>
Treaxlad vägvält.
</img>
som ofta uppstår vid vältning med två valsar. Den
mellersta valsen skall sålunda släta ut åsarna efter den
första valsen, och då den är stelt förbunden med vältens
ramverk kan den icke sjunka ned i någon grop och
sålunda fördjupa denna. Axelavståndet mellan den främsta
(vridbara) axeln och den mellersta är 2 m, mellan den
mellersta och den bakre 1,5 m. Valsarna äro av
stålgjutgods och delade mitt på; de bakre valsarnas båda hälfter
drivas separat. I en kurva arbetar t. e. endast den yttre
halvan av valsen. Drivaxlarna äro försedda med rullager;
mellersta valsens lager äro justerbara i höjdled. Välten
drives med en kompoundångmaskin. Den totala vikten
utgör 14 ton.

<b>Tysk ångpannestatistik.</b> Ångpannebeståndet i
Tyskland uppgick den 1 januari 1930 till 137 299, därav 87 112
stationära och 8 579 sjöångpannor. Av de stationära
pannorna tillhörde 13,1 % allmänna elektricitetsverk och
78,9 % industriella anläggningar. Av de stationära
pannorna hade 10 595 större eldyta än 200 m<sup>2</sup>; på denna
grupp falla 45 % av den av de stationära pannorna representerade
totala eldytan. 8 562 av dessa pannor voro vattenrörpannor.

Endast 313 av de stationära pannorna drivas med
högre tryck än 30 at. Medeleldytan hos dessa
högtryckspannor uppgick till 590 m<sup>2</sup>. Det övervägande
flertalet pannor äro avsedda för högst 15 at, vilket liksom
det relativt ringa antalet moderna eldningsanordningar
beror på att flertalet i drift varande pannor tillkommit
under tidsperioden 1880--1909.

Antalet ångackumulatorer var 259 med sammanlagt
22 278 m<sup>3</sup> rymd, därav 27 stora ackumulatorer med
tillsammans 8 322 m<sup>3</sup>. Vidare funnos 49 elektriska pannor
och 620 eldlösa lokomotiv.

<b>Nordisk byggnadsdag 1932.</b> Som Teknisk tidskrift
redan i föregående häfte meddelade, kommer den
byggnadstekniska kongressen i Helsingfors att åtföljas av
olika utställningar, däribland den <i>Nordiska byggnads,
och bostadstekniska utställningen.</i>

Till deltagande i denna utställning har i dagarna
Sveriges kommitté för Nordisk byggnadsdag utfärdat
inbjudning till svenska fabrikanter och leverantörer.

Den ledande principen för utställningen är en strävan
att giva en klar bild av de sätt, på vilka man i de
nordiska länderna löser de olika problem som framträda
vid uppförandet av byggnader och vid dessas inredning,
av de hjälpmedel som härför användas och de sätt på
vilka svårigheterna övervinnas, men den vill också söka
giva riktlinjer för vidare utveckling.

Vid sidan av detta sitt pedagogiska syfte kommer
utställningen dessutom att utgöra en effektiv reklam för
god teknik och goda material.

Utställningen anordnas i Gardesmanegen och
uppdelas i avdelningar efter utställningsföremålens art
och beskaffenhet. Inom de olika avdelningarna komma
de representerade ländernas tillverkningar att såvitt
möjligt grupperas särskilt för sig och förses med tydliga
specialskyltar liksom huvudnamnskyltar för varje
utställare. Utställare, som så önska, kunna uppställa egna
specialpaviljonger på utställningsområdet intill
Gardesmanegen enligt godkända förslag.

Anmälan om deltagande skall senast den 15 febr. hava
inkommit till kommissarien för Sverige. Utställningsmaterialet
kommer att granskas av en jury, bestående
av arkitekt Axel Eriksson, överstelöjtnant Ernst Lind
och arkitekt Eskil Sundahl. Endast material som
godkänts av juryn får utställas.

Prospekt och anmälningsformulär erhållas å
tidskriften Byggmästarens expedition, Sveavägen 68,
Stockholm. Upplysningar i övrigt lämnas av kommissarien
för Sverige, arkitekt Eric Rockström, Götgatan 31,
Stockholm, tel. "Konsum" (säkrast 11,30--12).

<b>Industriförbundet om socialiseringsnämndens förslag
till domänverkets omorganisation.</b> Industriförbundets
yttrande (återgivet i förbundets meddelande nr 6, 1931)
angående socialiseringsnämndens utredning och förslag
till domänverkets omfattning, uppgifter och organisation
bjuder, som man kan förstå, på åtskilliga kritiska
uttalanden. Förbundets kritik berör dels nämndmajoritetens
inställning till frågan om statens skogsinnehav,
dels dess uppfattning av statens förädlingsverksamhet
samt slutligen de föreslagna formerna för domänverkets
organisation.

Ifråga om statens skogsimiehav har nämnden anfört
åtskilliga skäl, som tala för att staten även i
fortsättningen bör äga och förvalta skog och att minskning av
statens nuvarande skogsinnehav ej får förekomma. Mot
de för denna ståndpunkt anförda skälen har
industriförbundet åtskilligt att invända, Mot nämndens
uppfattning, att skogarna tillföra statskassan goda inkomster,
anföres sålunda, att det ingalunda är uteslutet att det i
dessa skogar investerade kapitalet, placerat på annat
sätt, skulle ge bättre avkastning, och att det skulle vara
nationalekonomiskt fördelaktigare, att statsskogarna
överfördes i privat ägo. Den senare tidens händelser
hava även ådagalagt, att kapitalplacering i skog kan
medföra risker lika väl som annan placering i
industriföretag.

Ett annat av nämnden anfört skäl vore, att statens
skogsinnehav skulle innebära garantier för
skogsbeståndets vård. Härvid har nämnden, som det synes
förbundet, kritiklöst anammat den gängse uppfattningen,
att den privata skogsdriften vid tiden för den
norrländska trävaruindustriens tillkomst varit förenad med
skövling av skogen. Förbundet söker visa, att detta i
allmänhet icke varit fallet, och att de tidigare
till-lämpade avverkningsmetoderna varit de enda
ekonomiskt tänkbara. Numera, då massaindustrien medfört,
att 20--40-åriga skogsbestånd stundom kunna utnyttjas
med ekonomisk vinst, är givetvis faran för rovdrift
mindre än förr. Förbundet anför även riksskogstaxeringens
resultat, som visar, att tillväxten varit större än avverkningen.

Däremot motsäger förbundet icke nämndens uppfattning,
att statens skogsinnehav äger stor betydelse som
virkesreserv, vilken lämnar en viss garanti för
jämnheten i landets virkesproduktion. För ett bibehållande
av den nuvarande uppdelningen mellan staten och
privata ägare talar även den omständigheten, att därigenom
alstras en nyttig tävlan om skogsvårdens höjande.

I fråga om omfattningen av statens egen förädlingsverksamhet
hyser nämndmajoriteten uppfattningen, att
sådan verksamhet bör bedrivas i den mån man
härigenom kan driva upp vinsten från statsskogsbruket.
Häremot anför industriförbundet bl. a., att därest
domänverkets verksamhet omlägges att omfatta
träförädling i större omfattning, kommer verket att i fråga
om företagsuppgifter bliva likställt med den privata
industrien på området. Ett statligt träförädlingsföretag
måste skötas affärsmässigt. På samma sätt som den
privata industrien måste det ovillkorligen begagna sig
av de chanser som finnas på affärsmarknaden. En
dylik industri får ett betydande kapital att förränta
och en stor personal att sörja för. Under sådana
förhållanden bliva helt naturligt de riksvårdande uppgifter,
som enligt nämndens egen uppfattning utgöra det
verkliga motivet för statens skogsinnehav, lätt försummade.
Staten som företagare är alltid handicapad i den mån
den samtidigt söker tillvarataga både företagsekonomiska
och nationalekonomiska uppgifter. Med
hänsyn härtill är det enligt förbundets mening lyckligast,
att den statliga företagsverksamheten begränsas till
sådana områden, där dylika konfliktsanledningar så
långt som möjligt undvikas och där staten lättast kan
ombesörja de intressen den i sin egenskap av
överhöghetsorgan har att tillvarataga. Att ur sådan synpunkt
det inom domänverket hittills tillämpade systemet med
rotvirkesförsäljningar är långt överlägset en
förädlingsverksamhet ligger i öppen dag.

I fråga om domänverkets organisation är nämnden
synnerligen öppenhjärtlig i den kritik den består de
hittills tillämpade förvaltningsmässiga metoderna inom de
statliga affärsverken. Sådana yttranden som "i skuggan
av statspolitisk företagsledning mognar svårligen några
ekonomiska frukter" eller "civilförvaltningens myndigheter
må väl registrera och ordna samhällets materiella

framsteg, men att skapa dem ligger utanför deras
uppgift och förmåga" m. fl., äro, säger industriförbundet,
väl värda att räddas från glömska, då de på ett
oförbehållsamt sätt bestyrka det berättigade i den kritik
som från det privata näringslivets sida vid flerfaldiga
tillfällen riktats mot de svagheter som enligt dess
mening vidlåda statlig affärsverksamhet. Emellertid
torde nämndens oförbehållsamma kritik sammanhänga
med den uppfattningen, att statsdriftens brister vore att
hänföra till olämplig organisation, och att de av
nämnden föreslagna organisationsformerna skulle råda
bot på det hittillsvarande onda.

I vissa avseenden ger industriförbundet nämnden
sin anslutning, t. e. i fråga om förändring av
avräkningssystemet därhän, att domänverket gottgöres för
utgifter för ändamål som äro främmande för dess
affärsverksamhet. Det blir dock svårt att genomföra en
dylik åtskillnad i fråga om åtgöranden, som visserligen
falla inom verkets egentliga verksamhetsområde men
som icke äro förestavade av affärsmässiga utan av
sociala och ekonomiska motiv.

Enligt nämndens förslag skulle den högsta beslutanderätten
inom verket utövas av en stämma, bestående av
24 personer, av vilka k. m:t, riksdagen och de anställda
skulle utse 8 vardera. Stämman väljer styrelse och
styrelsen en verkställande ledamot. Styrelsemedlemmarna
få icke vara ledamöter i stämman. På stämma och
styrelse skall överlåtas beslutanderätten i flertalet av de
ärenden, vilka f. n. avgöras av regering och riksdag
eller av regeringen ensam.

Industriförbundets kritik av detta organisationsförslag
riktas främst mot den sangviniska uppfattningen
att de av ägaren-staten och de anställda utsedda
ledamöterna i stämman vid förekommande intressekonflikter
alltid skulle tillvarataga enbart de renodlade
ägareintressena, som nämndens majoritet förutsatt. Det
synes ingalunda otänkbart, att inom domänverkets
stämma majoritet kan vinnas för tillgodoseende av de
anställdas egoistiska intresse på bekostnad av samhälls-
och företagareintressena. Hur har man tänkt sig att en
dylik anordning skulle kunna verka befordrande på
affärsresultatet?

Förbundet uttrycker till sist sitt fulla erkännande för
de allvarliga ansträngningar som nämnden lagt i dagen
för att få till stånd en bättre organisation för
domänverkets förvaltning. Såsom allmänt omdöme om de
resultat, till vilka nämnden kommit, nödgas dock
förbundet framhålla, att förslagen i flera avseenden måste
karakteriseras såsom tankekonstruktioner, vilka i stor
utsträckning äro omöjliga att praktiskt förverkliga.

</chapter>
<chapter name="INSÄNT">
<h3><i>INSÄNT</i></h3>
<b>Tullar och inflation.</b>

Civilingenjör Einar Nordendahl vänder sig i en
insändare i årets andra nummer av denna tidskrift mot
vissa uttalanden av mig i en i samma tidskrifts nummer
49 föregående år återgiven ekonomisk översikt.

Herr E. N. gör där gällande, att tullar icke skulle
kunna framkalla inflation, men framhåller samtidigt
på annat ställe i samma insändare, att de "under vissa
omständigheter inverka höjande på ett lands prisnivå".
Av dessa uttalanden framgår, att herr E. N. rör sig med
en helt annan terminologi, än den inom den nationalekonomiska
litteraturen och diskussionen gängse. Vad
den ärade insändaren menar med inflation framgår
tyvärr icke av det kortfattade inlägget, men då det å
andra sidan icke råder någon tvekan om ordets
vedertagna innehåll, föreligger icke skälig anledning, att i
dessa spalter redogöra för detsamma.

Lika litet som jag vill göra gällande, att en enstaka
tullhöjning skulle medföra inflation, lika starkt vill
jag understryka att en allmän tullhöjning måste få
denna verkan. Herr E. N:s argumentation gentemot mig
synes mig väl ensidig. En höjning av enbart
kaffetullen skulle givetvis icke innebära någon
inflationsfara, men om den ägde rum samtidigt med en höjning
av tullarna eventuellt påläggandet av nya på det stora
flertalet av våra andra importvaror, så är det utom allt
tvivel, att den skulle medverka till en höjning av vårt
lands prisnivå. Den omständigheten, att prisnivåerna
i de med tullar och importrestriktioner starkt
omgärdade länderna Frankrike och U. S. A. icke sjunka,
åberopas av den ärade insändaren såsom ett bevis för att
dylika importhinder icke skulle verka i inflationistisk
riktning. Mot denna argumentation vill jag pro primo
invända, att det är <i>införandet</i> av tullar och importhinder,
som medför inflationen, medan däremot deras
fortvaro icke medför en fortsatt prisstegrande verkan --
verkan på resp. länders prisnivåer av den styrande
protektionistiska inriktningen på sista tiden i dessa länder
har näppeligen ännu blivit mera skönjbar -- och pro
secundo att andra faktorer givetvis kunna verka i
deflationistisk riktning och vara av den styrka, att
nettoresultatet blir deflation. De anförda exemplen
bevisa därför utan närmare analys intet i det
sammanhang de anförts.

Tyvärr kan jag icke instämma med insändaren i att
inflationen icke är märkbar. Svensk finanstidnings
löpande prisindexberäkningar ge vid handen att
prisnivån sedan september stigit med 7,8 % -- indextalet var
för september 91,9 och för december 99,7 -- samtidigt
med att den internationella varuprisnivån (i guld
räknat) rört sig markerat i motsatt riktning -- i guldlandet
Frankrike har prisnivån sjunkit från 89,5 för september
till 85,7 för november eller med dryga 4 % (enligt den
officiella indexen). Valutaförsämringens inflationistiska
inverkan framträder alltså här i motsats till vad
insändaren gör gällande mycket tydligt; huruvida och i
vilken mån väntade tullar eventuellt medverkat till
prisstegringen, undandrager sig bedömande. Det råder väl
heller knappast något tvivel om att de närmaste
månaderna komma att visa fortsatta prisförhöjningar och att
de fulla konsekvenserna av valutaförsämringen först
under dem bliva mera i ögonen fallande. Tyvärr är det
nog så, att den förändring i konsumtionens inriktning,
som tullar och andra importrestriktioner och en i samma
riktning som de verkande valutaförsämring medför,
icke äger rum tillräckligt snabbt -- bl. a. på grund av
att den inhemska produktionen måste anpassas efter den
nya situationen -- för att icke en prisstegring skulle
bliva en ofrånkomlig följd, även om man, trots alla
erfarenheter i motsatt riktning, kunde vänta att
producenterna icke skulle utnyttja tullskyddet i prisstegrande
syfte. <tab><tab><tab><tab><tab><tab><tab><tab><i>F. Oberger.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde i
restaurang Gillets festvåning fredagen den 22 januari 1932
kl. 19,30 precis. <sp>Ärenden:</sp> 1) Protokolljustering. --
2) Inval. -- 3) ''Schwingungserscheinungen an
Freileitungen", föredrag med film av dr-ing. <sp>K. Sutter</sp> från
Geneve. -- 4) Diskussion. -- De mekaniska vibrationerna
hos kraftledningar, speciellt hos dylika för stora
effektbelopp, utgöra ett teoretiskt ytterst intressant fenomen och
ha under de senare åren fått en synnerligen stor praktisk
betydelse och givit anledning till djupgående forskningar
och ett omfattande konstruktionsarbete. Svenska
elektroingenjörsföreningen har genom att inbjuda en
framstående utländsk expert på området velat bereda möjlighet
för en givande diskussion i hithörande aktuella frågor.
Inlägg i diskussionen kunna förväntas av bl. a. overingenjør
<sp>J. C. Holst,</sp> Oslo. -- Supé och samkväm.

</chapter>
<chapter name="TEKNISK TIDSKRIFT
HÄFT. 4 ÅRG. 62 23 JAN. 1932">
<h1>TEKNISK TIDSKRIFT</h1>
<h2>HÄFT. 4 ÅRG. 62 <tab>23 JAN. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp>Tekniska frågor vid årets riksdag. -- Tidskriftsnytt inom mekaniska och elektriska facken. --
Svetsningsmaskinernas egenskaper och användningsmöjligheter. -- Notiser. -- Litteratur. -- Tekniska föreningar.
-- Sammanträden.

</chapter>
<chapter name="TEKNISKA FRÅGOR VID ÅRETS RIKSDAG.">
<h2>TEKNISKA FRÅGOR VID ÅRETS RIKSDAG.</h2>
Liksom fallet varit under de närmast föregående
åren skall Teknisk tidskrift även i år lämna en
kortfattad redogörelse för de punkter i statsverkspropositionen,
som äga ett mera omedelbart intresse
ur teknisk eller industriell synpunkt. Sant är, att
den anda av sparsamhet som åtminstone i vissa
avseenden präglar budgetförslaget satt tydliga spår i
fråga om anslag till nya ändamål. Icke minst gäller
detta anslagen till de tekniska verken och de
tekniska läroanstalterna, där återhållsamheten
framträder särskilt markerad, sedd mot bakgrunden av de
stora förändringar de senare åren medfört i dessa
verks och institutioners utveckling. Å andra sidan
hava de budgettekniska svårigheterna medfört
genomgripande förändringar i sättet för vägväsendet^
finansiering, varjämte den växande arbetslösheten
givit anledning till allmänna arbeten av jämförelsevis
stor omfattning. Slutligen har arbetet med vissa
aktuella organisationsfrågor framförts så långt, att
förslag kunnat föreläggas eller i en nära framtid
skola föreläggas årets riksdag. Statsverkspropositionen
erbjuder alltså även i år så stort intresse även
för teknici och industrimän, att en överblick över
nyheterna är synnerligen väl befogad. Efter
vanligheten skola de omnämnda punkterna refereras i den
ordning i vilken de upptagas under resp. huvudtitlar.

Inom <i>andra huvudtiteln</i> (justitiedepartementet)
möter återigen frågan om vattendomstolarnas
organisation, vars utredning nu fortskridit så långt, att
förslag senare kommer att föreläggas årets riksdag.
Den nya organisationen är avsedd att träda i
tillämpning med 1933 års ingång. Kostnaderna
beräknas kunna hållas vid de nuvarande, 220 000 kr.
årligen. Härtill komma kostnader för fortsatt
handläggning av målet oin Vänerns reglering med 55 000
kr. och för rese- och traktamentsersättningar 45 000
kr. Hela det för vattendomstolarna äskade anslaget
är alltså upptaget till 320 000 kr.

Inom <i>tredje huvudtiteln</i> (utrikesdepartemenet)
märkes ett till oförändrat belopp, 30 000 kr.,
föreslaget anslag för Sveriges deltagande i
internationella konferenser samt förslag om ett likaledes
oförändrat anslag, 1 200 kr., för gäldande av Sveriges
andel i kostnaderna för den internationella
Oder-kommissionen.

<i>Fjärde huvudtiteln</i> (försvarsdepartementet) har i
årets budget fått vidkännas en kraftig nedskärning,
uppgående till 8,9 mill. kr., vilken till väsentlig del
kunnat åstadkommas genom att reservationer å vissa
anslag tagits i anspråk samt genom att årskvoterna
av engångskostnadsanslaget för anskaffning av
artillerimateriel och anslaget till flottans ersättningsbyggnad
nedbringats med 1,00, resp. 3,92 mill. kr.,
varjämte vissa kurser och övningar begränsats samt
en del reparations- och underhållsarbeten fått anstå.

Till vapen och ammunition för lantförsvaret
föreslås anslag å sammanlagt 6 082 500 kr., till försök
med ny ingenjörmateriel 20 000 kr. (föreg. år 75 000
kr.) och i engångskostnader för anskaffning av
ingenjörmateriel 122 000 kr.

Till underhåll av flottans fartyg och byggnader m. m.
äskas ett oförändrat anslag av 5,9 mill. kr. Anslaget
till flottans ersättningsbyggnad föreslås skola utgå
med 5.28 mill. kr. Till kustartilleriets materiel föreslås
ett oförändrat anslag av 600 000 kr. Till iordningställande
av den i fjol beslutade torpedinskjutningsstationen
i Stockholms skärgård föreslås 105 000 kr.
Till säkerhetsanordningar å tindervattensbåtar,
avseende att minska riskerna för den å dem
tjänstgörande personalen, föreslås 64 600 kr. Till
förlängning av Oscar II:s docka i Karlskrona, vilket arbete
fördelas på tre år och beräknas draga en kostnad
av 249 500 kr., begäres ett anslag av 63 000 kr.
Arbetet avser att möjliggöra dockning av
flygplanskryssaren Gotland.

Frågan om sjökarteverkets organisation föreligger
ännu ej i sådant skick, att den kan upptagas till
slutlig prövning, varför inga förändringar i anslagen
till detta verk föreslagits.

Flygstyrelsen förutsatte vid beräkning av
medelsbehovet för det kommande budgetåret, att den år
1925 beslutade organisationen av flygvapnet
därunder skulle vara fullt genomförd och äskade därför
ett anslag av 13 603 522 kr., varav 4 070 000 kr. voro
avsedda för bestridande av engångskostnader för
anskaffning av flygmateriel m. m. Av statsfinansiella
skäl har emellertid försvarsministern högst
väsentligt reducerat denna kostnadssumma och
funnit sig böra förorda ett ytterligare uppskov med
utökningen av flygvapnets personalorganisation.
Härigenom kan för materielanskaffning avses ett större
belopp än som eljest skulle bliva fallet.

Till byggnader, flygfält m. m. föreslås ett
oförändrat anslag av 210 000 kr. mot det av flygstyrelsen
äskade, 336 000 kr. Till iståndsättande av
flygstationen vid Barkarby föreslås 11 500 kr. och till
uppmuddringsarbeten vid sjöflygstationen i Karlskrona
30 000 kr. Anslaget till flygmateriel föreslås ökat
från nuvarande 2 376 000 kr. till 2 600 000 kr. Till
anskaffning av materialier för flygplantillverkning

föreslås samma anslag som i fjol, 30 000 kr., och till
anskaffning av markradiostationer 41 500 kr.

År 1925 beräknades engångskostnaderna för
flygvapnets uppsättning till 18 mill. kr. Härav skulle
enligt riksdagens beslut under budgetåren
1926/1927--1930/1931 utgå 9 mill. kr. och under budgetåren
1931/1932--1935/1936 5 mill. kr., avsedda för
materielanskaffningen. Under den förstnämnda
femårsperioden hava för ändamålet anvisats sammanlagt
10 065 000 kr. Trots att medelanvisningen
överskridit det beräknade beloppet, har
flygmaterielbeståndet icke tillnärmelsevis uppnått den
planenliga omfattningen. Flygstyrelsen har nu
föreslagit, att anslaget för nästkommande budgetår skulle
uppdelas dels i ett anslag för anskaffning av
flygplan och motorer, dels i ett anslag för viss
flygmateriel. Medelsbehovet för förstnämnda ändamål
har av flygstyrelsen beräknats till 11 100 000 kr. för
treårsperioden 1932/1933--1934/1935, fördelat med
3 700 000 per år. För övrig flygmateriel har
beräknats 370 000 per år. Sammanlagda medelsbehovet för
ifrågavarande ändamål skulle alltså uppgå till
4 070 000 kr. för nästa budgetår. Av skäl, som ej
ansetts lämpliga att utvecklas i statsrådsprotokollet,
har försvarsministern ej velat biträda förslaget om
anslagets uppdelning och ej heller om en ökning av
anslaget utöver det nuvarande, 2 200 000 kr.

<i>Femte huvudtiteln</i> (socialdepartementet) har i år
svällt ut med 5,15 mill. kr., vilket dock icke är så
mycket som ökningen till fjolårets budget, 11,3,7 mill.
kr. Orsaken till ökningen ligger väsentligen i den
starkt stegrade arbetslösheten och de stora belopp
som krävas för dennas bekämpande. Att
huvudtitelns slutsumma det oaktat kunnat begränsas så
långt som skett beror på en tillfällig utgiftsminskning
för pensionsväsendet, på vilken dock ej är skäl
att här ingå. Det kan vidare erinras om, att
utgifterna för sociala ändamål under innevarande
budgetår äro större än vad huvudtitelns slutsumma
anger, enär väsentliga förstärkningar av anslaget till
arbetslöshetens bekämpande utgått och troligen i
fortsättningen av året komma att utgå ur anslaget
för oförutsedda utgifter.

För den levnadskostnadsimdersökning som f. n.
förberedes begäres ett anslag av 15 000 kr.
Arbetsdomstolens ökade arbetsbörda avspeglas i dess
medelsbehov. För nästa budgetår föreslås anslaget
höjt med 5 500 kr. till 78 000 kr. Anslaget för
arbetslöshetens bekämpande har i propositionen beräknats
till 20 mill. kr. Beräkningen är endast preliminär,
och definitivt anslagsäskande kommer att framläggas
senare.

Till bidrag till arbetsledarkurser föreslås ett
anslag år 15 000 kr., dvs. lika stort som det under
innevarande budgetår utgående. Som bekant hade
socialministern föreslagit 1931 års riksdag endast
10 000 kr. för detta ändamål, vilket belopp dock
riksdagen höjde till 15 000. Arbetsledarinstitutets
styrelse har emellertid hemställt om ett till 17 480 kr.
förhöjt anslag för budgetåret 1932/1933 och därvid
bl. a. räknat med ett statsunderstöd å 900 kr. till 30
föreläsningar vid ambulatoriska kurser ute på
arbetsplatserna. Av statsfinansiella skäl har dock
socialministern ej velat förorda den ifrågasatta
höjningen av anslaget.

<i>Sjätte huvudtiteln</i> (kommunikationsdepartementet)
slutsumma uppgår denna gång till något över 94 mill.
kr. mot 89,2 mill. kr. under löpande budgetår. Ökningen
beror uteslutande på de stegrade kostnaderna för
vägväsendet. I årets statsverksproposition föreslås
dessutom, att vägväsendets finansiering skall äga rum
efter delvis nya grunder. Bl. a. har finansministern
bebådat förslag till nya bestämmelser om automobilskatt,
särskild skatt å bilringar samt särskild skatt
å bensin, vilka skatter tillsammans beräknas
inbringa 80 mill. kr. under budgetåret 1932/1933. Av
detta ökade skattebelopp skulle direkt utgå anslag
till ändamål, för vilka statsbidrag f. n. utgår även
av allmänna statsmedel. Den föreslagna
dispositionen kräver emellertid ändring i lagen om
fördelning av automobilskattemedel, varom förslag
kommer att framläggas i samband med propositionen i
beskattningsfrågan.

I avvaktan på resultatet av den utredning som f. n.
pågår angående väg- och vattenbyggnadsstyrelsens
organisation, föreslås de till detta ämbetsverk
utgående anslagen bibehållas vid oförändrat belopp,
frånsett en mindre nedsättning i anslaget till
expenser. Stipendierna till medlemmar av väg- och
vattenbyggnadskåren äro i år liksom i fjol strukna.
1931 års riksdag anvisade dock den utvägen, att
stipendier för vägstudier kunna få utgå av det för
forskningsanslaget avsedda beloppet av automobilskattemedel.

Beträffande vägorganisationen i länen har väg-
och vattenbyggnadsstyrelsen gjort framställning om
ökning av antalet biträdande ingenjörs- och
vägingenjörsassistentbefattningar. Kommunikationsministern
anför för sin del, att det icke torde kunna
bestridas, att svårigheter på sina håll f. n. göra sig
gällande för Vägingenjörerna att medhinna arbetet.
Den tid som förflutit, sedan den nya vägorganisationen
trädde i kraft, torde emellertid få anses väl
kort för att möjliggöra ett fullt tillförlitligt
bedömande i fråga om den mera stadigvarande
omfattningen av de arbetsuppgifter, som komma att
åvila vägorganisationen i länen. Ej heller bör
förbises, att den pågående utredningen om
vägväsendets centrala ledning kan bliva av viss betydelse
för bedömande av ifrågavarande spörsmål. Å andra
sidan har arbetslösheten medfört, att vägarbeten
numera bedrivas i en omfattning som på många håll
väsentligt överstiger den vid den nya organisationens
ikraftträdande beräknade. Anslaget till vägingenjörer,
biträdande vägingenjörer och vägingenjörsassistenter
föreslås därför utgå med 330 000 kr.
direkt av automobilskattemedel. Dessutom begäres
riksdagens medgivande till att högst 8 000 kr. av
det under innevarande budgetår utgående anslaget
till vägingenjörer m. fl. må användas till tillfälliga
vägingenjörsassistenter. Resekostnadsanslaget för
vägingenjörer m. fl. föreslås däremot sänkt från
150 000 till 125 000 kr., detta med hänsyn till de
sänkta biltaxorna.

Anslaget till byggande av landsvägar och vanliga
bygdevägar, vilket i gällande riksstat är upptaget
till 5 250 000 kr. föreslås bliva oförändrat under
nästa budgetår och utgå direkt av automobilskattemedel.

1931 års riksdag beslöt, att statsbidrag till
byggande av enklare bygdevägar skulle få utgå med
högst tre fjärdedelar av den beräknade kostnaden

samt att anslaget till dessa arbeten, varav stort
behov funnes, skulle upptagas till 1 350000 kr. Samma
belopp återfinnes i årets statsverksproposition.
Även anslaget till byggande av ödebygdsvägar i de
fyra nordligaste länen samt norra delen av
Kopparbergs län föreslås utgå oförändrat med 900 000 kr.
Detsamma gäller anslaget till byggande av enskilda
utfartsvägar, vilket f. n. utgår med 500 000 kr. Till
byggande av tillfartsvägar till inlandsbanan har
riksdagen hittills anvisat 1 800 000 kr., därav 500 000
kr. för innevarande budgetår. Byggnadsplanen
omfattar sammanlagt 10 vägföretag med en total
väglängd av ca 56 mil. Frånräknas vägen
Björkholmen--Kvikkjokk (om 7,5 mil), vilken ansetts tills vidare
kunna uppskjutas, skulle ytterligare erforderligt
anslagsbelopp uppgå till 3 289 000 kr. Härav föreslås
500 000 utgå under nästkommande budgetår.

Förutom de ovannämnda anslagen till vägorganisationen
i länen samt till byggande av landsvägar
och vanliga bygdevägar, användas som bekant
automobilskattemedlen till förbättring och underhåll av
för automobiltrafiken viktiga gator och vägar i
staderna samt vägar på landsbygden. Sättet för
fördelningen av automobilskattemedlen är tämligen
invecklat och har icke blivit enklare genom de
särskilda dispositioner riksdagen gjort för vissa
ändamål. Av fundamental betydelse äro dock
beräkningarna av automobilskattens storlek samt
kostnaderna för vägunderhåll och vinterväghållning.
Automobilskattens storlek har, som nämnts,
beräknats till 80 mill. kr. under budgetåret 1932/1933.
Storleken av de totala underhållskostnaderna har
från kalenderåret 1926 t. o. m. 1930 successivt
stegrats från 30,8 till 46,5 mill. kr. och har för år 1931
beräknats till 52 mill kr. För år 1932 ha kostnaderna
av väg- och vattenbyggnadsstyrelsen beräknats till
58,6 mill. kr., vilken summa kommunikationsministern
av olika skäl dock ansett sig kunna modifiera
till 54 mill. På de här anförda beräkningarna grundar
sig förslaget till fördelningen av automobilskattemedlen.

De statsbidrag, som enligt lagarna om väghållningsbesvärets
utgörande på landet samt om
ödebygdsvägar utgått till vägunderhåll och
vinterväghållning och vilka tillsammans utgöra 30 % å
underhållskostnaden för sistlidna kalenderår, hava
hittills utgått med halva beloppet av
automobilskattemedel och halva beloppet av allmänna statsmedel.
Nu föreslås den förändringen, att från och med nästa
budgetår statsbidraget odelat skall utgå av
automobilskattemedel. Till vägunderhåll enligt väglagen
m. m. skulle alltså anslås 30 % av 52 mill. kr., eller
15,6 mill. kr. Vidare föreslås, att hela kostnaden för
vägorganisationen i länen, sålunda ej blott avlöning
åt vägingenjörer m. fi, skall utgå av automobilskattemedel.
Det för nämnda ändamål äskade
beloppet utgör 663000 kr. Till byggandet av
landsvägar och vanliga bygdevägar föreslås, som nämnts,
5 250 000 kr. Av automobilskattens 80 mill. kr.
återstå sålunda 58 487 000 kr. att fördelas mellan städer
och landsbygd. Härav erhålla städerna 20 %,
eller 11 697 400 kr., och landsbygden 80 %, eller
46 789 600 kr.

Av städernas andel ha hittills 20 % använts i
utjämningssyfte på sätt k. m:t bestämmer. Dessa
utjämningsandelar äro avsedda till förbättring av viktiga
infartsleder och äro för smärre städer av stor
betydelse för finansieringen av dessa arbeten, enär
den ordinarie andelen, som utgår i förhållande till
storleken av influten automobilskatt inom staden,
brukar vara jämförelsevis liten. Utjämningsandelen
har emellertid visat sig vara otillräcklig, varför
viktiga arbeten måst undanskjutas i brist på medel, och
kommunikationsministern vill därför föreslå, att
utjämningsandelen höjes till 35 % av städernas totala
andel av automobilskattemedlen.

Av landsbygdens totala andel föreslås fortfarande
15 %, eller 7 018 440 kr., fördelas i utjämningssyfte
enligt k. m:ts bestämmelser. Den återstående
andelen, eller 85 % av den totala, utgör 39 771 160 kr.
och föreslås fördelad sålunda, att vägdistriktens
direkta underhållsbidrag komma att utgå med 45 %
å verklig kostnad för år 1932, eller med 24 300 000
kr., varjämte ett tillfälligt extra tilläggsbidrag för
år 1932 utgår med 1 800 000 kr. Återstoden, eller
13 671 160 kr., fördelas å länen i förhållande till
storleken av den i dem uppburna automobilskatten.

Det ovan nämnda tillfälliga extra tilläggsbidraget
är avsett att utgå till mera betungade vägdistrikt
och skall utgå enligt av 1931 års riksdag givna
direktiv med progressiv stegring alltefter vägskattens
storlek. Tilläggsbidragen synas innebära ett
understödjande av sådan beskaffenhet och omfattning, att
behov knappast synes föreligga av det sedan 1907
upptagna särskilda anslaget till understöd åt
synnerligen betungade vägdistrikt, vilket därför utgått ur
det framlagda förslaget till riksstat.

Till statens fiskehamnar föreslås ett anslag av
209 000 kr. Fiskehamnsbyggnaderna skulle för
nästkommande år begränsas till utvidgning av
fiskehamnen vid Träslöv och fullbordande av första
utbyggnadsstadiet av hamnen vid Byxelkrok.

Till statsunderstödda fiskehamnsbyggnader
föreslås 200 000 kr., till handelshamnar och farleder
300 000 kr., till underhåll av fiskehamnar 35 000 kr.,
till uthamnen för Haparanda och Tornedalen 200 000
kr. samt till upprensning av farled förbi Långören
till Torhamnsfjärden 143 000 kr.

Anslagen till luftfartsväsendet äro i propositionen
upptagna till 801 600 kr. Huvudparten härav, eller
650 000 kr., föreslås skola utgå till understöd åt
regelbunden luftfart enligt kontrakt med a.-b.
Aero-transport, som å sin sida förbundit sig att uppehålla
trafik å linjen Malmö--Amsterdam med en tur
dagligen under hela året och Stockholm--Helsingfors
med en tur dagligen under minst 8 månader.
Anslaget till radiotjänst för luftfarten föreslås utgå
med oförändrat belopp, 40 000 kr. Till
instrumentutrustning och försök med instrumentflygning
föreslås 20 000 kr., till belysningsanläggningar å
Bulltofta flygplats 17 000 kr., till flyttning av elektriska
ledningar för anordnande av landningsfält för
flygplan 10 000 kr., till väderlekstjänst för luftfarten
45 000 kr. och till telegramkostnader för denna
väderlekstjänst 7 000 kr. samt till extra besiktningar
av luftfartyg 1 000 kr. Dessutom har kommunikationsministern
framlagt förslag till anordnande av luftfartsleder
Stockholm--Malmö samt Malmö--Göteborg--norska gränsen,
för vilket förslag Teknisk tidskrift redan i föregående häfte redogjort.

Inom <i>åttonde huvudtiteln</i> (ecklesiastikdepartementet)
upptagas anslagen för den högre tekniska

undervisningen till 1 629 480 kr., därav till tekniska
högskolan 1 261 580 kr. De flesta i sistnämnda summa
ingående anslagsbelopp angivas endast som
beräknade, enär proposition senare kommer att avgivas
om lantmäteriundervisningens anordnande vid
högskolan m. m.

Anslaget för lärarnas vid högskolan resestipendier
har för året strukits. Det för nyanskaffning till
institutionernas laboratorier avsedda anslaget föreslås
även nu skola utgå med 20 000 kr. Lärarekollegiet
hade, som Teknisk tidskrift tidigare meddelat,
hemställt om ett anslag å 42 280 kr. för sagda ändamål.
Professor Brings framställning om ändrad disposition
av ett 1930 beviljat anslag till ett magnetiskt
experimentrum, vilket anslag nu föreslås skola användas
till inköp av apparater för elektrisk, elektromagnetisk
och magnetisk malmletning, har ansetts vara av
den beskaffenhet, att riksdagens medgivande
erfordras. Till reparation av modellsamlingen föreslås
även i år 2 000 kr. Till fullbordande av det
hyttmekaniska laboratoriets inredning föreslås 26 700 kr.

Inom <i>nionde huvudtiteln</i> (jordbruksdepartementet)
märkas anslagen till Sveriges geologiska
undersökning, som fått vidkännas vissa nedsättningar, bl. a.
av den anledningen, att en tillfällig inskränkning i
undersökningens fältarbeten liksom i utgivandet av
publikationer ansetts kunna äga rum utan alltför stort
förfång för verksamheten.

Inom <i>tionde huvudtiteln</i> (handelsdepartementet)
observeras smärre nedsättningar i åtskilliga anslag
till kommerskollegium. Den undersökning som inom
kollegiet igångsatts beträffande den elektriska
inspektionens organisation, har ännu ej fortskridit så långt,
att de ekonomiska konsekvenserna av en eventuell
omorganisation kunna överblickas.

Statens provningsanstalt föreslås erhålla ett
oförändrat anslag av 341 100 kr. 1931 års riksdag hade,
med anledning av att anslaget till tillfälliga
befattningshavare alltjämt överskrides med betydande
belopp, ifrågasatt, huruvida icke bestämmelse borde
meddelas därom, att denna post icke finge
överskridas utan k. m:ts medgivande. Efter hörande av
anstaltens styrelse har handelsministern funnit den
föreslagna åtgärden ur praktisk synpunkt mindre lämplig.

Till bestridande av drift- och underhållskostnader
för statens isbrytarfartyg föreslås 200 000 kr. samt att
av det för innevarande budgetår anvisade anslaget
12 200 kr. må tagas i anspråk för inköp av en
ekolodanläggning till isbrytaren Atle samt för
modernisering av radioanläggningen å samma fartyg. Till
den nya statsisbrytaren, vilken bygges i Sverige för
en kostnad av 3 034 000 kr., föreslås under budgetåret
ett anslag av 900 000 kr.

Åtskilliga av de hittills utgående reseunderstöden
från kommerskollegium hava indragits. Sveriges
hantverksorganisation föreslås erhålla ett anslag av
5 000 kr. I bidrag till uppehållande av
standardiseringsverksamheten föreslås 30 000 kr., varjämte
17 000 kr. från manufakturförlagslånefonden skulle
få nyttjas för samma ändamål. Ingenjörsvetenskapsakademiens
anslag är upptaget till oförändrat belopp,
40 000 kr., varjämte för bedrivande av
tekniskt-vetenskaplig forskning inom kraft- och
bränsleområdet ett anslag av 75 000 kr. är upptaget i riksstaten.

Bland <i>utgifterna för kapitalökning</i> i statens
affärsverksamhet dominera självfallet anslagen till statens
järnvägar med en total anslagssumma av 27 191 000
kr., därav 19,6 mill. för den fortsatta elektrifieringen
av Malmölinjerna. För detta ändamål få dessutom
disponeras 4,3 mill. kr. ur förnyelsefonden. Av
övriga större anslag till statens järnvägar må nämnas
500 000 kr. till skenfria vägkorsningar, 600 000 kr. till
växel- och signalsäkerhetsanläggningar, 245 000 kr.
till fullbordande av dubbelspåret Tranås--Aneby
och 200 000 kr. till förstärkning av spåröverbyggnaden
å sträckan Södertälje södra--Eskilstuna central.
Anslagen till nya statsbanebyggnader föreslås till 4,4
mill. kr., därav 4 mill. kr. till inlandsbanan mellan
Volgsjön och Gällivare samt återstoden till banan
Malung--Vansbro.

Anslagen till telegrafverket äro upptagna till 11,63
mill. kr., därav 11,5 mill. kr. till fortsatt utveckling av
statens telefon- och telegrafväsende. Huvudparten
härav, 9,2 mill. kr., motsvaras av kostnader för
utvidgning av lokalnäten, medan för nya blanka
riksledningar begärts 2 mill. kr.

Vattenfallsverkets kapitalökning uppgår enligt
propositionen till 9 481 000 kr., varav till kraftstationen
i Vargön 2,75 mill. kr., till kraftstationen vid Malfors
2  mill. kr. och till kraftstationen vid Sillre 0,9 mill.
kr. Anslagen till regleringsföretag äro upptagna
med 300 000 kr. för veckoreglering av Motala ström,
24 600 kr. för deltagande i partiell reglering av Siljan
och 56 400 kr. för insatser i Indalsälvens
regleringsförening. Till en andra tilloppstunnel i Porjus
föreslås 150 000 kr., varemot igångsättandet av arbetena
med den andra avloppstunneln synes kunna anstå.
Till distributionsaiiläggningar slutligen föreslås ett
anslag av 3,3 mill. kr., varav huvudparten, eller 2,3
mill. kr., skall användas för sådana anläggningar som
erfordras för den pågående elektrifieringen av
Malmölinjerna. <tab><tab><tab><tab><tab><i>E. H--r.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
NOVEMBER 1931.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>NOVEMBER 1931.</h3>
<tab><tab><tab><tab><tab><tab><tab>(Copyright.)
Vid kedjerost och hög effekt erhålles en kornig
flygaska med 50 à 90 % brännbara ämnen, under det
att man vid kolpulvereldning får en mjölfin flygaska
med endast 10 à 40 % brännbara ämnen. I förra fallet
får man räkna med en ökning av ångkostnaderna av
0,5--3 % ifall en rening av rökgaserna anordnas,
under det att dessa vid kolpulvereldning ökas med
2--10 %. (Archiv ftir Wärmewirtschaft 1931, h. 11,
s. 313.) Badische Anilin & Soda Fabrik använder sig
vid sin kolpulvereldade ångpanneanläggning av en
rökgasrenare, typ Pfleiderer, som består av en

cyclonavskiljare kombinerad med gastvättning. Apparaten
inkläddes tidigare med bly, men nu begagnar man
gummi. Vid Lourches kraftstation användes som
rökgasrenare en roterande 'ekorrbur', som delvis går i
vatten och delvis bestrykes av rökgaserna, varigenom
vattnet får bättre tillfälle att upptaga lösliga
partiklar, (Electrical World 1931, II, h. 18, s. 783.)

Det största nu utförda turboaggregatet för 3000
v/m anses en i ett kraftverk i Paris uppställd
turbogenerator vara, som har en effekt av 55 000 kW.
Turbinen väger 7,5 kg/kW och har en effekt av 4 kW
per dm<sup>2</sup> golvyta. (Bulletin Schweizerischer
Elektrotechnischer Verein 1931, h. 24, s. 605.)

En för hastig tandning i en dieselmotor ger
upphov till s. k. dieselknackning. I motorn, typ Fowler,
förses därför kolven med ett litet luftrum och
bränslet får först förbrännas ofullständigt, varigenom
knackningen undvikes. Någon förbränning sker ej i
själva luftkammaren. En sexcylindrig motor för 90
hkr vid 1 500 v/m väger 10,4 kg/hk och förbrukar 190
g/hkh. (Gas and Oil Power 1931, h. 314, s. 332.)
Den tidigare omnämnda Crossley's liggande
8-cylindriga fyrtaktsdieselmotorn för 1 000 hk vid 214 v/m
har vid ingående långtidsprov givit en
bränsleförbrukning av 170 g/hkh och en termisk
verkningsgrad av 36,9 %. Smörjoljeförbrukningen uppgår till
0,72 g/hkh. (The Shipbuilder & Marine Engine
Builder 1931, h. 258, s. 752.)

En av Rudqvist utförd universalkoppling utgör en
förbättring av Polhems och Hardys s. k. knutar. Den
består av tvenne kopplingsflänsar, mellan vilka en
kraftig gummiskiva i 6 punkter omväxlande är
fästad vid ena och andra flänsen samt ett par
trearmade kors och två brickor, vilka omsluta en stålkula.
Kulan och brickorna upptaga de axiella
tryckkrafterna, under det att kulan och armkorsen upptaga
den axiella dragkraften. (Industritidningen Norden
1931, h. 45, s. 358.)

Vid Mörkfoss-Solbergfoss vattenkraftanläggningar
har man ändrat turbinregulatordriften från mekanisk
med rem till elektrisk med motor och använder en
trefas reaktionsmotor för 12 kVA vid 0,5 hk och 1 000
v/m. Motorn går synchront mellan 230 och 50 V och
startar på remanent spänning vid 2/3 av turbinens
normala varvtal. (Norsk Elektroteknisk Tidskrift
1931, h. 28, s. 392.)

Det holländska fartyget Slamat om 16 000 t har
ombyggts och försetts med en för av Maierform,
varvid maskineffekten för samma hastighet enligt
modellförsök kunnat minskas med 25 %. (Marine
Engineering 1931, h. 11, s. 520.) En år 1920 för amerikanska
marinen byggd jagare har sålts och ombyggts för
frukttransporter på mexikanska golfen. I stället för
turbomaskineriet för 27 500 hk har installerats två
750 hk dieselmotorer vid 270 v/m, som ge en fart av
15 1/4 knop. Ytterligare dylika ombyggnader
planeras, varav två med högre fart. (Motorship
(American) 1931, h. 11, s. 593.) Monarch of Bermuda är
den första fyrpropeller ångare, som försetts med
turboelektrisk drift. Tvenne 7 500 kW 3000 V
turbogeneratorer för 28 at och 345° driva fyra
synchromotorer för 4 750 hk vid 150 v/m. För fältmatning
och hjälpmotorer m. m. finnas fyra 750 kW
turbogeneratorer för 220 V. (Engineering 1931, h. 3436,
s. 650.) På ångaren Uckermark har en Bensonpanna
med högtrycksturbin installerats jämte den gamla
maskinanläggningen. Med en sådan anläggning kan
man komma ned till en oljeförbrukning av 215 g/hkh
och därmed konkurrera med dieselmotorn.
Bensonpannans verkningsgrad är 90 %. (Zeitschrift des
Vereines Deutscher Ingenieure 1931, h. 47, s. 1433.)
För pansarskeppet Deutschland användes en
dieselmotortyp för 7 100 hk vid 450 v/m av MAN:s
9-cylindriga dubbeltverkande tvåtakts utförande, vars vikt
är 8 kg/hk och bränsleförbrukning endast 158 g/hkh
motsvarande en termisk verkningsgrad ,av 40 %.
(Zeitschrift des Vereines Deutscher Ingenieure 1931,
h. 47, s. 1425, VDI-Nachrichten 1931, h. 45, s. 1.)
Dieselmotorjakten Caroline om 2 000 t har utrustats
med en gyrostabilisator bestående av ett svänghjul
om 31,5 t, som roterar med 1 050 v/m och drives av
en 110 hk motor. Vid jämförande prov med och
utan stabilisator reducerades krängningarna från 28
till 2 grader. (Motorship (American) 1931, h. 11,
s. 579.)

På den 125 km långa bansträckan Paddington--Swinburne
tillhörande det engelska järnvägsbolaget
Great Western har man nått en medelhastighet av
125,5 km/h med ett fyrcylindrigt lok och 190 tons
vagnvikt. Maximalhastigheten uppgick till 143
km/h. (The Railway Magazine 1931, h. 413, s. 313.)

Två nya autogirotyper hava konstruerats. Den ena,
C 24, är försedd såväl med rötor som med ett par
små vingar under densamma. Förareplatsen är
inbyggd och täckt i pelaren för rotorn, som utgöres av
en ostagad trebladig propeller. C 19 är av öppen
typ, som lyfter efter 28 m och stiger i en vinkel av
8° motsvarande 14 % stigning. (Flight 1931, h. 47,
s. 1 145.) Junkers flygmotortyp Jumo 4 är en
tvåtaktsdieselmotor med mot varandra arbetande kolvar
med 25 hk/1 cylindereffekt utan uppladdning.
Startar utan vidare kall på grund av hög kompression.
Vid officiella prov var bränsleförbrukningen vid 725
hk och 1716 v/m 169 g/hkh och smörjoljeförbrukningen
14 g/hkh. (Mechanical Engineering 1931, h. 11, s. 811.)

I St. Lawrencefloden mellan sjöarna St. Francis
och St. Louis bygges en vattenkraftstation med
25,5 m fallhöjd för totalt 2 millioner hk, varvid
vattnet tillföres genom Beauharnois trafikkanal.
Fyra enheter om vardera 50 000 hk installeras nu
och ytterligare sex inom tre år. Utbyggnadskostnaden
beräknas till ca 100 dollars per hk. För
tvenne generatorer användes en grupp om tre
en-fastransformatorer för vardera 30 000 kVA.
(Electrical World 1931 II, h. 20, s. 860.) I Amerika har
konstruerats en snabbströmbrytare för växelström
med särskild oljekylning av brytstället.
Strömbrytaren brytes med fjäder och manöverhävstången
är försedd med varierande stödpunkt. Vid
urkoppling åstadkommes ett oljetryck med samma
hävstångsrörelse, varigenom oljan pressas på brytstället,
och brytningen sker på 0,04 sek. Brytfjädern laddas
med motor. Tillslagningen sker på på mindre än
0,02 sek. Den rörliga brytkontakten är ihålig för
oljekylningen. Utförda försök visa, att ljusbågen
endast består under en tid av 0,008 sek. (General
Electric Review 1931, h. 10, s. 553.) Vid Princetons
universitet har konstruerats en stor elektricitetsmaskin
för. 10--20 millioner V, som nu skall byggas.
Man vill därmed åstadkomma artificiell kosmisk
strålning. Dr Bothe har framställt artificiella

gammastrålar genom bombardement av beryllium med
alfastrålar, vilka närma sig den kosmiska strålningen.
Därvid bildades under energiavgivning kolpartiklar
ur beryllium. (Science, Supplement 1931, h. 1 925, s. 10.)

Fotoelektriska celler ha utvecklats för en hel del
olika ändamål, såsom för automatisk start och
bromsning av motorer, kontroll av trådtjocklek vid
tråddragning, för räkneapparater m. m. En typ
reagerar för ljusintensiteten, en annan för färgen ända från
ultraviolett till infrarött. Thyratronrören ha
bidragit till användning av fotoceller, enär de
behärska jämförelsevis kraftiga strömmar utan reläer.
(The Iron Age 1931 II, h. 19, s. 1 170.)

Lincoln Electric Co. har gjort undersökning med
kolelektroder och skyddad ljusbåge rörande olika
stålsorters svetsbarhet och finner att känsligheten
för aluminium är särskilt stor, i det att vid
svetsningen den förut fint fördelade aluminiumlösningen
bildar stora droppar, som resultera i hål i
svetsfogen. Även kisel- och manganhalten bör hållas
låg. Man bör vara noga med reduktionsmedlen, så
att ej överskott uppstår. Toleransen bör vara för
mangan ±0,1 %, för kisel ±0,015 % och för
aluminium ±0,01 %. (Electrical World 1931 II, h. 18,
s. 786.) Svetsning av rostfritt stål (18 % Cr, 8 %
Ni) gör framsteg. Vid acetylensvetsning måste man
använda reducerande låga. Elektrosvetsning med
kort ljusbåge föredrages vid plåttjocklekar ned till
2 mm, varefter gassvetsning är att föredraga.
Förvärmnmg kan i vissa fall vara fördelaktigt.
Glödgning till 1 000° med åtföljande hastig avkylning
rekommenderas, om materialet utsatts för 550--700°,
men ställes i beroende av arbetsstyckets användning.
Ford producerar per dag 15 000 trycksvetsade
strålkastarringar av rostfritt stål. (The Iron Age 1931
II, h. 20, s. 1 376.) Automatisk kolbågsvetsning har
kommit till användning vid kantsvetsning och
stumsvetsning, då ringa eller inget tillsatsmaterial
förekommer. AEG har konstruerat en automatisk
svetsapparat, där ljusbågen hålles vid konstant
svetsverkan. Den består av en övre del, i vilken en
trefas kortslutsmotor jämte drivanordning och
koppling för reglering av kolet och tillsatstråden befinner
sig, samt en undre del med skyddsskärm, spiral för
strömtillförsel m. m. Apparaten är delvis
vattenkyld. (AEG-Mitteilungen 1931, h. 11, s. 656.)
General Electric har levererat 7 st. 60 tons
dieselelektriska lokomotiv för 300 hk, vilka helt och hållet
sakna nitar. Hela korgen och underredet äro
uteslutande elektrosvetsade med tjockt beklädda
elektroder. (Journal of American Welding Society 1931,
h. 11, s. 7.) I marken nedbäddad räls, såsom för
spårvägar, hava länge förlagts med svetsade
skenskarvar. Staden Brandenburg har gjort försök med
frilagd räls på träsyllar och därvid funnit att i
svetsade längder om 400 à 500 m bliva
årskostnaderna desamma som med vanliga rälsskarvar.
Livslängden är hos vanlig räls kortare liksom även
slitaget hos den rullande materielen blir mindre med
användning av svetsade skarvar. (Verkehrstechnik
1931, h. 50, s. 597.) <tab><tab><tab><i>Frithiof Holmgren.</i>

</chapter>
<chapter name="SVETSNINGSMASKINERNAS EGENSKAPER OCH
ANVÄNDNINGSMÖJLIGHETER.">
<h2>SVETSNINGSMASKINERNAS EGENSKAPER OCH
ANVÄNDNINGSMÖJLIGHETER.</h2>
<h3>Av dipl.-ing. <sc>Paul Wiessner.</sc></h3>
Vid alla svetsningsmaskiner inledes svetsningsförloppet
genom en kortslutning, som åstadkommes genom att
man berör arbetsstycket med elektroden. I många fall
måste maskinerna utsättas for väder och vind, och
vidare måste de kunna användas så gott som utan tillsyn.
Allt detta gör, att de i varje tekniskt hänseende måste
fylla högt ställda anspråk. Därjämte är givetvis
ekonomien bestämmande för maskinens användbarhet.

Vid svetsningsomformare, avsedda för en enda
svetsare, göra sig belastningsändringarna särskilt starkt
märkbara. Det oaktat ställer sig bruket av dessa
maskiner stundom mycket fördelaktigt. I den ljusbåge,
som alstras av dessa med pulserande likström arbetande
maskiner, är energifördelningen mycket oregelbunden,
beroende på fördelningen av spänningsfallet. Detta är
störst vid pluspolen, något mindre vid minuspolen och
allra minst i själva bågen. Emedan det fordras mindre
energi för nedsmältning av elektroden än av själva
arbetsstycket, väljer man i allmänhet det senare till
pluspol. Svetsningsgeneratorerna dimensioneras så, att
tomgångsspänningen blir jämförelsevis hög utan att dock
antaga skadliga värden, och vidare så, att alltför hög
kortslutningsströmstyrka förhindras, enär eljest
elektrodmaterialet skulle kunna sprängas sönder
explosionsartat. Icke heller får ljusbågen bliva för lång, enär
i sådant fall luften får större möjlighet att angripa den
flytande metallen i svetsen. Dessutom skola generatorerna
äga en god dynamisk karakteristik, dvs. den starka
kortslutningsströmmen vid tandningen skall hastigt
kunna reduceras till den kontinuerliga kortslutningsströmmens
värde. Dessa generatorer äro separat
magnetiserade; genom fältets reglering kunna önskade
spänningar och strömstyrkor erhållas hos
svetsningsströmmen. När ingen för magnetiseringen lämplig ström
finnes att tillgå, lämnas magnetiseringsströmmen av en
liten, med generatorn sammanbyggd matarmaskin.
Regulatorn förses med voltmeter och ampéremeter, så att
man ständigt skall kunna kontrollera, om
svetsningsströmmen har lämpligt värde. För specialändamål
tillverkas även fjärr-regulatorer, som kunna uppställas vid
svetsarens arbetsplats, vilket naturligtvis underlättar
svetsarens arbete. Trots högre anläggningskostnader
kan det stundom vara lämpligare att använda en maskin
för varje svetsare än att mata flera apparater från en
gemensam svetsningsgenerator. Detta framgår av det
följande.

Vid svetsningsomformare för en enda ljusbåge
nedgår tomgångsspänningen (tändspänningen) efter
ljusbågens tandning till den normala. Vid omformare för
flera ljusbågar är detta ej längre möjligt. För att de
olika svetsningsarbetarna ej skola störa varandra måste
maskinerna byggas för konstant spänning, vilken uppgår
till 2 à 3 gånger ljusbågsspänningen. Mellan maskinen
och elektroderna finnas förkopplingsmotstånd vilka
delvis tjäna till reglering och åstadkomma det
spänningsfall som erfordras för ljusbågen. Den del av maskinens
polspänning som överstiger tändspänningen täcker alltså
spänningsfallet i förkopplingsmotståndet. De härvid

uppkomna förlusterna kunna dock under vissa
omständigheter utjämnas.

Vid anläggningar för ett flertal svetsare inverkar ej
ett avbrott i svetsningen på samma sätt som vid svetsning
med en enda ljusbåge, där ett avbrott orsakar
fullständig avlastning och tomgångsförlust. Pauser och
belastningsspetsar utjämnas bättre, ju flera ljusbågar som
matas från maskinen. I stordrift uppväger denna
fördel olägenheten av energiförluster i förkopplingsmotstånden.
Härvid är ytterligare att märka, att dessa
förluster numera i allmänhet äro ganska ringa, enär man
använder induktiva motstånd, i vilka genom
magnetkärnans inverkan självinduktionsströmmar i
svetsningsströmmens riktning förstärkas och motströmmar
försvagas. Även i svetsningstekniskt avseende betyda dessa
motstånd en fördel. De verka dämpande på ljusbågen
och orsaka därför, att svetsgodset överföres i
finfördelad form och att man därigenom erhåller släta
svetsfogar. Ännu en omständighet talar för de större
omformaranläggningarnas förmån, nämligenanläggningskostnaderna,
som ställa sig minst 50 % billigare per svetsare
än vid maskiner, avsedda för en enda ljusbåge.

En annan maskintyp, som likaså lämpar sig för flera
svetsställen, utgöra de växelströmsdrivna svetsningsmaskinerna,
som användas, där trefasström finnes att
tillgå. Motor och generator magnetiseras medelst
trefasström från nätet, varvid dock icke hela den av motorn
upptagna elektriska energien omsattes i mekanisk energi.
I stället omformas % av effekten mekaniskt, medan 1/3
transformeras direkt från nätet. Maskinerna omforma
nätfrekvensen till tredubbla beloppet. Periodtalet 150 har
visat sig lämpligt för svetsningsändamål, enär
ljusbågen vid denna frekvens brinner lika lugnt som en
likströmsljusbåge, medan den ännu vid 50 p/s fladdrar
betydligt. Vid växelström tjänstgöra givetvis arbetsstycke
och elektrod omväxlande som anod och katod, varför
båda få samma temperatur. Svetsningsströmmen alstras
i generatorns fasta lindning, som kan göras flerfasig.
Har man t. e. en tvåfaslindning, så erhållas två
strömkällor, vilka kunna arbeta oberoende av varandra. Vid
flerfaslindning är det nödvändigt, att åtminstone den
ena fasen dimensioneras för den maximala
svetsningsströmstyrkan. Erfordras högre tomgångsspänning,
såsom t. e. då kolelektroder användas, kan denna erhållas
genom lämplig koppling av faserna. Maskinerna tillåta
10 à 15 % större svetsningshastighet än likströmsmaskinerna
och hava något högre verkningsgrad än dessa.
En nackdel är, att de endast kunna drivas med
trefasström, medan likströmsmaskinerna kunna anpassas efter
varje tänkbar drivkraft.

</chapter>
<chapter name="NOTISER">
<h3><i>NOTISER</i></h3>
<b>Teknologföreningen och lantmäteriundervisningen.</b> I
häfte 2 i år innehöll Teknisk tidskrift ett meddelande
angående Svenska teknologföreningens yttrande om det
föreliggande förslaget till lantmäteriundervisningens
inordnande i tekniska högskolan samt den ändring av
studieplanen för väg- och vattenbyggnadsavdelningen
som i samband därmed föreslagits. Genom ett
förbiseende kom till grund för vårt referat att ligga ett
tidigare förslag till yttrande, som tillställts oss, i stället
för det yttrande som slutligen angavs av styrelsen för
teknologföreningens avdelning för väg- och
vattenbyggnadskonst. Mellan nämnda meningsyttringar
föreligga dock så stora skiljaktigheter, att Teknisk tidskrift
här kompletterar det tidigare meddelandet med
huvudsynpunkterna i styrelsens för väg- och
vattenbyggnadsavdelningen yttrande, vilket, som nämnts,
teknologföreningens styrelse gjort till sitt.

Styrelsen instämmer till en början i de sakkunnigas
förslag, att en fackavdelning för lantmäteri bör inrättas
vid tekniska högskolan men anser sig icke böra
närmare ingå på frågan om undervisningens ordnande vid
denna fackavdelning, utan inskränker sig till ett
bedömade av de sakkunnigas förslag i de delar som beröra
väg- och vattenbyggnadsfacket.

De sakkunnigas förslag om inrättandet av allmänna
kurser i husbyggnadslära och stadsbyggnadslära för
samtliga väg- och vattenbyggare hälsar styrelsen med
odelad tillfredsställelse. Styrelsen vitsordar även, att
för kommunal tjänst ett stort behov av väl kvalificerade
väg- och vattenbyggnadsingenjörer finnes. Dessa
ingenjörer böra, förutom viss mätnings- och
författningskunskap, framför allt äga gedigen allmän väg- och
vattenbyggnadsutbildning. Styrelsen är dock icke
övertygad om att detta syfte bäst vinnes genom inrättandet
av en, särskild studieriktning för kommunalteknik, vilket
förutsätter, att val av studieriktning måste göras på
ett tidigt stadium av studierna vid tekniska högskolan.
För de flesta torde ett dylikt val vara möjligt först efter
några års praktisk ingenjörsverksamhet. Både för de
unga ingenjörerna och för kommunerna bör det vara en
fördel, om valet icke behöver ske tidigare.

Styrelsen anser dock, att med den nuvarande snabba
utvecklingen inom tekniken ett starkt behov av
möjlighet till specialstudier i vissa ämnen gör sig gällande.
Dessa ämnen torde icke behöva vara obligatoriska, och
undervsningen i dem bör därför anordnas i form av
specialundervisning av högt kvalificerade lärare. De
åsyftade ämnena äro bostadshygien, vattenlednings- och
avloppsteknik (högre kurs, särskilt inriktad på rening av
vattenlednings- och avloppsvatten), högre kurs i
stadsbyggnadslära, högre geodesi och fastighetsbildningsrätt.

Om denna specialundervisning icke kan inrymmas i
fjärde årskursens studieplan, bör den kunna förläggas
till en senare tidpunkt och så anordnas, att såväl elever
vid de tekniska högskolorna som förut utexaminerade
civilingenjörer med praktisk erfarenhet kunna, om de
så önska, deltaga i specialkurserna. Inom andra
tekniska grenar händer det stundom, att liknande
specialkurser anordnas av olika institutioner, men för väg- och
vattenbyggnadsingenjörerna torde det vara fördelaktigast,
att sådana specialkurser förläggas till tekniska
högskolan i samband med specialundervisningen därstädes.

Slutligen har styrelsen berört ett par titelfrågor.
Benämningen "kommunalingenjör" anser styrelsen mindre
lycklig.<footnote>Denna benämning har ej heller föreslagits av de sakkunniga
för den högre tekniska undervisningens ordnande. <tab><tab><i>Red.</i></footnote> Något behov av att i samband med högskolornas
studieplaner genom olika benämningar skilja i
statlig, kommunal och enskild tjänst anställda
ingenjörer från varandra synes icke föreligga. Benämningen
"civilingenjör" har av ålder speciellt tillagts de
högskoleingenjörer som erhållit sin utbildning som väg- och
vattenbyggare. Styrelsen finner det därför vara
angeläget, att beteckningen "civilingenjör" icke utvidgas till
att omfatta även de lantmätare som komma att
utexamineras från den föreslagna fackavdelningen för
lantmäteri, så mycket mindre som lantmätarnas tekniska
utbildning och verksamhet skiljer sig från de övriga
ingenjörernas i vida högre grad än dessa senares
sinsemellan. Styrelsen tillåter sig därför föreslå, att
benämningen "lantmätare" fastställes för dem som efter
godkänt examensarbete utexaminerats från den
föreslagna fackavdelningen för lantmäteri. Skulle det anses
önskvärt, att "ingenjör" ingår i titeln, föreslår styrelsen
"lantmäteriingenjör".

<b>Vattenfallsstyrelsen föreslår organisationsförändring.</b>
Vattenfallsstyrelsen föreslår i skrivelse till regeringen,
att driftskontoret utbrytes från kraftverksbyråns
förvaltningsavdelning och ändras till en särskild
driftavdelning under föreståndarskap av en driftdirektör.
Driftdirektören bör tillsättas genom förordnande för en tid
av sex år i sänder. Med hänsyn till de stora krav som
böra ställas på driftdirektören föreslår styrelsen, att
hans arvode bestämmes till 14 000 kr. pr år med ett
pensionsunderlag av 7 000 kr.

Det är en mycket omfattande och krävande arbetsuppgift,
som påvilar driftkontoret, framhåller styrelsen.
Dess arbete är sålunda av synnerlig betydelse för en
säker och pålitlig drift, för ett ekonomiskt och rationellt
utnyttjande av de stora till centralblocket hörande
dyrbara anläggningarna och för en ekonomisk utveckling av
hela verksamheten. Föreståndaren har därför en
mycket maktpåliggande och ansvarsfull tjänst, som kräver
höga kvalifikationer av dess innehavare. Det har länge
varit uppenbart, att föreståndaren för driftkontoret
borde befordras.

Styrelsen hemställer också, att en extra byrådirektörstjänst
å kraftverksbyrån uppföres på ordinarie stat.
Denne tjänsteman handlägger vissa taxe- och
kraftprisfrågor samt därmed sammanhängande
självkostnadsutredningar. För ändamålet erfordras en högt
kvalificerad tjänsteman med praktisk erfarenhet rörande
distributionsföretagen på landsbygden. Tjänsten i fråga är
nu uppförd på extra stat.

Vattenfallsstyrelsen föreslår slutligen inrättande av
en ordinarie föreståndarebefattning vid centralförrådet
i Västerås. Som föreståndare fungerar nu en ordinarie
bokhållare, men det arbete som åvilar föreståndaren är
mycket mera krävande än som svarar mot en
bokhållarebefattning.

I händelse styrelsens framställningar vinna k. m:ts
och riksdagens bifall, är det styrelsens avsikt, att till
driftdirektör vid statens vattenfallsverk förorda det
centrala driftkontorets nuvarande föreståndare förste
byråingenjören Henning Fransen, till byrådirektör t. f.
byrådirektören Fritz Jacobsson samt till förrådsförvaltare
bokhållaren vid Västerås kraftverk C. J. Morath.

<b>De enskilda järnvägarna i Sverige år 1931.</b> I årets
riksdagsberättelse lämnas följande meddelanden om de
enskilda järnvägarna under fjolåret.

Koncession på någon ny järnväg har under året icke
beviljats. Under arbete är endast järnvägen
Ulricehamn--Jönköping. Koncession har förverkats för
järnväg Katrineholm--Köping. Koncessionsansökningen har
återkallats för järnväg Stockholm--Borsta och järnväg
i Klarälvsdalen. Under året har Norra Södermanlands
järnväg inköpts av staten. Järnvägen Kosta--Målerås
har nedlagts. Väg- och vattenbyggnadsstyrelsen har
meddelat trafiktillstånd för en ny järnväg
Hällefors--Gravendal. Under år 1931 har ökning av
tåghastigheten medgivits å de normalspåriga järnvägarna
Kristianstad--Hässleholm, Karlskrona--Växjö,
Göteborg--Borås--Alvesta, delen Vänersborg--Vara av
Uddevalla--Vänersborg--Herrljunga, Härnösand--Sollefteå
samt å den smalspåriga järnvägen Växjö--Tingsryd.

Under året har en fusion ägt rum, i det gemensam
trafikförvaltning åvägabragts för Göteborg--Borås--Alvesta
järnväg och de redan förut i trafikavseende
sammanslagna banorna Växjö--Alvesta, Växjö--Karlskrona,
Växjö--Tingsryd och Växjö--Åseda--Hultsfred.

<b>Hamnar och farleder under år 1931.</b> Härom meddelar
riksdagsberättelsen följande:

Av statens fiskehamnar fullbordades hamnen i
Stor-Rebben i Norrbottens län, varjämte påbörjades Hanö i
Blekinge län. Följande statsunderstödda fiskehamnar
hava under året fullbordats: Domsten i Malmöhus län
och Bua i Båtfjorden, Hallands län. Följande hava påbörjats:
Hyppeln och Vrångö i Göteborgs och Bohus län
samt Kåseberga i Kristianstads län.

Följande handelshamnar och farleder hava under
året fullbordats, nämligen Färjestadens hamn i Kalmar
län, Kappelshamn och Klinte hamn i Gotlands län, samt
Borgholms hamn, första och andra utbyggnadsstadierna.
Följande arbeten hava påbörjats: uppmuddring av
Mörbylånga hamn i Kalmar län, Hudiksvalls hamn i
Gävleborgs län, Lysekils hamn i Göteborgs och Bohus län,
Ronneby hamn i Blekinge län, Figeholms hamn samt
Borgholms hamn, tredje utbyggnadsstadiet, i Kalmar
län, Karl Johans stad i Norrbottens län ävensom
farleden Långören samt Karlskrona hamn i Blekinge län.

<b>Svenska elektricitetsverksföreningens statistik</b> för
driftåret 1930 har nyligen utkommit. Denna är i fråga
om de egentliga elektricitetsverken i samhällena
synnerligen fullständig. Den upptar sålunda
elektricitetsverk, som omfatta inalles 2,01 mill. invånare (totala
invånareantalet i hithörande samhällen är 2,4 mill.).
Den av elektricitetsverken rapporterade
energiomsättningen utgjorde 1 012 mill. kWh.

I sammanställningstabellerna ha medtagits några
diagram, i vilka en del av tabellernas uppgifter
åskådliggöras och förtydligas. Av diagrammet över
energiförbrukningen pr invånare för allmänna behov och
detaljdistribution (dvs. exkl. industri) framgår, att
förbrukningen i Stockholm ökat, så att den under år 1930
uppgick till 260 kWh pr invånare mot 244 föregående
år. Huvudstaden intager här en ledande ställning, då
flertalet samhällen uppvisa en lägre förbrukning,
somliga endast 100 kWh pr invånare eller därunder. Å
andra sidan ha ett flertal samhällen, framför allt sådana,
där elektrisk kokning och uppvärmning vunnit insteg,
betydligt högre värden. Sålunda är energiförbrukningen
pr invånare i Skellefteå 954, i Stocksund 553, i
Ljungby 547, i Umeå 419 och i Djursholm 365 kWh.
Gruvsamhällena i Norrland ha t. o. m. ännu högre
förbrukningsvärden.

I ett flertal diagram åskådliggöres genomsnittspriset
vid olika tariffer. Ett diagram över detaljdistributionens
fördelning enligt genomsnittspriset visar, att för ca
hälften av den från de egentliga elektricitetsverken
försålda energien erhålles ett pris av mellan 22 och 35 öre
pr kWh. Endast undantagsvis är priset högre än 40
öre pr kWh.

Bland diagrammen finnes även ett över detaljdistributionens
fördelning på likström och växelström, vilket
visar den pågående förskjutningen till
växelströmsdistributionens förmån. Många samhällen ha redan
övergått till enbart växelström, men i flertalet, större
städer distribueras ännu i vissa delar likström för
belysning, varför ca 70 % av detaljdistributionen alltjämt
utgöres av likström.

Vid sidan av den årliga statistiken publicerar
elektricitetsverksföreningen sedan ett par år tillbaka vid varje
kvartal en kortfattad rapport, avsedd att ge en snabb
löpande översikt över energiförhållandena i landet. I
den nu utkomna årsstatistiken har ur den senast före
publikationen utkomna rapporten, avseende
förhållandena vid slutet av tredje kvartalet 1931, medtagits
tvenne diagram, vilka visa landets totala energiproduktion
och elektricitetsverkens energiomsättning månad för månad.

Ur det förra av dessa framgår, att av landets totala
energiproduktion 5 115 mill. kWh endast ca 4 %
alstrades i ång- och dieselstationer. Allt det övriga var
vattenkraft. I det senare diagrammet ha elektricitetsverkens
energiomsättning uppdelats på förbrukning för
allmän distribution och större industri. Diagrammet
visar, att leveranserna till större industrier utgör ca
45 % av totala omsättningen. Att en stor del av den
återstående i allmän distribution levererade energien
utgöres av energi för belysning framgår av den

utpräglade säsongvariation, som månadsstaplarna uppvisa.
Sålunda visa vintermånaderna uppemot dubbelt så höga
energivärden som sommarmånaderna.

<b>Inmutning av fyndigheter å kronojord.</b> K. m:t har
föreslagit riksdagen att antaga förslag till lag angående
fortsatt tillämpning av lagen den 28 april 1926 om
inskränkning i rätten till inmutning inom vissa län.
Ifrågavarande lag stadgar, att inom Norrbottens,
Västerbottens och Jämtlands län inmutning för annans än
kronans räkning ej får ske å odisponerad kronojord
utan k. m:ts för särskilt fall givna tillstånd.

Bergmästaren i norra bergmästaredistriktet, som
yttrat sig om förslaget till lagens prolongering, har
beträffande dess verkan på malmsökandet i Västerbottens
län anfört, att restriktionerna verkat därhän, att sedan
1926 malmletningen från såväl statens som enskildas
sida ensidigt inriktats på enskild mark, medan intresset
för undersökningar på kronojord starkt avtagit. Denna
uppfattning grundas på uppgifter om antalet under
lagens giltighetstid uttagna mutsedlar. Under åberopande
härav har bergmästaren framhållit, att därest rätten till
inmutning å kronojord ej kunde frigivas, den k. m:t
tillkommande dispensrätten i allt fall borde regleras
genom särskilda lagbestämmelser. Särskilt med
hänsyn till den långa tid som måste åtgå för utarbetande
och framläggande av en definitiv gruvlag måste det
vara synnerligen behövligt, att en viss stabilitet och
likhet infor lagen, om än genom provisoriska
lagbestämmelser, skapades i fråga om rätten till inmutning även
å kronojord inom de tre nordligaste länen, liksom
fallet vore inom övriga län och på all enskild jord.

Justitieministern anför, att orsaken till speciallagstiftningens
för nämnda läns provisoriska karaktär ligger
i de sedan flera år pågående förarbetena för en ny
gruvlag. Med hänsyn till bl. a. denna frågas vidlyftiga
beskaffenhet och de betydande meningsskiljaktigheter
som rått i fråga om den blivande lagstiftningens
innehåll lär det f. n. icke vara möjligt att närmare angiva
den tidpunkt, vid vilken definitivt förslag till ny
gruvlagstiftning kan föreläggas riksdagen. Beträffande det
av bergmästaren anförda förhållandet, att
malmletningen å kronojord vore försummad, anför
justitieministern, att från statens sida malmletningen bedrives
med samma intresse å kronojord som å enskild mark
men att orsaken till det större antalet inmutningar å
den enskilda marken beror på att större och mera
lovande fynd gjorts å denna än å kronojord.

<b>Arbetstidens längd i kolgruvor.</b> I proposition till
riksdagen begär k. m:t riksdagens yttrande över ett
av internationella arbetsorganisationen antaget
konventionsförslag, åsyftande reglering av arbetstidens
längd i kolgruvor. Rörande innehållet i detta förslag
samt de arbeten inom internationella arbetsorganisationen
som föregått dess antagande har Teknisk tidskrift
vid flera föregående tillfällen lämnat meddelanden.

I överensstämmelse med den ståndpunkt som
svenska regeringen intagit genom sina representanter vid
frågans behandling i Genève anser socialministern, att
Sverige icke bör ställa sig utanför den nu ifrågasatta
regleringen av arbetstiden i kolgruvor. Enligt vad som
framgått av de från svenskt håll avgivna yttrandena
om förslaget, skulle heller icke en lagstiftning i enlighet
med konventionsförslaget medföra större svårigheter
med hänsyn till svenska förhållanden.

Det kan emellertid ej vara lämpligt, att Sverige
ansluter sig till konventionen, innan de större
kolproducerande länderna ratificerat densamma. För anslutning
till konventionen krävas vissa ändringar i gällande
arbetstidslagstiftning. Sådana ändringar böra visserligen
föregå konventionens ratificering, men socialministern
anser, att det tills vidare torde böra anstå även med
förslag i detta ämne.

<b>Ny generalsekreterare i Den norske Ingenjørforening.</b>
Till generalsekreterare i Den norske Ingeniørforening
efter framlidne ingenjör J. Emjellen har föreningens
styrelse i dagarna utsett ingenjör Arne Bassøe. Den
nye sekreteraren är född 1892 och har bl. a. åren
1927--1929 varit anställd först som avdelningsingenjör, senare
som ställföreträdande överingenjör vid de svensk-danska
järnvägsarbetena i Turkiet. Från 1929 har han varit sekreterare
i den norska nationalkommittén för världskraftkonferenser.

<b>Kemikermöte i Oslo 1932.</b> I överensstämmelse med
den preliminära inbjudning som skedde på det tredje
nordiska kemikermötet i Helsingfors år 1926 har
styrelsen för Norsk kjemisk selskap med anslutning frän
representanter för norsk kemisk vetenskap och
industri inbjudit nordiska kemister till deltagande i det
<i>4:de nordiska kemikermötet</i> som hålles i Oslo 27--30
juni 1932,

Mötets arbete organiseras på fyra sektioner: 1.
Oorganisk kemi och elektrokemi. 2. Organisk kemi.
3. Biokemi med fysiologisk kemi samt näringsmedels-
och agrikulturkemi. 4. Teknisk kemi. Ämnen
tillhörande den analytiska kemien behandlas under de
sektioner, till vilka de kunna hänföras.

Föredrag och meddelanden vid mötets sektioner torde
anmälas snarast möjligt, senast den 15 april. Tiden
för varje sektionsföredrag är begränsad till 20 min.
Resumé av föredraget eller meddelandet, motsvarande
högst 1 trycksida, bör insändas tiU mötets sekretariat,
Drammensveien 78, Oslo, senast den 15 maj 1932 för att
i god tid kunna distribueras till mötesdeltagarna.

Föredrag av allmänt intresse hållas av föredragshållare
från de olika länderna vid sammanträden in pleno.
Vidare söker bestyreisen anordna föredrag, vid vilka
specialister beredas tillfälle att framlägga sammanfattande
resultat från sina speciella forskningsområden.

Universitetet har ställt lokaler till mötets förfogande.
I anslutning till mötet anordnas på billigaste sätt
exkursioner till norska kemisk-industriella
anläggningar. Rabatter å järnvägsbiljetter samt å båtbiljetter
å routerna Köpenhamn-Oslo samt Helsingfors eller
Åbo--Stockholm hava utverkats. Även för logi och
måltider under vistelsen i Oslo har bestyreisen sökt ordna
prisnedsättning. Närmare upplysningar härom
meddelas senare. Deltagaravgiften har preliminärt
beräknats till 25 norska kr.; för dam i deltagares sällskap
erlägges en avgift av 15 norska kr. Anmälan om
deltagande bör göras till sekreteraren i resp. lands
nationalkommitté. Den svenska kommittén består av professor
Hans v. Euler-Chelpin, ordf., direktör Emil Sieurin,
civilingenjör Bertil Almgren, docent Evert Norlin,
professorerna Bror Holmberg, Ludwig Ramberg, Lennart
Smith och Arvid Hedvall samt professor Arne
Westgren, sekreterare. Anmälan bör göras senast den 1 maj.
Professor Westgrens adress är Stockholms högskola, Stockholm.

<b>Personalpensioneringen under år 1931.</b> Efter det för
personalpensioneringen exceptionellt gynnsamma året
1930, vilket uppvisade rekordsiffror för ökningen i
såväl antalen passiva som aktiva medlemmar
(arbetsgivare, resp. anställda) som den fortlöpande årliga
avgiftsinkomsten, hade man näppeligen väntat sig, att
redan det följande året 1931, skulle komma att i nämnda
hänseende nå nästan lika högt som 1930, och detta så
mycket mindre som den ekonomiska depressionen
kommit att under år 1931 rätt avsevärt beröra vårt lands
näringsliv. Glädjande nog har emellertid så blivit
förhållandet. År 1931 visar nämligen en så kraftig
framryckning för personalpensioneringen, att omslutningens
ökning ej mycket avviker från den för år 1930. Detta
belyses därav, att antalet av Svenska personal-pensionskassans
(SPP:s) passiva medlemmar under året stigit

med 128, vilken siffra är den hittills högsta, och att
antalet aktiva medlemmar ökats med närmare 2 600 och
den fortlöpande årliga avgiftsinkomsten med ej fullt
2 200 000 kronor. Vid årets slut hade den fortlöpande
årliga avgiftsinkomsten nått upp till nära 10,6 mill.
kronor. Fonderna uppgå till ca 66 mill. kr.

Några siffror till belysning av källorna till
omslutningens ökning torde jämväl vara av intresse. Den
största delen av ökningen härflyter -- såsom naturligt
är -- från företag, som under året anslutit sig till
kassan. Sålunda har genom rena nyanslutningar
antalet aktiva medlemmar stigit med drygt 1 800 och den
fortlöpande årliga avgiftsinkomsten med ca 1 500 000
kronor. En likartad källa till ökningar utgöres av de
utvidgningar i redan anslutna passiva medlemmars
pensionsordningar, t. e. upptagandet av nya
personalgrupper i pensioneringen, generella förbättringar i
gällande pensionsförmåner o. d. Denna källa har under
året tillfört kassan närmare 200 nya aktiva medlemmar
och höjt den årliga ävgiftssumman med 270 000 kr. På
grund av nyanställningar hos redan anslutna passiva
medlemmar och på grund därav, att anställda uppfyllt
betingelserna för inträde, hava under året närmare 800
nya aktiva medlemmar inträtt i kassan och har den
årliga avgiftssumman vuxit med 500 000 kr.
Löneförhöjningar o. d. hava medfört höjda pensionsförmåner
och därmed en ökning i den årliga avgiftsinkomsten
med ca 200 000 kr.

Slutligen ha direktbetalningar (avgiftsbetalningar
från aktiva medlemmar, som lämnat passiv medlems
tjänst) och individuella påbyggnader (av de aktiva
medlemmarna själva tecknade ökningar i pensioneringen
utanför den för resp. företag gällande pensioneringsplanen)
medfört en nettostegring av den årliga
avgiftsinkomsten med ca 60 000 kr.

Minskningar i antalet aktiva medlemmar och i
avgiftsinkomsten hava uppstått på grund av avgång ur
resp. företags tjänst (med ca 100 aktiva medlemmar och
ca 200 000 kr. i årlig avgiftsinkomst) och på grund av
inträffade försäkringsfall (med ca 100 aktiva
medlemmar och ca 150 000 kr. i årlig avgiftsinkomst).

Slutligen må nämnas, att även den av SPP förvaltade
Sveriges kommunalanställdas pensionskassa under det
nu tilländalupna året vuxit avsevärt, nämligen antalet
passiva medlemmar från 66 till 75 (därav 43 städer),
antalet aktiva medlemmar från 1 741 till 2 010, den
fortlöpande årliga avgiftsinkomsten från 758 000 kr. till ca
870 000 kr. och fonderna från 4 100 000 kr. till ca 5 100 000 kr.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Svenska telegrafverket,</b> historisk framställning, Band
I, Det statliga telefonväsendet 1881--1902, av <sc>Hans
Heimbürger,</sc> Göteborg 1931, Elanders boktryckeri a.-b.

<b>Sveriges officiella statistik,</b> industri och
bergshantering.
<i>Sveriges utbyggda vattenkraft år 1930, specialundersökning
av Kommerskollegium.</i> Stockholm 1931, P. A.
Norstedt & Söners förlag. Pris kr. 10:-.

<b>Ingeniörsvetenskapsakademiens handlingar.</b>
<i>Nr 112. On the production of cyanides,</i> av <sc>Otto
Stålhane</sc> och <sc>Halvard Liander.</sc> Pris kr. 3:50.
<i>Nr 113. Beiträge zur Kenntnis des Nitroglycerinprocesses,</i>
av <sc>Gösta Wallerius.</sc> Pris kr. 3:50.
<i>Nr 114. Beiträge zur Kenntnis des Nitroglycerinprocesses,</i>
av <sc>Valter Öhman.</sc> Pris kr. 5:75. Stockholm
1931, Svenska bokhandelscentralen a.-b.

<b>Bokanmälan.

Svante Arrhenius,</b> av <sc>Ernst H. Riesenfeld.</sc>
Akademische Verlagsgesellschaft m. b. H., Leipzig 1931.

I den av Wilhelm Ostwald under utgivning varande
serien "Grosse Männer, Studien zur Biologie des Genies"
föreligger en biografi av professor Riesenfeld över
Svante Arrhenius. Att här närmare presentera denna
detaljrika, sakliga, men ändock lättflytande framställning
av den frejdade vetenskapsmannens liv och verk,
torde vara onödigt. Även om boken i första hand är
avsedd för den tyska allmänheten, torde den dock kunna
finna många läsare här hemma, synnerligast som den
givits en mycket vårdad utstyrsel med utmärkta bilder
och en utförlig bibliografi. Det har mer än en gång
förvånat anmälaren, hur litet man även i vetenskapliga
kretsar i Tyskland känner till, att många av
banbrytarna på vetenskapens område räkna Sverige som
sitt hemland, åtminstone har man i många fall svårt att
skilja vårt land från de övriga skandinaviska länderna.
Varje bok, som är ägnad att rätta till de vanliga
misstagen, bör även ur den synpunkten hälsas med
tillfredsställelse, så mycket större när dess titelblad upptager
namnet på en av den svenska vetenskapens främsta
gestalter. <tab><tab><tab><tab><tab><tab><tab><tab><i>T. A.</i>

<b>Die Flotation in Theorie und Praxis,</b> av <sc>W. Luyken</sc>
och <sc>E. Bierbrauer.</sc> Berlin, Julius Springer 1931. 284
sidor. Pris 29 Rm.

Den sedan länge rådande bristen på en flotationshandbok
synes under närmaste tiden komma att bliva
fylld i en utsträckning, som nästan verkar överflödig.
I Amerika är en lärobok i flotation av prof. Gaudin
under utgivande, och från Hirzels förlag har anmälts,
att ett större tyskt arbete över flotation av Mayer och
Schranz väntas utkomma under detta år. De flitiga
tyska författarna Luyken och Bierbrauer hava
emellertid vad utgivningsdatum beträffar gått som segrare ur
denna kapplöpning, och som resultat föreligger nu en
nära 800 sidor tjock bok om flotation.

Först några ord om dispositionen samt en översikt av
innehållet: Efter en tämligen fyllig historik vidtar ett
40 sidor långt kapitel om flotationens teori, som
övervägande behandlas från adsorptionssynpunkt.
Randvinkel- och gasteorierna hava i likhet med den i äldre
läroböcker vanliga uppställningen medtagits såsom
särskilda, visserligen nu mindre viktiga men dock
fullständiga och med adsorptionsteorien jämförbara
teorier. Man torde numera böra frångå detta schema och
i stället framhäva samverkan av de olika förloppen. I
följande kapitel behandlas ingående laboratorieundersökningar.
Nästa kapitel handlar om den praktiska
tillämpningen, varvid först redogöres för krossning och
målning samt övrig förbehandling av flotationsgodset.
De i detta sammanhang lämnade uppgifterna över
använda flotationsreagens synas väl knapphändiga i
förhållande till bokens planläggning i övrigt. Den
följande redogörelsen för de olika flotationsapparattyperna
och övriga maskinella anordningar är kanske även
något kortfattad, ehuru väl det väsentligaste medtagits.
Framställningen är dessutom i viss mån ensidig
därutinnan, att även några välkända utländska
konstruktioner presenteras under sådana namn eller på ett sätt, att
de av läsaren lätt kunna antagas vara tyska
originalkonstruktioner. I överensstämmelse härmed förstår
man, att författarna endast motvilligt i förordet velat
erkänna att "det dock icke kan förnekas, att den
amerikanska och engelska flotationstekniken befinner sig
på en ganska hög ståndpunkt." I slutkapitlen
behandlas tämligen ingående de gängse behandlingsmetoderna
samt fordringarna på en god anrikning för olika slag av
malmer, varjämte slutligen ett antal exempel från i drift
varande anläggningar tjäna till att mera åskådligt visa,
hur olikartat den praktiska tillämpningen får anpassa

sig efter malmernas karaktär. Som bihang följer bl. a.
en mycket omfångsrik litteraturförteckning samt en
engelsk-tysk ordlista för fackuttryck. Illustrationsmaterialet
är förstklassigt, och utgöres i stor utsträckning
av särskilt ritade figurer.

Som av denna summariska överblick framgår är
innehållet ur handbokssynpunkt något ojämnt. Intrycket
att utgivandet av verket forcerats förstärkes även av
redan vid en flyktig granskning påträffade oegentligheter
och smärre felaktigheter i texten. Så t. e. har på
sid. 118 den till konkrossen hörande matartallriken
ritats horisontell i st. f. vinkelrät mot axeln. På sid. 236
hava de till g/t omräknade reagenskvantiteterna från
ett amerikanskt exempel angivits dubbelt för höga osv.
De påtalade felen förta dock icke intrycket av arbetets
stora förtjänster, och de meddelas endast för att
framhäva den självklara regeln, att böcker av detta slag
icke få läsas kritiklöst. Som helhet kan sägas, att
författarna väl lyckats med sitt värv. Med avseende på
uppställningens överskådlighet och ämnets systematiska
indelning skiljer sig sålunda verket fördelaktigt från
äldre arbeten. Beträffande detaljuppgifter är
framställningen vidare fullt modärn och utgör i stor
utsträckning en god sammanställning över de viktigaste
nyheter, som under senare år varit synliga i de olika
facktidskrifterna. Framför allt har den teoretiska
delen tack vare de senaste årens klarläggande forskning
på detta område för första gången i en flotationshandbok
lyfts på ett högre plan, där det hemlighetsfulla
töcknet från flotationens barndom allt mer börjar
skingras av vetenskapens strålkastare. <tab><i>S. M--n.</i>

<b>Industriell rationalisering i praktiken,</b> av G.
Törnqvist under medverkan av K. W. Luhr och E. Thorelli.
Förlags aktiebolaget Affärsekonomi. 120 sidor. Pris
kr. 5:50.

Rationaliseringens principer voro förhållandevis väl
kända i vårt land redan före kriget, men de voro i
praktiken relativt oprövade med undantag för några av
de största företagen. Man betvivlade visserligen icke
rationaliseringens berättigande för de stora
amerikanska företagen, men för vår egen mindre och föga
specialiserade industri ansågos förhållandena ligga helt
annorlunda till. Man känner ju igen invändningens
formulering. Anmälaren, som redan tidigt fått sin
industriella inställning i enlighet med de nya idéerna, icke
minst tack vare flerårigt kontakt med den stora
läromästaren F. W. Taylor, har alltid, då dessa spörsmål
kommit på tal sökt vederlägga dessa invändningar. Men
slutet blev tidigare så gott som undantagslöst att man
fick giva vika för den äldre auktoritativa industriella
erfarenheten.

För vårt lands vidkommande har emellertid efter
kriget en kraftig omsvängning ägt rum beträffande det
industriella tänkandet. Rationalisering av driften är
dagens lösen. Och detta gäller icke endast de stora
företagen utan t. o. m. sådana, som stå på gränsen till
hantverket, ja t. o. m. det senare. Det lider intet tvivel,
att vår storslagna frammarsch på det produktiva livets
olika områden till mycket stor del kan tillskrivas just
det målmedvetna rationaliseringsarbetet. Det återstår
emellertid ännu mycket att göra och framgången
förpliktar. Vår industriella utveckling får icke avstanna.
Detta är icke minst viktigt vid en tidpunkt, då världen
hemsökes av en kris, vars verkningar och slutresultat vi
ännu sakna förmåga att överblicka. Under tiden
försiggår en obeveklig sovringsprocedur, som endast
kommer att låta de ekonomiskt och produktionstekniskt bäst
skickade överleva, för att föra utvecklingen vidare.

Ett närmare studium av ovanstående bok giver den
industriellt och ekonomiskt tänkande läsaren en hel
del uppslag till nya ansträngningar för produktionskostnadernas
nedbringande. Det icke minst betydelsefulla
är den vikt, som tillägges rationaliseringen av
mätverktygen, vilka syfta att skärpa bedömandet av
hela den ekonomiska processen. I det senare avseendet
lider ännu vårt rationaliseringsarbete av betänkliga
svagheter. Man har hittills huvudsakligast haft
uppmärksamheten riktad på den rent tekniska sidan av
problemet, men däremot icke tillräckligt beaktat den
ekonomiska, t. e. produktionens mera planmässiga
bedrivande. Maskin- och orderplaneringen, genom vilken
företagsledaren blir i stånd att säkrare än förr bedöma
tillgången och efterfrågan på produktionsmedel,
förtjänar en mera framskjuten plats på programmet. Så är
även förhållandet med tids- och materialstudier,
varigenom man skapar fasta tids- och kvantitetsmått för
produktionsmedlen. Sist men icke minst förutsätter den
ekonomiska rationaliseringen klar funktionsuppdelning
av ledareskapets uppgifter.

Förf. har också mycket riktigt framhållit den
växelverkan, som alltid förefinnes mellan teknisk och.
ekonomisk rationalisering, som giver nya uppslag och former
för rationaliseringsarbetets bedrivande, och hänvisar
därvid på den s. k. flytande arbetsgången som ett
typiskt exempel härpå. Bokens största styrka ligger
otvivelaktigt i de många praktiska exempel, som
angivits från de mest skilda industrier, för att belysa
rationaliseringens anpassning efter olika förhållanden.
Hela framställningen blir därigenom så mycket mera
livslevande och instruktiv för läsaren.

Genom att angiva exempel från så vitt skilda
industrier som lampfabrik, metallindustrien,
konfektionsindustrien, kemisk-tekniska företag, biltillverkning,
bagerier, ammunitionsfabrik, Statens järnvägars
reparationsverkstad, skofabrik och litografiska tryckerier
undgår man frestelsen att tro, att rationaliseringsprocesserna
kanske kunna lämpa sig för viss industrigren,
men icke för läsarens "mycket egenartade" tillverkning.

Jag är nämligen fullt övertygad om att ännu finnas
många industrimän i vårt land, som anse t. e.
principerna för arbetsplanering, förrådsplanering,
försäljningsplanering osv. oförenliga vid tillverkning av
säsongbetonade modeartiklar. Författarens redogörelse
för tillverkningsplanering vid en lampfabrik torde
säkerligen bringa den tvivlande på helt andra tankar.

På liknande sätt giver bokens övriga ur det
praktiska livet hämtade exempel uppslag värda ett allvarligt
begrundande för var och en, som har sin uppgift
förlagd inom de industriella eller ekonomiska
verksamhetsområdena.

Docent Törnqvist och hans medhjälpare hava genom
det ifrågavarande arbetet givit vår i övrigt ganska
sparsamma litteratur på området ett värdefullt tillskott,
som på det varmaste kan rekommenderas. Den klara
och på praktiska rön grundade framställningen gör
boken synnerligen värdefull icke endast för industriens
chefer utan även för deras medhjälpare. <tab><i>Alex. Engblom.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Flottans ingeniörsförening</b>
avhöll ord. höstsammanträde i Karlskrona å sjöofficersmässen
d. 23 nov. under ordförandeskap av marindir. H.
Herlin. Sedan diverse föreningsangelägenheter
avhandlats företogs val av styrelse och funktionärer för år
1932. Till ordförande omvaldes chefen för
ingenjördepartementet vid örlogsvarvet i Karlskrona,
marindirektör T. Herlin. Styrelsen erhöll i övrigt följande
sammansättning: v. ordförande, mariningenjör G.
Zethelius, sekreterare mariningenjör H. Qvistgaard,
skattmästare torpedingenjör B. Strömberg. Till klubbmästare
valdes mariningenjör S. Herlitz och e. mariningenjör P.
Stenberg. Till medlemmar i föreningen invaldes
ingenjör Hj. Hylander samt e. mariningenjörerna P.

Stenberg och G. Wigforss. Föredrag hölls av mariningenjör
G. Zethelius ang. "Erfarenheter från sprängningsförsök".
Efter föredraget intogs gemensam supé. <tab><tab><i>H.  Q.</i>

<b>Chalmersska ingenjörsföreningens Stockholmsavdelning</b>
hade den 11 dec. ordinarie höstsammanträde under
presidium av styrelsens ordförande fil. dr Gustaf Dalen.
Vid sammanträdet förekom val av styrelse och
revisorer för 1932. Doktor G. Dalén hade undanbett sig
återval och likaså klubbmästaren ing. O. Hammarström.
Valet utföll så att till ordförande valdes förre vice ordf.
ing. Chr. Sylwan, till v. ordf. valdes ing. B. Traneus, till
sekreterare omvaldes ing. G. Ehn, till skattmästare
omvaldes ing. G. Göthberg och till klubbmästare nyvaldes
ing. N. Lindberg. Som suppleanter omvaldes dir. C.
Hagberg och ing. K. J. Herbold. Revisorerna, ingenjörerna
K. E. Larson och F. J. Franson jämte suppleanten
ingenjör G. Wik omvaldes. På förslag av ing. B.
Traneus, som med några väl valda ord framhöll doktor
Dalens insats för föreningens bildande och dess vidare
utveckling, beslöts att såsom en hyllning nämna dr
Dalen till föreningens ständige hedersordförande.
Vidare beslöts att för nästkommande år bibehålla den
nuvarande årsavgiften. Inledningsföredraget till aftonens
diskussion hölls av dr Dalen över ämnet "Vår valuta",
varvid talaren bl. a. framhöll som sin åsikt att det var
fel att mycket skulle vara fastkopplat vid <i>en</i> vara,
guldet, vars värde fluktuerade så betydligt som fallet
varit de senaste åren. Till grund för myntvärdet borde
istället ligga ett medelvärde av världshandelsprisen på
en mängd olika varor. På så sätt kunde myntets värde
hållas stabilt i förhållande till varuprisen. "Det är
ovärdigt att offra hundratusentals dagsverken på att gräva
fram guld och sedan lägga in detta i källare i New
York och Paris." Föredraget mottogs med stort intresse
och efteråt utspann sig en livlig diskussion. Efter
förhandlingarna, som bevistades av ett 80-tal medlemmar,
följde supé och samkväm, under sedvanlig god
stämning, med bl. a. "rasp", sång och instrumentalmusik
samt chalmersanekdoter.

<b>Norrköpings polytekniska förening</b>
sammanträdde den 11 dec. 1931 för sista gången under
1931. Därvid företogs först val av styrelse och
funktionärer för 1932.

Till ordförande omvaldes stadsingenjör John E.
Petterson. Till övriga styrelsemedlemmar utsagos kapten
F. Bensow, civ.-ing. Karl Linderstam, rektor Ryno
Lundquist, civ.-ing. Martin Ljungberg samt till
styrelsesuppl. dir. Fr. Törnqvist.

Styrelsen har samma sammansättning som
innevarande år med undantag av att dir. Sven Andersson
undanbett sig återval och dir. Fr. Törnqvist nyvalts.

Samtliga  funktionärer  omvaldes.

Valnämnden utgöres av ingenjörerna S. Berg, Ernst
Espelund, Th. Frisk, O. Gillberg, K. A. Westerlund samt
D. Fritzberg.

Revisorer äro ingenjör B. Åhrén, civ.-ing. G. Östman
samt suppl. ing. A. Serrander.

Klubbmästare är ing. T. Eichstädt med civ.-ing. O.
Philip som suppl.

Bibliotekarie är ing. H. Bengtsson.

Sedan beslut fattats att som vanligt till tekniska
elementarskolan i Norrköping för stipendium överlämna
en penningsumma höll dr Arthur Norden föredrag om
"Dramatiska episoder ur Östergötlands forntid", där
talaren med känd slutlednings- och kombinationsförmåga
tolkade runinskrifter och folksagor från Norrköpings
omgivningar och satte dem i levande förbindelse med
människoöden samt uråldrigt germanskt rättsväsen.

Sedan föredragshållaren avtackats för det väl
framförda föredraget, vidtog en julfest med dans under
synnerligen gemytliga former, vilken först avslutades sedan
ljusen enligt "tidens" sed med sina flämtningar talat om,
vad klockan var slagen. <tab><tab><tab><tab><tab><tab><i>K. L.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska arkitektföreningen,</b> avdelning av Svenska
teknologföreningen, sammanträder måndagen den 25 januari
1932 i Jungstedtsrummen å restaurant Montmartre,
Mosebacketorg. <sp>Ärenden:</sp> 1) Inkomna skrivelser. -- 2)
Inval. -- 3) Program för årets sammanträden. -- 4)
"Arkitekterna och landsortens byggnadsproblem". Diskussion
med inledningsanföranden av länsarkitekt Erik Friberger:
"Behov av större antal kvalificerade arkitekter i
landsorten" samt stadsarkitekt Gunnar Leche: "Huru komma i
kontakt med landsortens byggherrar". -- Supé. -- Efter
supén: "Livet på landet", skildrat av framstående sångare.
Utställning: Akvareller av Gunnar Sundbärg. -- Nyhet!
Före sammanträdet: Bar american. -- Pris för supé,
bestående av smörgåsbord, varmrätt, öl och kaffe inklusive
servis kronor 3:75.

<b>Avdelningen för Mekanik</b> avhåller ordinarie
januarisammanträde å Kungl, tekniska högskolans studentkårs
lokaler, Drottning Kristinas väg, tisdagen den 26 jan. 1932 kl.
20 (obs. tiden!). Ärenden: 1. Val av justeringsmän. --
2. Inträdesanmälningar och inval. -- 3. Inkomna skrivelser.
-- 4. Professor <sp>E. Hubendick:</sp> <i>"Ett kort meddelande
om generat or gasdrivna bilar''.</i> -- 5. Civilingenjör
<sp>N. Laurin:</sp> <i>"Den senare utvecklingen av Electrolux' kylskåp."</i>
-- 6. Supé och samkväm med gästuppträdande av
amatörsällskapet "Fåglarna" med en enaktare, behandlande ett
alltid lika aktuellt ämne.

<b>Tekniska föreningen i Västerås</b> håller ordinarie
sammanträde på Stadshotellet i Västerås tisdagen den 26 jan.
1932 kl. 8 e. m., varvid förekomma följande ärenden:
1) Protokolljustering. -- 2) Föredrag av kamrer <sp>Mattias
Pers,</sp> Västerås, över ämnet: <i>Hur en tidning kommer
till.</i> -- Efter samkvämet besök på Västmanlands Läns
Tidnings tryckeri. -- Efter föredraget supé och samkväm.
Pris för supé inkl, pilsner, kaffe och betjäning kr. 3:50.

<b>Hindersmässan i Örebro</b> äger rum den 29 och 30 januari
1932, varunder Bergshanteringens vänner, Järnverksföreningen,
Handelskammaren för Örebro och Västmanlands
län samt Örebro ingenjörsklubb hålla sina sedvanliga
sammanträden.

<i>Järnverks föreningens sammanträde</i> hålles den 29 jan.
kl. 3 e. m. å rikssalen å Örebro slott, varvid följande
ärenden förekomma: 1) Tillverknings-, export- och
importstatistik rörande Sveriges järnhantering dels för sista
kvartalet, dels för hela året 1931. -- 2) Järnmarknadens
läge. -- 3) Normalnoteringar för järnhanteringens
exportartiklar. -- 4) Föreningsärenden. -- 5) Föredrag av dr
<sp>Karl Hildebrand:</sp> "Den ryska femårsplanen". Kl.
6 e. m. Järnverksföreningens middag.

<i>Örebro ingenjörsklubb</i> sammanträder den 29 jan. kl. 7,30
e. m. å Stora hotellet. Efter enskilt sammanträde för
allmänna ärenden och val hålles kl. 8 e. m. föredrag av fil. dr
<sp>Johan Åkerman</sp> om "Den ekonomiska krispolitikens
mål och medel". Kl. 9,15 gemensam supé och samkväm.
Upplysningar ang. sammanträdet kunna erhållas per telefon
Örebro 5404, 685, 4065, 5620.

<i>Handelskammarens styrelse</i> sammanträder den 29 jan.
kl. 2 e. m. å handelskammarens lokal, Olaigatan 19.

<i>Bergshanteringens vänner</i> sammanträder den 30 jan. kl.
10,15 f. m. å rikssalen å Örebro slott. Efter föreningsärenden
håller bergsingenjör <sp>Magnus Tigerschiöld</sp>
föredrag om "Järnsvampfrågan" och professor <sp>G. Bring</sp>
om "Anrikning och järnsvamp". Efter lunchpaus
fortsattes sammanträdet kl. 1,45 e. m. med diskussion. Kl. 5,30
e. m. gemensam middag å Stora hotellets stora sal.
Närmare upplysningar hos sekreteraren, tel. Djursholm 433.

Besökande vid Hindersmässan uppmanas att anteckna
namn och bostad i Örebro hos vaktmästaren för
börslokalen. Om tillräckligt antal resande anmäla sig senast
den 28 januari insättas direkta sovvagnar från Örebro till
Stockholm och Göteborg lördagen den 30 januari.

</chapter>
<chapter name="TEKNISK TIDSKRIFT
HÄFT. 5 ÅRG. 62 30 JAN. 1932">
<h1>TEKNISK TIDSKRIFT</h1>
<h2>HÄFT. 5 ÅRG. 62 <tab>30 JAN. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Kolmarknadens utveckling. -- Om framställning av smidbart järn direkt ur malm,, av professor
Bo Kalling. -- Notiser. -- Tekniska föreningar. -- Sammanträden.

</chapter>
<chapter name="KOLMARKNADENS UTVECKLING.">
<h2>KOLMARKNADENS UTVECKLING.</h2>
Iden översikt beträffande kolmarknaden 1930, som
i dessa spalter för ungefär ett år sedan lämnades,
framhölls angående framtidsutsikterna, att 1931
sannolikt skulle gå till eftervärlden såsom ett av de
svåraste åren i kolindustriens historia. Man kan
knappast säga, att denna pessimistiska förutsägelse
gått i uppfyllelse. Den slog visserligen in såtillvida,
att driftinskränkningar i mer eller mindre stor
utsträckning måste företagas i så gott som samtliga
kolproducerande länder, samtidigt som väldiga lager
anhopades, men någon nämnvärd nedgång i
prisnivån har icke inträffat. Kolet torde därför för
närvarande vara den av de stora stapel varorna, som
jämfört med förkrigsnivån. har det högsta prisläget.
Under ett år då grosshandelsprisnivån varit stadd i
ständigt sjunkande, och de stora stapelartiklarna
satt det ena rekordet efter det andra i billighet,
måste det anses högst anmärkningsvärt, att
kolpriserna hållit sig praktiskt taget oförändrade. Såsom
orsak härtill skulle man ju kunna anföra, att själva
arbetslönen utgör en så väsentlig del av
produktionskostnaden, att en sänkning av den nuvarande
prisnivån skulle omöjliggöra en fortsatt brytning utan
stora förluster. Förklaringen låter ju visserligen
antagbar, men då man på så många andra
produktionsområden kunnat iakttaga, huru prisbildningen skett
utan den ringaste hänsyn till framställningskostnaden,
skulle det ju vara egendomligt, om
kolindustrien skulle intaga en särställning i detta avseende.
Vad kan då orsaken vara? För den som närmare
följt utvecklingen, kan svaret knappast bliva mera
än ett, nämligen den engelska kollagen. Denna av
snart sagt de flesta gruvägare och kolexportörer
förkättrade lag har otvivelaktigt varit huvudorsaken
till att prisnivån kunnat bibehållas oförändrad trots
att överproduktion förelegat.

Kollagen bestämde som bekant, dels att produktionen
skulle regleras efter ett visst kvotsystem, dels
att minimipriser för olika kolkvaliteter skulle
fastställas. I Skottland har man visserligen kringgått
andemeningen i sistnämnda bestämmelse genom att
fixera priserna vid en så låg siffra, att fullkomligt
fri prisbildning ägt rum, men i övriga distrikt,
isynnerhet i Durham och Northumberland, har under hela
året minimipris, vilka motsvarade prisnivån under
undra halvåret 1930, varit gällande. Då prisläget
sålunda i stort sett kunnat hållas oförändrat i
England, har någon anledning icke förelegat för
huvudkonkurrenterna på exportmarknaderna, Tyskland
och Polen, att sänka priserna. Sådant var läget
under de trenne första kvartalen 1931, men med det
engelska pundets depreciering inträdde en
förändring, som vi skola sysselsätta oss med längre fram.
Om vi närmare betrakta den allmänna
depressionens inverkan på kolindustrien sådan denna framgår
av produktionssiffrorna och i första hand skärskåda
förhållandena i England, finna vi, att totalproduktionen
där, som redan 1930 sjönk med 10 000 000 ton
under 1931, fallit med ytterligare 22 000 000 ton eller
9 % till ca 228 000 000 ton. Kolexporten har
samtidigt gått tillbaka ungefär 12 000 000 ton från ca
55 000 000 ton 1930 till ca 43 000 000 1931.
Hemmamarknadens minskade förbrukning och tillbakagång
i exporten ha ungefär till lika delar orsakat
produktionsminskningen. Även om depressionens
verkningar varit hårda nog i England, måste de dock
anses som relativt lindriga jämfört med läget i
Tyskland. Den tyska totalproduktionen, vilken 1929
utgjorde ca 163 000 000 ton sjönk 1930 till ca
142 000 000 ton och under 1931 till ca 118 000 000
ton. Jämfört med 1930 är tillbakagången icke
mindre än 17 %. Koksproduktionen har emellertid
drabbats ännu hårdare av lågkonjunkturen i det att
denn,a under 1931 minskats med ca 9 000 000
ton eller 28 %. Huru dåligt industrien har det i
Tyskland får man en uppfattning om av det
förhållandet, att den minskade kolproduktionen till och
med november till 95 % förorsakades av minskad
avsättning på hemmamarknaden och endast till 5 %
av minskad export. Ur produktionssynpunkt
erbjuder Polen en betydligt ljusare anblick. Här har
man, naturligtvis endast tack vare statlig subvention,
kunnat hävda produktionen jämfört med 1930 och
till och med kunnat kraftigt öka exporten. Under
det att under det första halvåret 1931 den engelska
kolbrytningen föll med 11,7 % och den tyska med
17,8 %, gick den polska endast tillbaka med 0,35 %.
Den engelska kolexporten sjönk under samma tid
med 21,8 % och den tyska med 4,36 %, men don
polska steg med 18 %. Den franska kolindustrien,
som under 1930 var praktiskt taget oberörd av
lågkonjunkturen, har under 1931 fått rätt kraftigt känna
av denna, ehuru myndigheterna genom licensförordningar
och importtullar sökt skydda kolindustrien.
Även den belgiska kolindustrien har haft stora
svårigheter att kämpa emot, och samtidigt som
produktionen minskats, ha lagerna vid gruvorna ökats
i starkt tempo. Enligt uppgift utgjorde de vid
gruvorna i oktober befintliga kol- och kokslagerna
omräknat i kol i England ca 7 500 000 ton, i Tyskland

ca 10 000 000 ton, i Frankrike inklusive Saar ca
5 000 000 ton, i Belgien ca 3 500 000 ton samt i Polen
ca 2 000 000 ton. Det är högst avsevärda kapital,
som räntelösa ligga bundna i dessa väldiga lager,
vilka bliva mindre och mindre värda ju längre de
ligga.

Med undantag för strejken i Wales i början av året
och lokala strejker i Skottland och Ruhr har
arbetsfred varit rådande i samtliga produktionsländer under
1931. Som bekant skulle 7-timmars arbetsdag
tillämpats inom den engelska kolindustrien från och
med den l juli 1931. Före denna tid pågingo
långvariga förhandlingar mellan de berörda parterna för
att åstadkomma nytt arbetsavtal, men då dessa icke
ledde till något resultat, enär arbetarparten vägrade
några medgivanden i lönehänseende för att
kompensera den minskade arbetstiden, fastställdes genom
regeringsingripande nytt avtal med giltighetstid till
den 1 juli 1932. Arbetstiden fixerades liksom förut
till 7 1/2 timmar och en minimilön, icke understigande
den lägsta, som gällde före lagens ikraftträdande,
garanterades. I Ruhrdistriktet utgick arbetsavtalet
även den 1 juli. Icke heller där kunde någon
enighet vinnas vid de direkta förhandlingarna, men
genom regeringsingripande prolongerades avtalet till
den l oktober. Omedelbart före detta datum var
läget åter kritiskt. Genom statlig skiljedom
fastställdes nytt avtal med giltighetstid till och med
november månad. Avtalet stadgade en lönesänkning
av 7 %. Därjämte blevo de arbetare, som arbetade
under jord, såväl som arbetsgivarna befriade från
bidraget till arbetslöshetsförsäkringen. Då detta
utgör 3 1/4 %, blev lönesänkningen i realiteten endast
3 3/4 %, under det att inbesparingen för gruvägarne
blev 10 1/4 %. De 6 1/2 % som bidraget till
arbetslöshetsförsäkringen representerar, erläggas av staten,
vadan en ren subvention föreligger. Denna
motiverades med att kolindustriens konkurrensförmåga måste
stärkas för att kunna möta den på grund av pundets
depreciering skärpta engelska konkurrensen. I kraft
av den nya nödförordningen reducerades
arbetslönerna från den 1 januari 1932 med ytterligare
10 % samtidigt som de inhemska kolpriserna
sänktes med i genomsnitt samma procentsiffra. I
Frankrike höll öppen konflikt på att inträda,
men tack vare konseljpresident Lavals egen
medling träffades en uppgörelse innebärande en
lönesänkning i tvenne etapper om sammanlagt 6 %.
Från den 1 februari 1932 påyrka emellertid
gruvägarne en ny lönesänkning av 8 %. I Belgien ha
betydligt kraftigare lönereduktioner ägt rum i olika
repriser -- enligt uppgift icke mindre än 19 %. De
polska gruvägarna försökte i början av 1931 att
genomföra en sänkning i gruvarbetarnas löner, men
denna aktion kunde tillbakavisas och genom
regeringsdekret äro nu utgående löner gällande till den
31 januari 1932. Enligt i dagarna ingånget
meddelande har detta avtal uppsagts från gruvägarnas
sida, vilka fordra en lönereduktion av icke mindre än
21 %.

I början av denna artikel framhölls, att kolet för
närvarande intar en förmånlig särställning i
prishänseende jämfört med övriga varor. Detta
påstående förefaller måhända både egendomligt och
oriktigt, då den statistik, som förekommer i våra
ekonomiska facktidskrifter, upptager en siffra för ett
sådant typiskt exportkol som D. C. B. av 85--90 vid
ett indextal för 1913 av 100, vilket ju visar att 1931
års prisnivå legat avsevärt under 1913 års prisnivå.
Detta är visserligen riktigt, men det är däremot icke
riktigt att sätta likhetstecken mellan 1913 års
kolprisnivå och förkrigsnivån, alldenstund 1913 var ett
utpräglat boom-år för kol med noteringar, som lågo
30 à 40 % över medeltalet för tidigare år. Då ett
klarläggande av dessa förhållanden torde kunna
påräkna ett visst intresse, icke minst för den
nytillkomna generation kolköpare, som icke har någon
egen erfarenhet eller hågkomst från förkrigstiden,
har i nedanstående tabell utom den vanliga
sammanställningen över 1931 års priser för ett antal
engelska exportkol, sammanförts medelpriser för vart och
ett av åren 1904--1913, medelpriser för hela
tioårsperioden samt medelpriser för vart och ett av åren
1922--1930. Samtliga medelpriser äro baserade på
14-dags noteringar.

Om vi utgå ifrån, att medelpriset för 10-års
perioden 1904--1913 utgör ett riktigt uttryck för
förkrigspriset på kol, finna vi av sammanställningen,
att 1931 års priser, bortsett från de genom pundets
depreciering ändrade förhållandena, ligga omkring
25 % över förutnämnda medelpris. Vi se därav
även, att trots att partiprisnivån enligt Economist
index från 1928 till 1931 fallit från omkring 140 till
i runt tal 90, kolprisnivån är så gott som oförändrad.
En eventuell uppfattning av förkrigstiden såsom en
tid av stabila prisnoteringar vederlägges även av
sammanställningen. Denna ger tvärtom vid handen,
att fluktuationerna varit avsevärda under 10-års
perioden, och att såväl hög- som lågkonjunkturer
äro representerade inom densamma.

Huru ställa sig då de nuvarande produktionskostnaderna
i England jämfört med samma kostnader
före kriget? Att lämna ett tillförlitligt svar på
denna fråga torde vara nästan omöjligt, då
förhållandena icke äro direkt jämförbara. Själva
arbetslönerna torde för närvarande ligga omkring 25 à
35 % över förkrigstidens löner, och då arbetstiden
därutöver förkortats har ytterligare kostnadsökning
uppstått. Denna har emellertid samtidigt reducerats
genom att moderna, maskinella brytningsanordningar
i stor utsträckning införts, varigenom arbetsprestationen
per man och dag avsevärt kunnat ökas.
Vilken betydande roll den ökade arbetsintensiteten
och rationaliseringen spelat framgår bäst därav, att
under det att brytningen per arbetare och skift under
andra kvartalet 1924 i gruvdistriktena Skottland,
Northumberland och Durham utgjorde 18,76, 17,15
och 16,91 cwts hade den under motsvarande
tidsperiod 1931 stigit till 24,1, 22,85 och 21,73 cwts.
Arbetstiden hade visserligen under denna period
ökats med 1/2 timme per dag, men bortsett härifrån
föreligger en ren nettoökning i arbetsprestationen av
21--24 %. Man torde därför knappast göra sig
skyldig till någon överdrift, då man antager att
arbetskostnaden per ton brutet kol vid stora,
moderna anläggningar nu icke är högre än före kriget.
Å andra sidan äro emellertid järnvägsfrakter,
administrationskostnader och framförallt skatter betydligt
större -- ett förhållande som givetvis blir ändå mera
kännbart, då hela produktionskapaciteten, på grund
av kvotsystemet, ej kan utnyttjas. Det ofta hörda
talet om den engelska kolindustriens prekära läge är

<table>
<td><td><td c>Lambton/South<td c>Wear<td c>Second Class<td c>Prime Durham Coking<td c>D.C.B.<td c>D.C.B.<td c>B.S.Y<td c>Cowdenbeath/<td c>Scoth<td c>Prima Oberschlesiska<td c>Prima Oberschlesiska<td c>Dombrowa<td c>Dombrowa<td c>Durham<td c>Westfalisk
<td><td><td c>Hetton Screened<td c>Special Gas<td c>Durham Gas<td c>Unscreened<td c>Screened<td c>Small<td c>Associiatin Hards<td c>Lochgelly Screened<td c>Pearls<td c>Stückkohle<td c>Erbskohle<td c>Stückkohle<td c>Erbskohle<td c>Patent Coke<td c>Grosskoks
<td c>Genomsnittspris <td r>1904<td c>--<td c>8/5<td c>8/--<td c>8/1<td c>9/8<td c>4/2<td c>--<td c>9/3<td c>--<td c>--<td c>--<td c>--<td c>--<td c>15/9<td c>--
<td c>,,<td r>1905<td c>--<td c>8/6<td c>8/--<td c>8/6<td c>9/3<td c>5/--<td c>--<td c>8/11<td c>--<td c>--<td c>--<td c>--<td c>--<td c>16/2<td c>--
<td c>,,<td r>1906<td c>--<td c>10/3<td c>9/5<td c>10/4<td c>10/8<td c>6/6<td c>--<td c>10/--<td c>--<td c>--<td c>--<td c>--<td c>--<td c>18/11<td c>--
<td c>,,<td r>1907<td c>--<td c>13/3<td c>12/2<td c>12/9<td c>14/4<td c>8/10<td c>--<td c>14/3<td c>--<td c>--<td c>--<td c>--<td c>--23/1<td c>--
<td c>,,<td r>1908<td c>--<td c>11/5<td c>10/6<td c>10/5<td c>13/--<td c>6/6<td c>12/8<td c>11/8<td c>--<td c>--<td c>--<td c>--<td c>--<td c>18/7<td c>--
<td c>,,<td r>1909<td c>--<td c>11/4<td c>9/11<td c>9/9<td c>11/5<td c>5/8<td c>11/9<td c>10/4<td c>--<td c>--<td c>--<td c>--<td c>--<td c>17/6<td c>--
<td c>,,<td r>1910<td c>--<td c>10/9<td c>9/5<td c>9/3<td c>10/4<td c>6/5<td c>11/7<td c>10/5<td c>--<td c>--<td c>--<td c>--<td c>--<td c>18/5<td c>-
<td c>,,<td r>1911<td c>--<td c>11/5<td c>9/10<td c>9/5<td c>11/--<td c>5/8<td c>12/4<td c>9/9<td c>6/9<td c>--<td c>--<td c>--<td c>--<td c>17/3<td c>--
<td c>,,<td r>1912<td c>--<td c>15/3<td c>18/4<td c>12/9<td c>14/3<td c>10/3<td c>14/8<td c>12/11<td c>10/5<td c>--<td c>--<td c>--<td c>--<td c>24/8<td c>--
<td c>,,<td r>1913<td c>--<td c>16/1<td c>14/4<td c>14/2<td c>15/5<td c>9/7<td c>16/--<td c>13/8<td c>10/9<td c>--<td c>--<td c>--<td c>--<td c>25/2<td c>--
<td r 17r>-----------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------------
<td c>,,<td r>1904--13<td c>--<td c>11/8<td c>10/6<td c>10/7<td c>11/11<td c>6/10<td c>13/2<td c>11/1<td c>9/4<td c>--<td c>--<td c>--<td c>--<td c>19/7<td c>--
<td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c>
<td c>,,<td r>1922<td c>25/9<td c>24/--<td c>22/3<td c>22/4<td c>24/9<td c>14/8<td c>26/7<td c>23/3<td c>15/4<td c>--<td c>--<td c>--<td c>--<td c>31/1<td c>--
<td c>,,<td r>1923<td c>29/5<td c>28/9<td c>26/7<td c>29/2<td c>27/11<td c>17/11<td c>28/11<td c>26/8<td c>19/10<td c>--<td c>--<td c>--<td c>--<td c>51/5<td c>--
<td c>,,<td r>1924<td c>24/7<td c>23/4<td c>20/7<td c>20/11<td c>21/9<td c>13/--<td c>26/3<td c>21/1<td c>15/8<td c>--<td c>--<td c>--<td c>--<td c>27/--<td c>--
<td c>,,<td r>1925<td c>18/10<td c>18/10<td c>16/2<td c>16/3<td c>16/8<td c>10/2<td c>19/10<td c>15/11<td c>12/7<td c>--<td c>--<td c>--<td c>--<td c>--<td c>21/6<td c>--
<td c>,,<td r>1926<td c>18/8<td c>19/5<td c>15/11<td c>16/1<td c>16/10<td c>9/3<td c>21/2<td c>16/3<td c>13/4<td c>23/10<td c>22/1<td c>23/4<td c>21/4<td c>21/11<td c>--
<td c>,,<td r>1927<td c>17/5<td c>16/10<td c>14/9<td c>15/1<td c>14/11<td c>10/5<td c>18/7<td c>14/2<td c>12/2<td c>15/2<td c>13/5<td c>14/2<td c>12/2<td c>20/9<td c>--
<td c>,,<td r>1928<td c>15/4<td c>15/5<td c>13/6<td c>13/6<td c>13/8<td c>8/6<td c>15/4<td c>12/7<td c>10/11<td c>12/8<td c>10/11<td c>11/11<td c>9/11<td c>18/4<td c>19/11
<td c>,,<td r>1929<td c>18/--<td c>16/10<td c>15/6<td c>15/9<td c>15/11<td c>10/3<td c>17/7<td c>15/--<td c>12/3<td c>15/7<td c>13/10<td c>14/7<td c>12/7<td c>21/10<td c>22/1
<td c>,,<td r>1930<td c>15/9<td c>16/--<td c>14/--<td c>13/9<td c>14/--<td c>10/6<td c>15/9<td c>12/9<td c>11/2<td c>13/3<td c>11/6<td c>12/2<td c>10/2<td c>18/3<td c>20/9
<td c><td r><i>1931</i><td c><td c><td c><td c><td c><td c><td c><td c><td c><td c><td c><td c><td c><td c><td c>
<td r>Börj. <td>av jan.<td c>15/3<td c>16/--<td c>13/9<td c>14/--<td c>13/9<td c>10/3<td c>17/--<td c>13/6<td c>12/--<td c>12/3<td c>10/3<td c>11/3<td c>9/6<td c>17/9<td c>19/3
<td r>medio <td>av jan.<td c>15/6<td c>16/--<td c>14/--<td c>14/--<td c>13/9<td c>10/3<td c>17/--<td c>13/9<td c>12/--<td c>12/3<td c>10/3<td c>11/3<td c>9/-<td c>17/6<td c>19/3
<td r>börj. <td>av febr.<td c>15/--<td c>16/--<td c>13/9<td c>13/6<td c>13/6<td c>10/--<td c>16/9<td c>13/--<td c>11/3<td c>12/--<td c>10/--<td c>11/3<td c>9/--<td c>17/--<td c>19/3
<td r>medio <td>av febr.<td c>15/--<td c>15/9<td c>13/6<td c>13/6<td c>13/3<td c>10/--<td c>16/6<td c>12/3<td c>10/9<td c>11/9<td c>9/6<td c>11/--<td c>8/6<td c>16/6<td c>19/3
<td r>börj. <td>av mars<td c>15/--<td c>15/6<td c>13/6<td c>13/6<td c>13/5<td c>10/--<td c>17/--<td c>13/-<td c>10/3<td c>11/9<td c>9/6<td c>11/--<td c>8/6<td c>16/6<td c>19/3
<td r>medio <td>av mars<td c>15/--<td c>15/6<td c>13/6<td c>13/3<td c>13/9<td c>10/--<td c>11/--<td c>13/3<td c>10/3<td c>11/9<td c>9/6<td c>11/--<td c>8/6<td c>16/6<td c>19/3
<td r>börj. <td>av april<td c>15/3<td c>15/6<td c>13/6<td c>13/3<td c>14/--<td c>10/--<td c>17/6<td c>13/--<td c>10/3<td c>11/6<td c>9/6<td c>11/--<td c>8/6<td c>16/3<td c>19/3
<td r>medio <td>av april<td c>15/--<td c>15/6<td c>13/3<td c>13/3<td c>13/9<td c>10/--<td c>17/6<td c>12/6<td c>9/3<td c>11/6<td c>9/3<td c>11/--<td c>8/6<td c>16/--<td c>19/--
<td r>börj. <td>av maj<td c>15/3<td c>15/--<td c>13/3<td c>13/3<td c>13/6<td c>10/--<td c>17/6<td c>12/--<td c>8/9<td c>11/6<td c>9/--<td c>10/9<td c>8/6<td c>16/--
<td r>medio <td>av maj<td c>15/--<td c>15/--<td c>13/3<td c>13/3<td c>13/5<td c>7/6<td c>17/6<td c>11/6<td c>8/6<td c>11/3<td c>9/--<td c>10/9<td c>8/6<td c>15/9<td c>11/--
<td r>börj. <td>av juni<td c>15/--<td c>16/--<td c>13/3<td c>13/3<td c>13/5<td c>8/6<td c>17/3<td c>11/6<td c>8/9<td c>11/6<td c>9/3<td c>11/--<td c>8/6<td c>15/3<td c>16/6
<td r>medio <td>av juni<td c>15/3<td c>15/--<td c>13/3<td c>13/3<td c>13/5<td c>8/6<td c>17/3<td c>12/--<td c>8/9<td c>12/--<td c>10/--<td c>11/--<td c>8/6<td c>15/--<td c>16/6
<td r>börj. <td>av juli<td c>15/--<td c>15/--<td c>13/3<td c>13/3<td c>13/6<td c>8/6<td c>17/6<td c>12/--<td c>9/--<td c>12/3<td c>10/3<td c>11/3<td c>8/6<td c>15/9<td c>16/6
<td r>medio <td>av juli<td c>15/--<td c>15/-<td c>13/3<td c>13/3<td c>13/6<td c>8/6<td c>17/3<td c>12/--<td c>9/--<td c>12/3<td c>10/3<td c>11/3<td c>8/6<td c>15/9<td c>16/6
<td r>börj. <td>av aug.<td c>15/--<td c>16/--<td c>13/3<td c>13/3<td c>13/6<td c>8/6<td c>17/6<td c>12/6<td c>9/3<td c>12/6<td c>10/3<td c>11/6<td c>8/6<td c>16/--<td c>16/6
<td r>medio <td>av aug.<td c>15/--<td c>15/--<td c>13/3<td c>13/3<td c>13/6<td c>8/6<td c>18/--<td c>12/--<td c>9/3<td c>11/9<td c>9/6<td c>11/3<td c>8/6<td c>16/3<td c>16/6
<td r>börj. <td>av sept.<td c>14/9<td c>16/--<td c>13/3<td c>13/--<td c>13/9<td c>8/6<td c>18/--<td c>12/--<td c>9/--<td c>11/9<td c>9/3<td c>11/3<td c>8/6<td c>16/--<td c>16/6
<td r>medio <td>av sept.<td c>14/9<td c>16/--<td c>13/3<td c>13/--<td c>13/9<td c>8/6<td c>18/--<td c>11/6<td c>9/--<td c>12/--<td c>9/9<td c>11/3<td c>8/6<td c>16/--<td c>16/6
<td r>börj. <td>av okt.<td c>15/3<td c>16/--<td c>13/6<td c>13/6<td c>14/--<td c>8/6<td c>18/6<td c>13/--<td c>9/3<td c>12/--<td c>9/9<td c>11/3<td c>8/6<td c>17/6<td c>16/6
<td r>medio <td>av okt.<td c>15/3<td c>15/--<td c>13/6<td c>13/6<td c>14/3<td c>8/9<td c>18/6<td c>13/--<td c>8/9<td c>14/--<td c>11/--<td c>12/3<td c>9/6<td c>18/--<td c>--
<td r><td><td c>15/3<td c>15/--<td c>13/6<td c>13/6<td c>13/6<td c>8/6<td c>18/6<td c>13/--<td c>9/--<td c>13/9<td c>11/--<td c>12/6<td c>9/6<td c>17/6<td c>--
<td r>börj. <td>av nov.<td c><td c><td c><td c><td c><td c><td c><td c><td c><td c><td c><td c><td c><td c><td c>RM
<td r>medio <td>av nov.<td c>15/--<td c>15/--<td c>13/6<td c>13/6<td c>13/6<td c>8/6<td c>18/--<td c>13/--<td c>8/6<td c>18/--<td c>10/6<td c>13/--<td c>9/6<td c>17/6<td c>15:--
<td r>börj. <td>av dec.<td c>15/--<td c>15/--<td c>13/6<td c>13/6<td c>13/6<td c>8/6<td c>17/6<td c>13/--<td c>9/3<td c>14/6<td c>11/--<td c>12/6<td c>9/6<td c>17/--<td c>15:--
<td r>medio <td>av dec.<td c>15/3<td c>15/--<td c>13/6<td c>13/6<td c>13/9<td c>8/6<td c>17/6<td c>13/3<td c>9/6<td c>14/6<td c>11/--<td c>13/--<td c>9/6<td c>17/--<td c>15:--
</table>
För 1926 är genomsnittspriset på engelska kol baserat på noteringarna under januari--april och december.
Under övriga delen av året rådde som bekant strejk.

säkerligen i mycket, såsom av det sagda framgår, en
överdrift, och i varje händelse torde det icke aga
någon tillämpning på de stora, välskötta företagen.
Att många smågruvor med antikverade brytningsmetoder
hava stora svårigheter att kämpa emot är
naturligt, och en utgallring av dylika, för
kolindustrien icke önskvärda företag, är endast en tidsfråga.
Att den engelska kolindustrien trots de senaste årens
framsteg har stora, outnyttjade områden, där en
rationalisering kan bringa ned produktionskostnaderna
och därmed stärka det engelska kolets
konkurrensförmåga, råder intet tvivel om.

Det som för närvarande mest intresserar den
svenska kolköparen torde emellertid vara, huru
utsikterna té sig för 1932. Att ge sig in på några
spådomar därvidlag i en tid då allting flyter, och
världens ekonomiska problem äro mer eller mindre
beroende av lösningen av en del politiska frågor,
vore förmätet. En sak som i hög grad berör Sverige,
nämligen frågan om den polska kolexportens framtid,
förtjänar emellertid att i någon mån skärskådas.
Den polska kolexporten sjöledes tillkom som bekant
för att vinna avsättning för de kvantiteter, som
Tyskland 1925 i samband med handelskriget med Polen
vägrade att taga emot. Tack vare statssubvention
har exportens utveckling varit mycket snabb. Man
har sålunda lyckats beröva England bortåt hälften
av de skandinaviska marknaderna, och även till
Belgien, Frankrike och Italien ha de polska kolen
trängt fram. Det engelska pundets depreciering och
Polens bibehållande av guldmyntfoten utgöra
emellertid ett farligt hot mot den polska kolexporten, dels
därför att all,a långfristiga kontrakt, som avtalats i
engelskt mynt, givetvis betyda en minskad inkomst


på över 30 %, dels därför att Englands konkurrensförmåga
stärkts i motsvarande grad. Den polska
kolexportens framtid måste anses vara oviss, då
staten i längden knappast torde äga möjlighet att
bringa de offer, som erfordras för att bibehålla
exportmarknaderna, och utan statens ytterligare hjälp
finnes det ingen möjlighet därtill. Huru stora
uppoffringar polska staten redan tidigare gjort får man
en uppfattning om, när man hör, att den
järnvägsfrakt, som debiteras kolen för den c:a 60 mil långa
transporten till exporthamn uppgår till 7:50 zloty
under det att normaltariffrakten för en dylik sträcka
onligt uppgift är 32:-- zloty per ton.
Genomsnittspriset för de polska exportkolen torde före
punddeprecieringen hava utgjort knappa 10:-- eller
omkring 22:-- zloty fob avskeppningshamnarna. Då
järnvägsfrakt och omlastningskostnader tillsammans
uppgå till omkring 10:-- zloty ha 12:-- zloty per
ton utgjort priset vid gruvan. Enär enbart
arbetslöner och s. k. sociala utgifter belöpa sig till 8:70
zloty per ton, förstår man ju, att återstoden, 3:30
zloty, icke på långa vägar täcka administrations-,
amorterings- och räntekostnader, för att icke tala om
de övriga utgifter, som tillsammans ined lönerna
konstituera brytningskostnaden. Den förlust, som
uppstått på exportkolen, har man följaktligen fått taga
igen på hemmamarknaden. Sålunda har
storindustrien och stora privatförbrukare under 1929 och
1930 fått betala 36:-- à 38:-- zloty för stora
ångkol och de polska statsjärnvägarna 26:-- à 27:50
zloty per ton vid gruvorna. Från 1925 då exporten
sjöledes påbörjades, ha också de inhemska
kolpriserna till förutnämnda kundkategorier höjts med
omkring 14:-- resp. 11:-- zloty per ton. Det
framgår härav, att den polska kolexporten är en av de
mest typiska dumpingföreteelserna inom den
internationella handeln.

Pundets värdeförsämring betyder, att de polska
priserna reducerats ungefär med 7:-- zloty per ton,
vadan genomsnittspriset vid gruvan för gamla
försäljningar icke täcker stort mera än halva
arbetslönen. Huru abnorma förhållandena äro framgår
bäst därav, att priset för Dombrowa småkol, som
förut varit så lågt som 6:-- fob icke lämnar mera
än 9:-- zloty fob, under det att järnvägsfrakt och
omlastningskostnader såsom förut nämnts belöpa sig
till 10:-- zloty per ton. Vederbörande gruva får
alltså betala 1:-- zloty per ton för att få leverera
kolen, samtidigt som polska staten genom den låga
järnvägsfrakten bidrager med en högst avsevärd
indirekt subvention. De polska kolen ha också på
senaste tiden stigit med omkring 2:-- eller 3:--
zloty per ton, men denna stegring motsvarar ju icke
ens hälften av inkomstminskningen. Då den
engelska kolprisnivån varit praktiskt taget oförändrad har
höjningen icke kunnat undgå att verka
ofördelaktigt på avsättningen. Sålunda ha en stor del
skandinaviska köpare åter vänt sig till den engelska
marknaden och bland annat köpte de svenska
statsbanorna vid senaste upphandlingen hela kvantiteten
från England.

Svenska kolköpare, som de senaste sex åren i
avsevärd grad dragit fördel av den polska
subventionspolitiken, torde därför åtminstone böra räkna med
den möjligheten, att den polska kolexporten, om
temporärt eller för alltid kan ingen för närvarande
yttra sig om, förminskas eller försvinner, ett
förhållande som måhända även kommer att accentueras
av att England såsom villkor för köp av svenska
varor kommer att fordra avsättning för engelska kol.
Det internationella handelsutbytet tenderar ju för
närvarande alltmera mot den rena byteshandeln.

Till sist några ord om den planerade överenskommelsen
mellan de viktigaste av Europas
kolproducerande och kolexporterande länder. Den tidigare
upptagna diskussionen i denna fråga har fortsatt
och bland annat ägde en stor konferens ruin i
London i början av oktober 1931. Representerade
voro England, Tyskland, Polen, Frankrike, Belgien,
Holland och Tjeckoslovakiet. Något positivt
resultat av konferensen var varken väntat eller avsett,
utan man inskränkte sig till att konstatera, att en
internationell överenskommelse ansågs eftersträvansvärd,
varjämte en sammanfattning av konferensens
diskussioner tillställdes de olika deltagande
ländernas gruvägareorganisationer för överläggning. På
grundval av resultaten från dessa överläggningar
skulle sedermera en ny konferens äga rum. Sedan
den engelska kolindustriens konkurrensförmåga
genom pundets depreciering stärkts, har det engelska
intresset för en överenskommelse säkerligen svalnat
åtskilligt. I England torde man fastmera inrikta
sig på att i största möjliga utsträckning återerövra
tidigare förlorade marknader. <tab><tab><tab><i>Bn.</i>

</chapter>
<chapter name="OM FRAMSTÄLLNING AV SMIDBART JÄRN DIREKT
UR MALM.">
<h2>OM FRAMSTÄLLNING AV SMIDBART JÄRN DIREKT
UR MALM.</h2><footnote>Installationsföreläsning: vid Tekniska högskolan 17 nov.
1931.</footnote>
<h3>Av professor <sc>Bo Kalling.</sc></h3>
Som bekant sker för närvarande i stort sett all
framställning av stål eller smidesjärn ur järnmalm
över en mellanprodukt, tackjärn, som sedan genom
en särskild process överföres till smidbart järn.
Denna senare process, den s. k. färskningsprocessen,
består huvudsakligen i ett nedbringande av den höga
kolhalten i tackjärnet, varigenom järnet överföres i
smidbar form.

Detta tillvägagångssätt, att först låta järnet
kolbinda sig för att sedan bli nödsakad att befria det
från en del av dess kolhalt måste givetvis betraktas
som en omväg. Redan detta förklarar det intresse,
varmed arbetet på erhållandet av en <i>direkt</i> metod
för stålets framställning omfattats på senare tid trots

järnhanteringens i övrigt snabba utveckling och
rationalisering.

Direkt framställning av smidbart järn är
emellertid icke någon nyhet. Det är ett ganska
egendomligt förhållande att denna framställningsprincip, som
många uppfinnare på senare tid tagit som sin
livsuppgift att söka föra till en ekonomisk lösning,
användes av våra förfäder vid tillverkning av det
första järnet och var den uteslutande använda
metoden ända framemot medeltidens slut.

Den ursprungliga anledningen till att man sedan
övergav den direkta metoden och tog omvägen över
tackjärn skall icke här närmare beröras; man fann
emellertid, att man bättre behärskade processen på
detta sätt.

Man frågar sig då, vad som är drivfjädern till de
ansträngningar, som numera göras för att återföra
denna framställningsmetod i ledet av de moderna
tillverkningsprocesserna.

Anledningarna kunna sägas vara två. Det som
lockat uppfinnaren är kanske i många fall det
förhållandet, att en direkt framställning <i>rent teoretiskt</i>
bör -- åtminstone under vissa förutsättningar --
kunna medföra ekonomiska fördelar <i>framför</i> de
numera brukliga förfaringssätten.

Den andra anledningen är det inom järnhanteringen
alltmera framträdande behovet av ett kolfattigt
material av l:ma kvalitet som råvara <i>vid sidan</i> av
tackjärnet vid de numera brukliga
stålframställningsmetoderna.<footnote>En utmärkt översikt över läget inom den svenska
järnhanteringen i detta avseende har lämnats av Arvid
Johansson: J. K. A. 1927. Tekn. disk. mötet, sid. 4.</footnote>

Vid framställning av stål i martinugn använder
man sig som bekant icke enbart av tackjärn utan
man inblandar nästan undantagslöst en viss procent
lågkolhaltigt järn i chargen, vanligen skrot i en eller
annan form. Därigenom vinner man i tid och
utnyttjar en eljes värdelös produkt (skrotet).

När det gäller att framställa ett stål av högsta
kvalitet, som ju är ett livsvillkor för den nuvarande
svenska järnindustrien, måste man emellertid vara
noga med valet av råmaterial. Det skrot som
finnes att köpa i öppna marknaden, särskilt det
utländska, kan icke användas för kvalitetsståltillverkning.
Det håller vanligen alltför höga halter av
skadliga ämnen, såsom fosfor och svavel, och har
dessutom aldrig en konstant känd analys. Även den
för skrotet ursprungligen använda tillverkningsmetoden
anses kunna utöva inflytande på kvaliteten på
det efter omsmältningen erhållna stålet.

Även det inhemska köpskrotets kvalitet har undan
för undan försämrats och kommer numera sällan till
användning vid framställning av 1:ma stål.

En omständighet som särskilt under senare år
influerat på skrotets kvalitet är dessutom den stora
produktionen av legerade stål, särskilt krom- och
nickellegerade och även på senare tid kopparlegerade.
Detta har medfört att köp skrotet även om det
utgives att vara rent kolstålskrot ofta kan hålla en
viss okontrollerbar halt av ett eller flera av dessa
ämnen, som kan vara till stor olägenhet för
processen.

Det skrot som återstår för kvalitetsstållstillverkaren
blir då endast det egna skrotet, dvs. det skrot,
som faller vid stålets framställning och utvalsning i
form av valsklipp etc. Har stålverket en långt
driven egen manufaktur, kan möjligen tillgången på
1:ma eget skrot bli så stor, att behov av ytterligare
tillgång på skrot icke föreligger, men detta är i
allmänhet icke fallet.

Den direkta järnframställningens närmast till
hands liggande uppgift är kanske att fylla detta
behov hos kvalitetsstålverken av ett kolfattigt
råmaterial av känd sammansättning och
tillfredsställande analys. Därifrån till möjligheten att genom
direkta processer i någon större omfattning kunna
undantränga tackjärnsprocessen är ett långt och
ännu så länge oöverskådligt steg.

Men även den mindre uppgiften för den direkta
processen, att utgöra en hjälpprocess vid
kvalitetsståltillverkningen är för järnhanteringen synnerligen
betydelsefull och väl värd de ansträngningar, som
nedlagts och undan för undan nedläggas på denna
frågas ekonomiska lösning.

Jag skall i det följande söka lämna en kortfattad
redogörelse för de förutsättningar som finnas för en
ekonomisk direkt järnframställning samt de tekniska
svårigheter som mött vid principens tillämpande i
praktisk drift.

Vid direkt järnframställning kan man arbeta efter
två linjer. I ena fallet utföres reduktionen av
malmen vid så låg temperatur, att smältning icke
inträder. Järnet erhålles då som en porös produkt,
benämnd järnsvamp. På grund av den låga
reduktionstemperaturen innehåller järnsvampen icke
nämnvärd eller i varje fall relativt låg kolhalt. För
erhållande av ett handelsdugligt järn eller stål måste
järnsvampen efteråt nedsmältas på ett eller annat sätt.

Enligt det andra tillvägagångssättet sker reduktion
och nedsmältning i samma ugn. Man kan erhålla
stålet direkt ur malmen i en enda operation. Detta
är naturligtvis i och för sig en fördel, ehuru
ekonomien hos en sådan process i hög grad är beroende
av hur stor del av reduktionen som slutföres innan
nedsmältningen börjar ske, och under vilka
förhållanden denna reduktion sker. Härtill återkommer
jag längre fram.

<b>Reduktion av järnmalm utan smältning.</b>

De viktigaste faktorerna vid bedömandet av
ekonomien hos denna -- jämväl för alla direkta
metoder grundläggande process -- äro erforderlig
kvantitet och kvalitet av 1. malm, 2. reduktionsmedel,
3. energi för processens genomförande.

<i>Reduktionsmedel och energiförbrukning.</i> De
<i>reduktionsmedel,</i> som i första hand kunna komma i
fråga är fast kol i någon form samt <i>koloxid</i> och
<i>vätgas.</i> Vissa kolväten kunna naturligtvis även
ifrågakomma men skola här förbigås såsom av mindre
betydelse.

Vid reduktion med kol har man att taga hänsyn
till följande två, till synes helt enkla reduktionsförlopp

FeO + C --><-- Fe + CO -- 36 700 v. e.
FeO + CO --><-- Fe + CO<sub>2</sub> + 2 300 v. e.

Malmen består visserligen icke av FeO, utan
vanligen av Fe<sub>3</sub>O<sub>4</sub> eller Fe<sub>2</sub>O<sub>3</sub>, men den väsentliga delen
av reduktionen är stadiet FeO --> Fe.

Som synes erfordrar reduktionen FeO + C =
= Fe + CO en ganska stor <i>tillförsel av energi</i> under

<img 1>
Fig. 1. Systemen Fe--O<sub>2</sub>--C och Fe-O<sub>2</sub>-- H<sub>2</sub> vid 1 atm. totaltryck.
</img>
det att reaktionen FeO + CO = Fe + CO<sub>2</sub> icke
förbrukar någon energi.

Det är därför utan vidare klart, att vare sig
reduktionen sker med utgång från koloxid eller kol, så bör
man sträva efter en hög halt av CO<sub>2</sub> i den avgående
reaktionsgasen, då därigenom förbrukningen av
såväl reduktionsmedel som energi avsevärt kan
nedbringas.

Hur stor skillnad i förbrukning av kol och energi
som uppstår vid reduktion med fast kol vid
överföring av kolet enbart till CO och vid fullständig
överföring till CO<sub>2</sub> framgår av följande siffror:
<table>
<td><td><td><td c><td c>Pr ton Fe<td>
<td><td><td><td c>Förbr. <td r>Energi<td>förbrukn.
<td><td><td><td c>C <td c>i Cal.<td c>i kWh
<td r>I <td>Vid framställning äv enbart <td>CO<td c>215<td c>655 000<td c>767
<td r>II <td>Vid framställning äv enbart <td>CO<sub>2</sub><td c>107<td c>307 000<td c>359
</table>
Att överföra all koloxiden till kolsyra direkt vid
reduktionen är emellertid icke möjligt. Reaktionen
FeO + CO--><--Fe + CO<sub>2</sub> har vid varje temperatur ett
visst jämviktsläge och den teoretiskt möjliga halten
av CO<sub>2</sub> är ganska låg vid de temperaturer, som
kunna ifrågakomma under reduktionens sista stadium
FeO --> Fe. Detta framgår av det i fig. l återgivna
jämviktsdigrammet.<footnote>Diagrammet är hämtat ur: <sc>Ralston,</sc> Iron oxide
recluction equilibria. Bulletin 296. Department of Commerce.
U. S. A. 1929.</footnote>

Enligt fig. 1 verkar en lägre temperatur gynnsamt
på bildningen av CO<sub>2</sub>. Man kan dock icke med
fördel hålla lägre temperaturer än ca 850°, då
reaktionen vid lägre temperaturer går synnerligen trögt.
Som en övre gräns kan sättas ca 1 000°, då man
måste hålla sig under de temperaturer, då malmen
kan befaras börja mjukna (se nedan).

Inom temperaturintervallet 850--1 000° kan man
enligt diagrammet påräkna ett förhållande Co<sub>2</sub> : CO
av högst 30 : 70 och då man i praktiken aldrig kan
räkna med att uppnå jämvikt, äro förhållandena
alltså ändå ogynnsammare i verkligheten.

En annan reaktion, som är viktig i detta
sammanhang, är reaktionen.

C + CO<sub>2</sub> --><-- 2 CO -- 39 000 v. e.

Jämviktsläget för denna reaktion varierar även i
hög grad med temperaturen och så, att halten av
CO stiger med temperaturen på bekostnad av CO<sub>2</sub>-halten.
Som diagrammet visar är exempelvis vid
900° förhållandet CO<sub>2</sub> : CO icke mera än ca 2 : 98
under det att vid 800°. CO<sub>2</sub>-halten uppgår till ca
10 %.

Om alltså reduktionen utföres genom upphettning
av en blandning av malm och kol vid 900° så
förorsakar denna reaktion mellan bildad CO<sub>2</sub> med kolet
en ytterligare sänkning av den CO<sub>2</sub>-halt, som skulle
kunna erhållas om reduktionen skedde med CO utan
närvaro av fast kol.

Om å andra sidan reduktionen utföres utan
närvaro av fast kol enbart med CO, som i så fall kan
tänkas framställd genom förbränning av kol i en
generator, så kan tydligen endast en ringa bråkdel
av kolets reduktionsförmåga tillgodogöras för
processen och en mycket hög kolåtgång blir följden.
Däremot behöver i detta fall ingen energi tillföras
processen, då denna reaktion, som nämnts, sker utan
värmeabsorption.

Nu är dock att märka, att olägenheten av att icke
helt kunna överföra reduktionsgasen till kolsyra vid
slutreaktionen FeO --> Fe i verkligheten icke äro fullt
så stora, som av det föregående möjligen kan synas.
Den bildade reaktionsgasen kan nämligen till stor
del utnyttjas för den förberedande reduktionen av
malmens Fe<sub>2</sub>O<sub>3</sub>, eller Fe<sub>3</sub>O<sub>4</sub> till FeO. Jämviktsläget
ligger här gynnsammare, ehuru den O<sub>2</sub>-mängd som
malmen håller utöver FeO i allmänhet icke räcker
till att höja CO<sub>2</sub>-halten i önskvärd grad. Reaktionen

Fe<sub>3</sub>O<sub>4</sub> + CO --><-- 3 FeO + CO<sub>2</sub> -- 600 v. e.

har t. e. som diagrammet visar ett högre kolsyretryck
vid jämvikt och detta gäller i ännu högre grad
omsättningen Fe<sub>2</sub>O<sub>3</sub> --> Fe<sub>3</sub>O<sub>4</sub>.

Dessutom bör framhållas, att den koloxidhaltiga
reaktionsgas, som erhålles ofta kan åtminstone
delvis tillgodogöras processen som bränsle för
uppvärmning av beskickningen och för utförande av
eventuellt förekommande endotermiskt reduktionsarbete.

Men även om gasens värmevärde till stor del kan
utnyttjas för processen, kvarstår alltid som ett
viktigt önskemål, att en hög CO<sub>2</sub>-halt i reaktionsgasen
erhålles. Det finns olika vägar föreslagna och
använda för att uppnå gynnsammare förhållanden i
detta avseende. Ett nära till hands liggande sätt
vid reduktion med koloxid är att absorbera den
bildade kolsyran i lämpligt absorptionsmedel och på
nytt använda den kvarvarande koloxiden för
processen. Jag skall senare i samband med
beskrivningen av några aktuella metoder nämna
ytterligare några dylika tillvägagångssätt.

Vätgas är även ett för järnsvampsprocesserna
viktigt reduktionsmedel. Visserligen torde en
reduktionsprocess med ren vätgas som reduktionsmedel
ställa sig väl dyrbar, men vätgas finnes i de flesta
förekommande kolsorter (träkol, stenkol, oljor) och
utövar ett mycket förmånligt inflytande på
reduktionsprocessen. Detta framgår enligt diagrammet
bl. a. av jämviktsläget för reaktionen

FeO + H<sub>2</sub> --><-- Fe + H<sub>2</sub>O (gasf) -- 8 100 v. e.

Det bildade vattnet är dessutom ännu lättare att
avskilja än kolsyra om man önskar fullständigt
utnyttja vätgasens reduktionsförmåga. En annan

förmanlig egenskap hos vätgasen kommer jag att
nedan beröra.

<i>Malmen.</i> Om också ett effektivt utnyttjande av
reduktionsmedlet och en låg energiförbrukning äro
väsentliga faktorer vid bedömandet av möjligheten
för en ekonomisk järnsvampprocess, så äro de icke
de enda faktorer, som äro bestämmande, då det
gäller att konstruera en lämplig ugnsanläggning för
processens utförande. Det som så många försök
strandat på har nog icke varit bristande hänsyn till
de teoretiska förutsättningarna för reduktionsmedlets
utnyttjande. Förhållandena måste även vara
avpassade efter den använda malmens egenskaper och
här uppstå ofta opåräknade praktiska svårigheter.

Reduktionen av ett järnmalmstycke till järn utan
smältning är ett intressant reaktionsförlopp. Det
torde få anses fastslaget, att reduktionens
inträngande i malmstycket sker genom gasdiffusion, som
blir möjlig genom det utreducerade järnets porositet.
Koloxiden diffunderar in i malmstycket och mötes av
utdiffunderande kolsyra. Ligger malmen inbäddad i
kolpulver är förloppet detsamma endast med den
skillnaden, att den bildade kolsyran vid utträdet ur
malmstycket reagerar med kolet under återbildning
av koloxid.

Gasernas diffusionshastighet bör alltså ha
inflytande på reduktionshastigheten. Förutsatt att
diffusionshastigheten är den enda på
reduktionshastigheten inverkande faktorn kommer man under
vissa plausibla antaganden till resultatet, att
reduktionstiden för ett sfäriskt malmstycke bör vara
omvänt proportionell mot kvadraten på malmstyckets
radie. Härav framgår vilken utomordentlig inverkan
malmens styckestorlek kan utöva på reduktionstiden.

Nu gäller emellertid detta antagande att
diffusionshastigheten ensam bestämmer
reduktionshastigheten icke annat än möjligen vid mycket höga
temperaturer. Såsom Stålhane och Malmberg<footnote>J. K. A. 1929 s. 95, 1930 s. 1 och 609.</footnote> visat, har
även en annan faktor stort inflytande vid lägre
temperatur, nämligen en viss tröghet hos reaktionen,
som är olika stor hos olika malmer. Styckestorlekens
inverkan på reduktionshastigheten är alltså mindre
än som motsvarar den angivna proportionaliteten
men är i varje fall betydande.

En ökning av diffusionshastigheten måste
medföra ökad reduktionshastighet. Då
diffusionshastigheten vätgas--vattengas på grund av särskilt
vätgasens låga molekylarvikt är mångdubbelt större än
för koloxid-kolsyra, så bör användandet av vätgas
eller en vätgashaltig reduktionsgas påskynda
reduktionen. Detta är också fallet. En teoretisk
beräkning har t. o. m. givit en 12 ggr hastigare
syretransport med vätgas som reduktionsmedel än med
koloxid förutsatt bl. a. att diffusionshastigheten är
ensambestämmande på förloppet.

Diffusionshastigheten och därmed reduktionshastigheten
nedsattes naturligtvis i viss mån om
malmen håller hög bergartshalt. Vidare reduceras
sintrad malmslig fortare än styckemalm.

En finkornig, rik järnmalm ger alltså den kortaste
reduktionstiden och en hög vätgashalt i
reaktionsgasen är även förmånlig i detta avseende.
Reduktionstiden behöver dock icke ha något avgörande
inflytande på processens ekonomi.

De största praktiska svårigheterna ha legat i
malmens tendens att mjukna under reduktionen,
varigenom malmstyckena eller kornen lätt sintra
ihop eller klibba fast på ugnsväggarna. Vissa
malmer hava dessutom tendens att falla sönder till
pulver, som vid vissa processer kan försvåra
utförandet. Malmens tendens att klibba är störst när
den delvis reducerats, dvs. när den uppnått
FeO-stadiet. Klibbningeri blir mindre framträdande om
malmen är fattig, ehuru bergartens sammansättning
naturligtvis även kan ha inflytande.

<i>Anrikning av svampen.</i> I samband med
malmfrågan står möjligheten att genom anrikning efter
reduktionsprocessen befria svampen från medföljande
bergart och andra under processen eventuellt
tillkomna föroreningar. Det har visat sig att en dylik
anrikning är möjlig. Om man utgår från rena råmaterial
såsom högprocentig slig och träkol, är visserligen en
sådan efteranrikning obehövlig, men i de fall
exempelvis, då fattig styckemalm användes, är
naturligtvis anrikning nödvändig. Det enda effektiva
tillvägagångssättet har därvid visat sig vara
magnetisk våtanrikning efter finkrossning av svampen.
Man har funnit, att våtanrikningen och den
efterföljande torkningen av svampen kan utföras utan
märkbar oxidering av denna.

<i>Svavelfrågan.</i> Ännu en omständighet av stor
ekonomisk betydelse måste man taga i betraktande vid
processens praktiska utförande, nämligen den
eventuella <i>svavelhalten</i> i malmen och reduktionsmedlet.
Då det ju gäller framställning av en råvara för
<i>kvalitetståltillverkning</i> måste denna fråga ägnas största
uppmärksamhet. Här i landet ha vi visserligen våra
svavelfria träkol och även svavelrena malmer, men
träkolen äro dyra och fordra en hög utnyttjningsgrad,
om processen skall ställa sig ekonomisk.

Om reduktionen utföres genom sammanblandning
av malm och fossilt kol erhåller produkten en
mycket hög svavelhalt och detsamma gäller om
processen utföres med koloxidhaltig gas, alstrad genom
förbränning av t. e. stenkol. Man kan emellertid
befria generatorgasen från sin svavelhalt genom att
vid tillräckligt hög temperatur låta den passera ett
filter innehållande bränd kalk. Gräsens svavelväte
absorberas då under bildning av CaS. Även vid
processer, där sammanblandning av malm och kol
äger rum finnes möjlighet att lösa svavelfrågan
genom införandet av en enkel raffineringsprocess.
Järnsvampsprocesserna ge därigenom möjlighet att
även med svavelhaltiga reduktionsmedel åstadkomma
svavelren produkt vilket är betydelsefullt.

<b>Direkta smältprocesser.</b>

Jag har hittills endast uppehållit mig vid
problemet att reducera malmen utan smältning under
bildning av järnsvamp. Det är naturligtvis icke
otänkbart att nedsmälta den bildade järnsvampen
direkt efter reduktionen eventuellt i samma
ugnsaggregat, varigenom stålet kan tänkas framställt i
en och samma process. De besparingar, som
härigenom kunna göras, nämligen tillgodogörande av
den bildade svampens värmeinnehåll, synas
emellertid icke motsvara de nackdelar, som äro förenade
härmed.

I många fall måste man nämligen tänka sig en
anrikning av den bildade svampen efter reduktionen,

och denna kan icke lämpligen utföras medan
svampen ännu har hög temperatur. Men även i de fall då
denna anrikning icke är nödvändig, så synes det
åtminstone icke för närvarande kunna medföra någon
vinst att sammankoppla reduktionsprocessen med
smältningsprocessen. En dylik kontinuerlig
nedsmältning försvårar möjligheten att träffa den
önskade analysen och utföra eventuellt erforderlig
raffinering.

Om man betraktar den direkta järnframställningen
uteslutande som en hjälpprocess för att tillgodose
stålverkens behov av ett prima skrot, så framgår
ännu tydligare fördelen av att stanna vid produkten
järnsvamp.

En annan fråga är, huruvida en smältprocess för
direkt framställning av stål utan järnsvamp som
mellanprodukt kan tänkas ge en lika billig produkt
som järnsvampsprocesserna. I så fall har naturligtvis
smältproeessen företräde även om det endast är
fråga om råjärnsframställning för stålverkets behov.

Överväger man de faktorer, som påverka det
framställda järnets tillverkningskostnad skall man
emellertid finna, att ju längre reduktionen hinner
förlöpa innan temperaturen höjes till
smältningstemperatur, desto större bli möjligheterna för en
ekonomisk process. Det vill säga, vägen över
järnsvamp bör alltid eftersträvas. En nedsmältning av
en blandning av kol och malm utan tillräcklig
förreduktion vid lägre temperatur medför alltid
följande olägenheter:

1. Låg CO<sub>2</sub> halt i den avgående reaktionsgasen,
dvs. hög kolåtgång.

2. Av samma anledning erhåller man hög
energiförbrukning, vilken ytterligare höjes genom
förhållandet, att reduktionsprocessen utföres vid onödigt
hög temperatur (stålugnstemperaturen i st. f. ca 900°).

3. Därtill kommer svavelfrågan, som är betydligt
svårare att lösa vid en smältprocess än vid en
järnsvampsprocess. Sammanblandning av svavelhaltigt
kol med järnmalmen måste vid en smältprocess alltid
medföra en relativt hög svavelhalt i stålet. Man
synes därför vid smältprocessen vara begränsad till
träkol som reduktionsmedel, om man önskar en
svavelren produkt.

Jag skall nu till sist ge en hastig överblick av de
metoder, som vuxit fram under de senaste
årtiondenas strävan efter en ekonomisk direkt
järnframställning. Jag skall icke tynga framställningen med
något mera fullständigt uppräknande av alla de
metoder, som prövats eller föreslagits, de äro
oräkneliga, utan endast hålla mig till några få
huvudsakligen svenska metoder, som väckt intresse inom
den svenska järnhanteringen.

<i>Sieurin's process.</i> En anläggning enligt Sieurins
förfarande finnes i Höganäs. Denna anläggning
har under långa tider varit den enda i världen,
som haft en regelbunden produktion av järnsvamp.
Denna har försålts till bruken inom landet och även
i viss utsträckning exporterats. Metoden började
tillämpas i industriell skala redan 1911 och
kapaciteten utgör numera ca 20 000 ton pr år.

Metoden är utarbetad speciellt med tanke på
förhållandena i Höganäs. Principen består däri, att
malmslig och kol lagervis inpackas i lergodskapslar,
vilka sedan upphettas i stora gaseldade ringugnar.
Reduktionen sker genom gasdiffusion mellan
kol- och malmskiktet. Kolets svavelhalt upptages av
kalk, som inblandas i kolmaterialet. Svampen
erhålles i form av sintrade porösa kakor.

Processen bör förbruka en ganska hög total
kolmängd på grund av den i förhållande till
produktionen relativt stora ugnsanläggningen, ehuru
kolmaterialets energiinnehåll effektivt kan utnyttjas för
processen. En olägenhet hos processen ligger i
användandet av tegelkapslarna, vilka äro en stor
förbrukningsartikel. Detta kanske icke betyder så
mycket för Höganäs såsom även varande lergodsproducent,
men minskar i någon mån möjligheterna för
processens utnyttjande på andra håll.

<i>Wibergs metod.</i> Enligt denna försiggår
reduktionen av malmen, som är i styckeform, i ett schakt.
Reduktionen sker med koloxid, som inledes nedtill i
schaktet. Den bildade reaktionsgasen, som alltid
håller en viss kvantitet kolsyra, ledes från ugnen
igenom ett med elektrisk ström upphettat kollager,
karburatorn, där dess kolsyrehalt genom reaktion
med kolet återföres till koloxid, som på nytt tillföres
reduktionsugnen. Det nya i Wibergs metod är den
eleganta princip, enligt vilken han utför gascirkulationen
för att öka kolsyrehalten i den avgående reaktionsgasen.

I stället för att såsom förut varit brukligt vid
användning av återkolningsprincipen uttaga den
cirkulerande gasen från schaktets översta del uttager han
den lägre ned och låter endast överskottsgasen
fortsätta upp genom schaktet. Genom att på så sätt en,
mindre gasmängd utför förreduktionen av malmen
erhålles högre kolsyrehalt i densamma och teoretiskt
kan en så hög CO<sub>2</sub>-halt erhållas (vid reduktion av
FE<sub>3</sub>O<sub>4</sub>)CO<sub>2</sub> : CO = 70 : 30) att reaktionsgasens
kvarvarande bränslevärde icke blir större än som
erfordras för malmens förvärmning.

Då reduktionsgasen när den från karburatorn
inkommer i ugnen har erforderlig reduktionstemperatur
och malmen förvärmes i schaktets övre del genom
avloppsgasens förbränning behöver icke
reduktionsugnen tillföras någon annan värmekälla, utan sker
den erforderliga energitillförseln i karburatorn
medelst elektrisk ström.

Processen bör tydligen teoretiskt sett kunna
utföras med låg förbrukning av såväl reduktionskol
som elektrisk energi.

Såvitt bekant har vid de hittills utförda försöken
endast träkol kommit till användning, men det är
naturligtvis icke uteslutet att i karburatorn ha någon
fossil kolsort och inkoppla ett kalkfilter efter
densamma för svavlets absorption.

Vad malmen beträffar, så måste denna vara i
styckeform och får icke vara mullbildande så att
schaktet kan igentäppas.

En mindre försöksanläggning enligt Wibergs
metod är utförd vid Domnarvet, vilken lär ha lämnat
tillfredsställande resultat.

<i>Christiansens metod.</i> I detta sammanhang kunna
de försök omnämnas, som blivit utförda av Christiansen
vid Nybergs gruvaktiebolag. Han omändrade en
vanlig Gröndals brikettugn till reduktionsugn med
avsikt att direkt reducera sligbriketterna efter
sintringen. Av intresse är särskilt det av Christiansen
utarbetade förfaringssättet för reaktionsgasens
återkolning. Han använde nämligen icke en elektriskt

uppvärmd återkolningsugn utan ledde gasen genom
varmblåsningsgeneratorer, som alternerande
tillfördes luft för kollagrets upphettning och
reaktionsgas för reduktion av kolsyran till koloxid.

<i>Norsk Staals process.</i> Denna erbjuder intresse
i första hand genom lösningen av karburatorfrågan.
Den gas som skall återkolas ledes först genom ett
schakt, där en högspänd ljusbåge alstras mellan
elektroder anbragta i schaktets övre och nedre del.
Gasen upphettas härigenom till 1700--1800°,
varefter den får passera ett kokslager, där den återkolas.
Innan gasen återföres till ugnen får den sedan
passera ett kalkfilter för svavlets absorberande.
Reduktionen utfördes i den första anläggningen, i
Trondhjem, i rullugn. Man avsåg särskilt användande av
lågprocentiga norska malmer, och visade det sig ,att
man någotsånär tillfredsställande kunde behandla
dem i rullugn utan för stor klibbningstendens.

Av intresse är det sätt varpå uppfinnaren, ingenjör
Edwin, tänkt sig lösa gascirkulationsproblemet. Han
tillämpar en inom kväveindustrien för generering av
vätgas för Haber-Bosch-förfarandet använd omsättning:

CO + H<sub>2</sub>O = CO<sub>2</sub> + H<sub>2</sub>.

Denna reaktion förlöper nämligen åt höger i närvaro
av lämplig kontaktsubstans (järnsvamp). Om nu en
del av den CO och CO<sub>2</sub>-haltiga reaktionsgasen på
detta sätt behandlas med vattenånga och sedan den
bildade kolsyran absorberas på lämpligt sätt, så har
alltså en del av reaktionsgasens kolhalt lämnat
processen i form av kolsyra och gasen i stället fått ett
lämpligt tillskott i vätehalt, vilken som förut anförts
verkar påskyndande på reduktionen. Kvantiteten
gas, som får deltaga i denna omsättning, kan
regleras så, att allt det kol som deltager i reduktionsprocessen
överföres till kolsyra. Denna princip har
emellertid, såvitt bekant, icke ännu praktiskt
tillämpats vid järnmalmsreduktion. Den torde
medföra en rätt komplicerad apparatur.

Försöksanläggningen i Trondhjem är numera
nedlagd. Men en större anläggning efter till stor del
nya principer är uppförd i Bochum i Tyskland. Den
är för närvarande i drift och lär arbeta med
tillfredsställande resultat.

<i>Ekelunds process.</i> En process som låtit tala om
sig på sista tiden är Ekelunds.

Här sker reduktionen med generatorgas utan någon
gascirkulation. Då i detta fall endast en ringa del
av koloxiden kan omsättas till kolsyra, blir
kolåtgången hög. Metoden är emellertid baserad på
stenkol som reduktionsmedel, varigenom kolåtgången
icke har samma dominerande inflytande på
processens ekonomi, som vid användande av träkol.
Stenkolsgeneratorgasen har dessutom en relativt hög
vätehalt, som medför ett gott utnyttjande av gasen.

Ekelund använder en frammakningsugn som
reduktionsugn för att undvika de olägenheter, som
kunna uppstå i en schaktugn med avseende på
sintring och mullbildning.

Den värdefullaste konstruktionen i Ekelunds
process torde vara hans generator. Vid reduktion med
generatorgas är det av vikt att få en kolsyrefri gas
av hög temperatur. Gasen bör ha en temperatur av
inemot 1 000°, då den införes i reduktionsugnen, för
att hålla temperaturen i ugnen vid lämplig nivå. Vidare
måste gasen vara varm för att kunna
svavelrenas genom kalkfilter. Ekelund löser problemet
genom att uttaga gasen i generatorns varmaste zon.
De destillationsgaser som bildas i generatorns övre
del inledas istället på nytt i bottnen på generatorn.

Den Ekelundska metoden förorsakar visserligen
hög kolåtgång, men förbrukar icke någon elektrisk
kraft, vilket kan vara till fördel på platser, där
kraftpriset är högt, men kolpriset är lågt.

En försöksanläggning enligt Ekelunds metod är
uppförd i Guldsmedshyttan. Försöken lära ha givit
tillfredsställande resultat.

<i>von Seth's järnsvampugn.</i> Att kunna utför,a
reduktionen i schaktugn är tilltalande, men man är
därvid i hög grad beroende av malmens karaktär.
Vissa styckemalmer, särskilt fattiga sådana, synas
emellertid förhålla sig väl i schaktugnen, åtminstone
vid de mindre dimensionerna på densamma, som
hittills kommit till utförande. En lycklig lösning av
schaktugnsproblemet har von Seth funnit. Han utför
ugnen med en rörlig botten, varigenom
beskickningspelaren hålles i rörelse. Härigenom hindras
sammanbakningen i viss grad och en jämnare reduktion
vinnes. En mindre ugn enligt denna pricip har varit i
drift med lovande resultat i Sandviken.

<i>Avestas metod.</i> Enligt denna utföres reduktionen
i rullugn. Malmen tillföres i sligform, varigenom en
snabb reduktion vinnes. För att hindra
sammanbakning under reduktionen blandas malm och kol
med en viss mängd kol i överskott. Sammanblandningen
sker dock icke förrän en del av reduktionen
redan utförts med den bildade reaktionsgasen.
Härigenom erhålles en relativt hög kolsyrehalt i
avgaserna. Gasen förbrännes före utträdet ur ugnen
och förvärmer därvid beskickningen. Den
erforderliga energimängden tillföres genom elektrisk ström
som ledes genom beskickningen mellan inuti ugnen
på lämpligt avstånd från varandra placerade kontaktringar.

Som reduktionsmedel har stenkol visat sig
lämpligt. Härigenom erhålles visserligen en hög
svavelhalt i svampen. Denna avlägsnas dock lätt genom en
tillsats av kalk till den svavelhaltiga svampen medan
denna ännu är varm eller efter återuppvärmning av
densamma. Användes träkol undgås svavelraffineringen.
Särskilt lämpligt har kolad sågspån visat
sig vara som reduktionsmedel. För svenska
förhållanden torde processens utförande med kolad
sågspån som reduktionsmedel ställa sig gynnsammast.

En ugn i full teknisk skala är för närvarande i drift
i Avesta.

<i>Direkta smaltprocesser.</i> Möjligheten att i större
skala framställa stål direkt ur malmen genom
nedsmältning av en malm-kolbeskickning torde först
närmare ha utretts av <i>ingenjör Carl Svensson,</i> som
utförde lyckade försök i Norge 1921--1922 i en
elektrisk stålugn. Han nedsmälte dels briketter av
malm och kol och dels obriketterad beskickning och
lyckades därvid med rimlig kraftåtgång direkt
erhålla ett mjukt stål.

Efter samma linjer arbetade ingenjörerna <i>Flodin</i>
och <i>Gustafsson</i> och en större anläggning enligt detta
förfarande byggdes först i Hagfors och sedan i
Långshyttan. Ugnen i Hagfors är emellertid nedlagd

och icke heller Långshytteugnen arbetar längre i det
ursprungligen avsedda syftet. Produktionskostnaderna
ha hittills visat sig bli för höga för dessa platser.

Som en sammanfattning av de direkta processernas
läge kan man säga, att det synes, som om nu äntligen
livsdugliga processer börja växa fram. Vilken
betydelse de kunna komma att få är för tidigt att med
bestämdhet yttra sig om. Det är ju i första hand en
kostnadsfråga och denna sida av saken kan ännu icke
anses fullt utredd.

Att de komma att få betydelse för kvalitetsståltillverkningen
synes emellertid vara klart och man
har nog icke heller rättighet att helt avvisa tanken,
att de skola kunna få även en mera kvantitativ roll
i världsproduktionen av järn och stål.

</chapter>
<chapter name="NOTISER">
<h3><i>NOTISER</i></h3>
<b>Elektriska inspektionens organisation.</b> 1931 års
riksdag gjorde vid behandlingen av frågan om anslag för
uppehållande av elektriska inspektionens verksamhet
uttalandet, att riksdagen, som funne den centralisering,
som nu rådde på ifrågavarande område, mindre
tillfredsställande, förväntade att k. m:t toge i övervägande,
huruvida den nuvarande organisationen fyllde de
anspråk som de senaste årens utveckling ställde på
densamma. Med anledning av riksdagsuttalandet
anbefallde regeringen kommerskollegium att taga frågan i
övervägande. Kollegiets yttrande, som avgavs den 29
december 1931 och finnes återgivet i "Kommersiella
meddelanden" (nr 1, 1932), innehåller i huvudsak följande:

Ifråga om inspektionens nuvarande arbetsuppgifter
framhålles, att med den synnerliga omfattning de
elektriska anläggningarna erhållit under senare år det
icke för närvarande vore möjligt för inspektörerna att
medhinna mera genomgående besiktningar av samtliga
nytillkomna koncessionspliktiga starkströmsanläggningar
eller periodisk kontroll av äldre sådana. För
nytillkomna anläggningar utfärdas mången gång utan
inspektionens besiktning s. k. drifttillstånd, så snart
någon i orten verksam, av inspektionen känd fackman
efter verkställd besiktning skriftligen förklarat, att
anläggningen är utförd i enlighet med gällande
föreskrifter och utan fara synes kunna tagas i bruk. Ett dylikt
förfarande har givetvis möjliggjorts genom den
likformighet och standardisering som efter hand blivit
tillämpad vid anläggningarnas utförande samt genom att
de ifrågavarande nyanläggningarna i allmänhet blott
avse utvidgningar av redan i drift varande
anläggningar. En utveckling efter dessa riktlinjer torde varit
den enda möjliga för att hålla statens utgifter för
kontrollverksamheten inom rimliga gränser.

Den i riksdagsmotioner och på annat sätt mot
inspektionens verksamhet framförda kritiken har varit
förenad med förslag till ändringar i det nuvarande
systemet, avseende dels en effektivare besiktningsverksamhet,
dels en väsentlig utvidgning av denna. Även om
framkommen kritik av läget ifråga om tillsynen över
elektriska starkströmsanläggningar i mycket bör anses
överdriven och missvisande, anser kollegium, att de
påtalade förhållandena förtjäna beaktande. Detta torde
gälla ifråga om behovet såväl av en effektivare tillsyn
över det nuvarande besiktningsobjektet som av en
utvidgad statlig eller av staten i en eller annan form
reglerad tillsyn jämväl över vissa förbrukningsanläggningar.
Besiktningsfrekvensen borde sålunda ökas, så
att inspektörerna bleve i stånd att förskaffa sig en
närmare förbindelse med de lokala organ som befatta sig
med elektriska anläggningars planerande, utförande och
övervakande. Härigenom kunde inspektörerna lättare
erhålla kännedom om ifrågasatta nyanläggningar och
revideringar samt på ett tidigt stadium avhandla med
vederbörande om lämpliga åtgärder.

Kollegium anser dock, att någon avsevärd sänkning
av olycksfallsfrekvensen knappast kan åstadkommas på
denna väg, utan att härför i första hand erfordras
upplysning av allmänheten. Skadefrekvensen kommer i
sista hand att bliva beroende av installatörers och
montörers yrkesskicklighet samt av den använda
materielens beskaffenhet.

I samband med en effektivisering av den elektriska
inspektionen torde åtgärder i samma syfte böra
vidtagas beträffande kollegii elektriska sektion.
Utvecklingen på det elektrotekniska området har medfört ett
trängande behov av revision av gällande föreskrifter
och utarbetande av nya författningsbestämmelser och
tekniska föreskrifter på skilda områden, vilka uppgifter
i främsta rummet tillkomma elektriska sektionen. För
dessa uppgifters lösande kräves dock större personal än
den som f. n. står till buds.

De utifrån framförda förslagen till omorganisation
av elektriska inspektionen hava avsett dels en
decentralisation genom befattningshavarnas utflyttning till resp.
distrikt, dels en ökning av statsinspektörernas antal. I
förstnämnda avseende har av en statsinspektör
ifrågasatts, att inspektörerna fortfarande skulle vara
stationerade i Stockholm, där även ett centralt chefsorgan skulle
finnas, samt att assistenterna skulle stationeras i resp.
distrikt. Kollegium finner det emellertid mest
rationellt, att även inspektörerna utflyttas till distrikten och
att de lokala inspektionsorganen friläggas från den
elektriska sektionen, vars funktioner böra mer än
hittills inriktas på de betydelsefulla och centrala
uppgifterna på det elektriska inspektionsområdet och vad
därmed sammanhör. Härigenom skulle likformighet
erhållas i organisationen med fartygs- och yrkesinspektionen.
Detta bör medföra inrättandet av en ny, fjärde statsinspektörsbefattning.

Vad angår frågan om utvidgad kontroll, över
elektriska anläggningar, torde vägande skäl föreligga för en
sådan beträffande förbrukningsanläggningar av mera
allmänfarlig art, bl. a. fabriker. Kollegium förutsätter
dock, att utvidgningen bör kunna i huvudsak
genomföras utan att den elektriska inspektionen ytterligare
nämnvärt betungas och utan att statsverket åsamkas
direkta kostnader.

Om den nuvarande tillsyningsmannaanordningen
utbrytes från kollegium och i dess ställe inrättas en
inspektörsbefattning, varigenom den lokala inspektionen
helt skiljes från kollegium, torde därigenom ej uppstå
behov av att särskilt chefsorgan, då chefsmyndigheten
bör bibehållas av kollegium, närmast av industribyråns
elektriska sektion. Att denna sektion bör undergå en
viss omorganisation, anser kollegium påtagligt.

Kommerskollegium hemställer slutligen till
regeringen, att denna, då det statsfinansiella läget sådant
medgiver, dels ville föreslå riksdagen en ökning av
antalet statsinspektörer samt uppflyttning av dessa från
lönegrad B 27 till B 28, dels anbefalla kollegium att
verkställa utredning angående de åtgärder vilka utan
kostnad för statsverket kunna vidtagas för vinnande
av en mera effektiv kontroll över de elektriska
starkströmsanläggningar, vilka nu äro underkastade statlig
tillsyn, ävensom om och i vad mån ytterligare kontroll
bör genomföras till förekommande av skada från
elektriska starkströmsanläggningar bl. a. medelst
genomförande av periodiskt besiktningstvång för sådana
anläggningar med anlitande av auktoriserade eller andra
privata besiktningsorgan.

<b>Yrkesinspektionens verksamhet år 1930.</b> Den
dagarna av socialstyrelsen publicerade berättelsen över
yrkesinspektionens verksamhet år 1930 anger antalet av
de genom yrkesinspektörerna med assistenter,
underinspektörerna och de kommunala tillsyningsorganen
inspekterade arbetsställena till 54 004 med ett
arbetarantal av 386 103. Antalet av yrkesinspektörer,
assistenter och underinspektörer gjorda inspektionsbesök
uppgick till 32,2 % av hos nämnda befattningshavare
registrerade arbetsställen. Under året ha, såvitt till
yrkesinspektionens kännedom kommit, arbetareombud funnits
vid 861 arbetsställen. Till avhjälpande av iakttagna
missförhållanden hava av yrkesinspektörerna och
assistenter lämnats 2 247 skriftliga meddelanden,
motsvarande 43,2 % av de gjorda besöken. För
underinspektörerna voro motsvarande siffror 2 317 och 15,8 %.

Under året inkommo till yrkesinspektörerna 89 877
anmälningar om olycksfall i arbete, därav 372 med
dödlig utgång. Av dessa olycksfall inträffade 76 131,
därav 217 med dödlig utgång, inom yrkesinspektionens
verksamhetsområde. Av angivna olycksfall hava
maskinella anordningar inom jordbruket vållat 456
anmälda olycksfall, därav 5 med dödlig utgång. Under
året hava till yrkesinspektörerna inkommit 20
anmälningar om yrkessjukdom. Av yrkesinspektörerna hava
under år 1930 gjorts 63 anmälningar till åtal, avseende
tillsammans 91 förseelser.

Av de i yrkesinspektionens register upptagna
ångpannorna och kokarna, 18 265, resp. 6 500 st., stodo 6 134
ångpannor och 5 344 kokare under kontroll av ångpanneförening.
Hela antalet under året inkomna intyg över
besiktning av hissar och kranar utgjorde 4 664.

Vid utgången av år 1930 voro hos yrkesinspektrisen
registrerade 2 094 arbetsställen med 2 256 avdelningar.
Yrkesinspektrisen med assistenter har under året
inspekterat 808 skilda arbetsställen, vid vilka sysselsattes
30 510 arbetare, därav 20 740 kvinnor och av dessa 1 826
minderåriga. Antalet verkställda inspektioner utgjorde
950. Vid slutet av år 1930 funnos arbetarombud
anmälda vid 156 av de under yrkesinspektrisens tillsyn
stående arbetsställena. Av ombuden voro 199 män och
70 kvinnor. Under året hava med anledning av
inspektion lämnats 217 skriftliga meddelanden till
arbetsställen, varvid 22,8 % av besöken givit anledning till
skriftliga anvisningar. Under året har yrkesinspektrisen
gjort 1 anmälan till åtal, avseende förseelse för
brott mot arbetstidslagen.

De hos bergmästarna registrerade arbetsställena
inom stenindustrien utgjorde 1 396, vartill komma
gruvindustriens arbetsställen, vilkas redovisning dock vållar
svårigheter. Bergmästarna och gruvingenjörerna
inspekterade sammanlagt 770 arbetsställen, vid vilka
sysselsattes 34 919 arbetare. Av dessa inspektioner gåvo
64, eller 8,3 %, anledning till skriftliga anvisningar.
Antalet till bergmästarna inkomna intyg över besiktnng
av hissar och kranar utgjorde sammanlagt 745. Under
året inkommo till bergmästarna 7 840 anmälningar om
olycksfall, därav 24 med dödlig utgång.

Hos sprängämnesinspektören hava under året varit
registrerade 34 fabriksföretag, vid vilka tillverkning av
krut, sprängämnen, ammunition och fyrverkeripjäser
försiggått. Inspektionerna hava omfattat 34 fabriker
för explosiva varor, vid vilka sysselsattes 1 808
arbetare. Dessutom hava inspekterats fabriker för
tillverkning och bearbetning av eldfarliga oljor samt vid 3
sprängämnesfabriker avsynats 28 nybyggnader. Av
sprängämnesinspektören ha under året med anledning
av inspektion lämnats 235 skriftliga anvisningar. Enligt
inkomna anmälningar ha under året inträffat 69
olycksfall, därav 7 med dödlig utgång. Alla olyckor med
dödlig utgång hava inträffat i fyrverkerifabriker.

Antalet hos de elektriska specialinspektörerna vid
1930 års utgång registrerade anläggningar var 4 738.
Under året inspekterades 686 elektriska anläggningar,
var och en i regel omfattande flera arbetsställen. 300
anläggningar hava erhållit skriftligt meddelande med
anledning av inspektioner. Till de elektriska
specialinspektörerna hava från yrkesinspektörerna under året
översänts 140 anmälningar om olycksfall, därav 17 med
dödlig utgång.

Yrkesinspektionens specialinspektörer för järnvägsdrift
hava under år 1930 besökt 1 636 arbetsställen. Av
dessa komma 272 på specialinspektörerna för statens
järnvägsdrift och 1 364 på specialinspektören för
enskild järnvägsdrift. Till specialinspektörerna hava från
yrkesinspektörerna under året översänts 3 560 anmälningar
om olycksfall i järnvägsdrift, därav 9 med dödlig utgång.

Hos skogs- och flottledsinspektören funnos vid
utgången av år 1930 registrerade 590 arbetsgivare, av
vilka 486 bedrevo skogsavverkning och kolning samt
104 flottning och flottledsbyggnad. Under året
inspekterades 116 arbetsplatser. Från yrkesinspektörerna
hava under året inkommit 10 249 anmälningar angående
olycksfall i skogsavverknings-, skogsvårds-, körnings-,
flottnings- och flottledsbyggnadsarbete, därav 32 fall
med dödlig utgång. Det övervägande flertalet
olycksfall hava inträffat vid huggning och fällning.

<b>Provisoriska gruvförordningar.</b> I propositioner till
årets riksdag har regeringen begärt förlängning av
giltighetstiden för nuvarande förordningar angående
upplåtelse av rätt till bearbetande av icke inmutningsbara
mineralfyndigheter å kronojord samt angående
upplåtelse av kronans jordägareandelar i gruvor.

Den förstnämnda förordningen innebär, att k. m:t
äger bevilja svenska medborgare tillstånd att mot årlig
avgäld och på vissa av k. m:t fastställda villkor under
en tid av för varje gång 10 år bearbeta och tillgodogöra
sig å kronojord befintliga fyndigheter av annat slag än
de som i gruvstadgan angivas kunna bliva föremål för
inmutning. Det av förra årets riksdag givna bemyndigandet
gäller intill den 1 juli 1932 och föreslås nu
förlängt med ytterligare ett år.

Den nu gällande förordningen rörande upplåtelse av
kronans jordägarandelar i gruvor antogs till en början
för ett år i sänder. Enligt riksdagsbeslut år 1929
förlängdes giltighetstiden till den l januari 1933.
Regeringen föreslår nu, att förordningens fortsatta
förlängning icke skall förbindas med någon tidsbegränsning, i
avvaktan på framläggandet av slutligt förslag till ny gruvstadga.

Förordningen innebär, att svensk medborgare äger
rätt att mot årlig avgift och under av regeringen
fastställda villkor under en tid av för varje gång högst 20
år upplåta begagnandet av kronans jordägarandel i
gruva, med rätt därjämte för den som erhållit upplåtelse,
att vid utgången av nämnda tid äga företräde till
förnyad upplåtelse, därest sådan ifrågakommer.

<b>Skattelättnad för bärgningsautomobiler?</b> I motioner
i båda kamrarna har föreslagits, att riksdagen hos
regeringen måtte begära utredning om, huruvida, i
beskattningshänseende s. k. bärgningsautomobiler böra
undantagas helt eller delvis från skatteplikt enligt
automobilskatteförordningen. Motionärerna åberopa en av
Bilverkstädernas riksförbund verkställd utredning, enligt
vilken hållandet av bärgningsbilar i allmänhet vore
förlustbringande. Då det för automobiltrafikens
upprätthållande är av betydelse, att tillräckligt antal
bärgningsvagnar finnas, synes det kunna ifrågasättas, om
ej dylika vagnar borde undantagas från skatteplikt eller
i varje fall meddelas uttrycklig bestämmelse, att i den
beräknade tjänstevikten ej inräknas de särskilda
anordningar som påfordras för automobilens användning som
bärgningsvagn.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska förbundet i Borås</b>
avhöll lördagen, den 19 december 1931 ordinarie
sammanträde å stadshotellet i Borås.

Som ordförande för dagen tjänstgjorde civilingenjör
Axel Nylander.

Stadgeenligt val av ordförande och sex styrelseledamöter
företogs, vilket resulterade i att till ordförande
omvaldes med acklamation överingenjör Alex. Engblom
varjämte samtliga styrelseledamöter likaledes omvaldes
med acklamation. Liksom förut består styrelsen sålunda
förutom av ordföranden, av vice ordförande överingenjör
Ph. Spade, sekreterare ingenjör Olle Wikström,
kassaförvaltare ingenjör Oscar Ohlson, klubbmästare
trafikchef Hjalmar von Porat samt medlemmar utan funktion
rektor Ivar Nordenskjöld och civilingenjör Axel
Nylander. De avgående revisorerna ingenjör Iwar Evers och
fabrikör Sigurd Lind samt revisorssuppleanten arkitekt
Nils Sörensen omvaldes likaså.

Ingenjör Nylander tog härefter till orda och framhöll
med anledning av kvällens föredragsämne, att det
inte vore första gången som Tekniska förbundet toge
upp kommunaltekniska spörsmål till behandling. Man
ansåg nämligen inom förbundet, att det vore högeligen
önskvärt, att någon organisation funnes som ville till
behandling upptaga dylika frågor, så att även de som
icke hade tillfälle att som ledamöter av stadsfullmäktige
eller andra stadens myndigheter sätta sig in i desamma,
finge tillfälle härtill. Förbundet har också under årens
lopp anordnat en rad föredrag i dylika ämnen,
exempelvis om gasverk, vattenverk, stadsplanefrågor, den
tekniska undervisningens ordnande osv.

Härefter överlämnades ordet till stadsingenjör B.
Sandström, som föreläste över ämnet "Framtidens
Borås". Tal. redogjorde inledningsvis för äldre
stadsplaner för Borås upp till generalplanen av år 1930.
Tidigare hade ingen hänsyn tagits eller ansetts
nödvändigt att taga till ökningen i trafikintensitet genom
motorismens snabba tillväxt. Detta vore emellertid nu
nödvändigt. Tal. redogjorde i detta sammanhang för
hur man i generalplanen sökt lösa dessa spörsmål genom
ett system av trafikleder för olika ändamål. -- Härefter
behandlades generalplanens disponerande av stadsområdet
för andra ändamål: bostads- och industriområden,
lek- och idrottsplatser, områden för allmänna byggnader,
naturreservat osv.

Tal. påpekade slutligen, att generalplanen icke
innebure någon slutgiltig lösning av de olika
stadsplaneproblemen. Den avsåge endast att utgöra en
inventering av önskemål och behov. I detta avseende har
det synnerligen omsorgsfulla och vidlyftiga arbetet fått
tjäna som förebild även för andra städer inom landet,
som haft liknande program att lösa. -- Efter föredraget
vidtog en livlig diskussion.

Bland de närvarande märktes ledamöter av
stadsfullmäktige och drätselkammaren samt en del
kommunala styrelser och nämnder, vilka institutioner samtliga
inbjudits att åhöra föredraget.

Efter sammanträdet avåts en gemensam supé under
glad och god stämning. <tab><tab><tab><tab><tab><i>Vm.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde i
sektionen för radio- och svagströmsteknik å Sveriges
kontoristförenings lokaler, Appelbergsgat. 58 (mellan
Drottninggatan och Vasagatan) fredagen den 5 februari 1932
kl. 20 precis. <sp>Ärenden:</sp> 1) Protokolljustering. -- 2)
Inkomna skrivelser. -- 3) <i>"Telefonsjökablarnas utveckling
under en 10-årsperiod",</i> föredrag med ljusbilder av
byrådirektör A. Holmgren. -- 4) <i>"Telefonkabelförbindelsen
Stockholm--Malmö",</i> föredrag med ljusbilder av
byrådirektör <sp>N. Hedén.</sp> -- Supé och samkväm.

<b>Avdelningen för Väg- och vattenbyggnadskonst</b>
sammanträder å restaurant Gillet måndagen den 8 februari 1932
kl. 19,30. Sammanträdet öppnas efter enkel kvart.
Ärenden: 1) Protokolljustering. -- 2) Inval. -- 3) Inkomna
skrivelser. -- 4) <i>"Undervisningen i vägteknik vid Tekniska
högskolan",</i> diskussion med inledningsanförande av
civilingenjör <sp>E. Paul Wretlind.</sp> -- Supé och nachspiel.
Pris för supé (smörgåsbord med småvarmt, snaps, pilsner,
kaffe och betjäning) kr. 5:50. Medlemmarna av
avdelningen för Teknisk undervisning hava inbjudits närvara
vid sammanträdet.

<b>Avdelningen för Industriell ekonomi och organisation</b>
håller extra sammanträde å restaurant Gillet, Brunkebergstorg
13, Stockholm, torsdagen den 11 februari 1932
kl. 19,30. Ärenden: 1) Val av justeringsmän. -- 2)
Föredrag med diskussion över ämnet <i>"Ingenjörens uppgifter i
depressionstider".</i> Inledningsanföranden av disponent
<sp>E. Bosæus,'</sp> direktör <sp>G. Klemming</sp> och direktör
<sp>E. Falk.</sp> -- Efter samrnanträdet anordnas samkväm å Gillets
festvåning.

<b>Avdelningen för Kemi och bergsvetenskap</b> sammanträder
fredagen den 12 februari 1932 kl. 19,30 å restaurant Gillet,
Stockholm. <sp>Ärenden:</sp> 1) Val av justeringsmän för
aftonens protokoll. -- 2) Inval. -- 3) Inkomna skrivelser.
-- 4) <i>"Square-setting, resumé över iakttagelser och rön
vid försök därmed i Svärdsjö gruvor",</i> föredrag med
skioptikonbilder av bergsingenjör <sp>Sven Thorné.</sp> -- 5) <i>"Något
om förtennade materials korrosion",</i> föredrag med
skioptikonbilder av civilingenjör <sp>Sven Brennert.</sp> -- Supé
och samkväm.

<b>Ordinarie allmänt sammanträde</b> hålles å restaurant Gillet
onsdagen den 17 februari 1932 kl. 7,30 e. m. (utan kvart).
<sp>Program:</sp> 1) Inval. -- 2) <i>"Svensk-dansk
Jernbane-bygning i Tyrkiet",</i> föredrag av arbetschefen, ingenjör
<sp>Jørgen Saxild.</sp> 3. <i>"Kort redogörelse över till
Turkiet levererade lokomotiv och järnvägsvagnar från
Nydqvist & Holm a.-b,",</i> av ingenjör <sp>Bengt Sjölin.</sp> --
Supé m. m.

<b>Tekniska föreningen i Eskilstuna</b> kallas härmed till
sammanträde lördagen den 30 jan. 1932 kl. 7 e. m. å
Stadshotellets klubbrum. <sp>Ärenden:</sp> 1)
Protokolljustering. -- 2) Inval. -- 3) Meddelanden. -- 4) Föredrag med
ljusbilder av civilingenjör <sp>E. Gustaf Larson:</sp>
<i>"Biltillverkningen vid Volvo".</i> -- Direktör <sp>C. E. Johansson</sp>
har lovat att efter supén hålla ett anförande om
mätmetoder vid Ford Motor Co. -- Supé och samkväm. (Pris för
supé, pilsner, kaffe och betjäning kr. 4:--. Vad som
önskas därutöver beställes av var och en.)

<b>Östergötlands tekniska förening i Linköping</b>
sammanträder å Frimurarehotellet i Linköping lördagen den 30 jan.
1932 kl. 7,30 e. m., varvid följande ärenden förekomma:
Kl. 7,30 e. m. Protokoll från föregående sammanträde. --
Meddelande om inval av nya medlemmar. -- Val av
styrelse och övriga funktionärer för år 1932. -- Kl. 8 e. m.
Föredrag med ljusbilder av professor <sp>E. Hubendick,</sp>
Stockholm, över ämnet: <i>Strävandena att finna andra
bränslen än bensin för automobildrift (Hesselmanmotorn
m. fl).</i> -- Supé med samkväm. -- Förslag till inval av nya
medlemmar torde insändas till styrelsen före den 29 jan.

<b>Tekniska föreningen i Hälsingborg</b> sammanträder å
Grand hotel i Hälsingborg lördagen den 30 januari 1932
kl. 7 e. m. 1) Allmänna ärenden. -- 2) Föredrag av
överingenjören i Aktiebolaget industribyrån, Stockholm, C.
<sp>Tarras Sällfors:</sp> <i>"Det moderna kontorets
organisationsproblem"</i> bl. a. omfattande den tekniska utvecklingen
på kontorsmaskinernas område. -- 3) Gemensam supé och
samkväm. Pris för supén: (stort smörgåsbord, småvarmt,
pilsner, kaffe och servis) kr. 5:50. -- Inträdes- och
medlemsavgifter kunna, om så önskas, inbetalas direkt till
kassören vid detta sammanträde.

</chapter>
<chapter name="TEKNISK TIDSKRIFT
HÄFT. 6 ÅRG. 62 6 FEBR. 1932">
<h1>TEKNISK TIDSKRIFT</h1>
<h2>HÄFT. 6 ÅRG. 62 <tab>6 FEBR. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Ekolodning, av fil. dr Per Collinder. -- Ekonomisk översikt. -- Notiser. -- Litteratur. --
Tekniska föreningar. -- Rättelse. -- Sammanträden.

</chapter>
<chapter name="EKOLODNING.">
<h2>EKOLODNING.</h2>
<h3>Av fil. dr <sc>Per Colliander.</sc></h3>
Under benämningen ek Glödning sammanfattar man
numera ett flertal metoder att bestämma avstånd
med användande av en ton-, stöt- eller explosionsvåg
med känd utbredningshastighet inom ett visst
medium, gasformigt, flytande eller fast. Det
avstånd man härvid kan bestämma är avståndet från
observatören till närmaste gränsyta mot ett annat
medium, varifrån ifrågavarande våg återkastas mot
observatören. Den storhet som härvid observeras är
tiden från vågimpulsens alstrande i omedelbar
närhet till observatören och till dess återvändande efter
reflexion mot gränsytan.

Det medium i vilket ekolodningen först utbildats
och kommit till allmännare användning är vattnet,
såsom även namnets senare del antyder. Tanken att
begagna ekot för bestämning av havsdjupet är över
hundra år gammal och kan föras tillbaka till den
franske fysikern Arago, vilken 1807 skall ha påvisat
sakens teoretiska möjlighet. Inga försök synas dock
ha blivit gjorda, och idén föll i glömska.

De moderna ekolodningsmeto derna med deras
mångsidiga användbarhet hava blivit möjliga dels
genom förfinade tidsregistreringsmetoder, dels ock
framförallt genom elektronrörets användning för
ljudförstärkning samt genom möjligheten att genom
audionförstärkare eller på annat sätt begränsa
mottagningen till ett vågband eller en svängningsform,
där ekot kan fås att överrösta alla de "parasitbuller"
från maskin, motor, propeller, vind och
vågrörelse, som man måste räkna med i ett maskindrivet
fartyg eller en flygmaskin.

I princip består som ovan nämnts ekolodningen i
en bestämning av tiden <i>(t)</i> mellan ljudalstririgen och
ekots återkomst. Djupet <i>(d)</i> erhålles ur formeln
<i>d = t / 2 V</i>
där <i>V</i> betecknar ljudets fortplantningshastighet.
Faktorn 2 beror på omständigheten att ljudet tillryggalägger
vägen mellan fartyget och bottnen två gånger.

Vid lodning på mindre djup måste en korrektion
införas på grund därav att ljudet ej tillryggalägger
exakt vägen 2 <i>d</i> utan ljudets väg utgöres av de två
sidorna avsändare--havsbotten och havsbotten--mottagare
i en triangel, vars tredje sida utgöres av avståndet
mellan avsändarens och mottagarens placering ombord.

Vidare förutsätter formelns användning att
fortplantningshastigheten <i>V</i> är känd. Denna beror som
bekant i första hand av mediets täthet och
kompressibilitet, vilka i sin tur äro avhängiga av mediets, i
detta fall havsvattnets varierande temperatur,
salthalt och tryck på olika ställen och olika djup.
Genomsnittligt kan ljudets fortplantningshastighet i
havsvatten sättas till 1 500 m/sek. Korrektionen
med hänsyn till temperatur, salthalt och djup kan för
mindre djup bestämmas genom jämförelse med
direkta lödningar med tråd. På större djup, och
särskilt i farvatten med starka strömsättningar, kan den
direkta lödningen ej ge tillräckligt noggranna
resultat, utan man måste här använda sig av
fortplantningshastigheter som teoretiskt härletts.

Ljudhastigheten i ett medium erhålles ur formeln
<i>V = [kvadratrot] y / g x</i>
där <i>y = c<sub>p</sub> : c<sub>v</sub></i> eller förhållandet mellan mediets
specifika värme vid konstant temperatur och konstant
tryck; där vidare <i>g</i> är mediets täthet och där
slutligen <i>x</i> är den verkliga kompressibiliteten.

Sambandet mellan de tre variablerna <i>g, x, y</i> och
havsvattnets temperatur, salthalt och tryck angives
här nedan i korthet. I genomsnitt kan man anse att
ljudhastigheten i havsvatten <i>växer</i> omkring 2,5 m
för varje °C temperaturökning, 1 m för varje
gram/liter salthaltsökning och 1,5 m för 10
atmosfärers tryckökning, motsvarande omkring 100 m
djupökning.

De bästa på detta sätt härledda tabellerna över
ljudhastigheten i olika delar av världshaven äro
engelska sjökarteverkets "Tables of the Velocity of
Sound".<footnote>Hydrographic Department H. D. 282. London 1927.
Stationery Office.</footnote>

<i>Havsvattnets täthet g</i> framställes genom uttrycket
<i>g = g<sub>o</sub> /</i>1 -- <i>p µ</i> 
där <i>p</i> är trycket i bar och µ medelkompressibiliteten
per bar mellan tryckgränserna 0 och <i>p. g<sub>o</sub></i> är
tätheten vid atmosfärtryck och är beroende av <i>salthalten.</i>
Den i ovanstående formel ingående medelkompressibiliteten
<i>µ</i> har av professor V. W. Ekman i
Lund uttryckts genom, ekvationen
<i>µ . </i>10<sup>8</sup> = 4886 / 1 + 0,000183 <i>p</i>
-- [227 + 28,33 <i>t</i> -- 0,551 <i>t</i><sup>2</sup> + 0,004 <i>t</i><sup>3</sup>] +
+<i>p</i> / 1 000 [105,5 + 9,50 <i>t</i> -- 0,158 <i>t</i><sup>2</sup>] -- 1,5 <i>p</i><sup>2</sup> <i>t</i> / 1 000 000 --
-- <i>o<sub>o</sub></i> -- 28 / 10 [147,3 -- 2,72 <i>t</i> + 0,04 <i>t</i><sup>2</sup> --
-- <i>p</i> / 1 000 (32,4 -- 0,87 <i>t</i> + 0,02 <i>t</i><sup>2</sup>] +
+ (<i>o<sub>o</sub></i> -- 28)<sup>2</sup> / 100 [4,5 -- 0,1 <i>t</i> -- <i>p</i> / 1 000 (1,8 -- 0,06 <i>t</i>)],

där <i>o<sub>o</sub></i>  är en karakteristik som beror av salthalten
och <i>t</i> är temperaturen.

<i>Havsvattnets verkliga kompressibilitet x</i> uttryckes
sålunda:

<i>x</i> = -- 1 <i>dv / v dp = µ + p dµ / dp</i> / 1 -- <i>p µ</i> . 10<sup>--6</sup>.

För <i>konstanten y</i> eller förhållandet mellan specifika
värmena härledes på ter mo dynamiska grunder uttrycket

<i>y = C<sub>p</sub> / C<sub>v</sub> = C<sub>p</sub> / C<sub>p</sub> -- T e</i><sup>2</sup>/ <i>g x J'</i>

där <i>C<sub>p</sub></i> är specifika värmet vid konstant tryck i
kalorier per gram per °C; <i>C<sub>v</sub></i> är specifika värmet vid
konstant volym, <i>J</i> är mekaniska värmeekvivalenten,
och <i>e</i> är den termiska utvidgningskoefficienten,
bestämd av Ekman och Knudsen. Även konstanten <i>C<sub>p</sub></i>
finnes bestämd och tabulerad.

Genom de anförda formlerna kan man beräkna
<i>g, x</i> och <i>y,</i> och ur dessa ljudhastigheten vid olika
temperatur, salthalt och tryck. Härur finner man
sedan ljudhastigheten vid olika temperatur, salthalt
och djup med hjälp av tabeller av V. W. Ekman.
Man kan därigenom beräkna ljudets varierande
hastighet på olika djup inom en viss vertikal
vattenpelare i havet från ytan och till bottnen. Ur dessa
lokala hastigheter bildas medelvärdet för
ljudhastigheten över hela vattenpelaren, och det är detta
medelvärde som finnes angivet i engelska
sjökarteverkets tabeller.

De på den här antydda vägen härledda
värdena på ljudhastigheten skilja sig i regel ej från
empiriskt funna värden med mer än 1--3 %.
Professor Hans Maurer vid tyska sjökarteverket har
utfört beräkningar över dessa korrektioner.<footnote>Se exempelvis Beiheft zu den Nachrichten für Seefahrer
Nr. 12. Berlin 1931. E.  S. Mittler & Sohn.</footnote> Som
exempel på hans resultat meddelas nedanstående
diagram (fig. 1) över den genomsnittliga
ljudhastigheten från havsytan till olika djup med varierande
västlig longitud på ångfartygsrouterna mellan
Engelska kanalen och New York.

Ur diagrammet finner man exempelvis att för ett
djup av 4 400 m på ifrågavarande route å 46° västlig
long. är den ljudhastighet man bör räkna med 1 505
m/sek. I allmänhet överstiger denna korrektion
sällan 1 %, men på mycket stora djup, till exempel

<img 1>
Fig. 1. Genomsnittliga ljudhastigheten <i>V</i> från havsytan
till olika djup för djup mellan 2 700 och 5 700 m på
ångfartygsrouterna mellan Kanalen och New York, mellan
40° och 50° västlig longitud.
</img>
den tiotusenmetersgrav som tyska kryssaren Emden
fann vid Filipinerna i april 1927, måste man räkna
med en korrektion på inemot 3 %, då ljudhastigheten
längst ned på grund av det enorma trycket vid
10 000 m djup teoretiskt befinnes vara ej mindre än
1 620 m/sek.

För närvarande hava ungefär tjugu år förflutit
sedan den första ekolodningen företogs, och redan
föreligga ett flertal ekolodningskonstruktioner efter
vitt divergerande principer. I det väsentliga torde
de kunna åtskiljas efter sättet för tidsbestämningen,
nämligen om denna är direkt eller indirekt.
Härnedan skola de viktigaste ekolodningsmetoderna i
korthet antydas.

<i>Behmlodet.</i> Den tyske fysikern Alexander Behm
tillkommer äran av den första ekolodkonstruktionen.
Uppslaget till sina forskningar på detta område
erhöll dr Behm genom oceanångaren Titanics
förolyckande efter sammanstötning med ett isberg och
den livligt diskuterade frågan huru dylika katastrofer
skulle kunna förebyggas. Varken ekot eller något
annat medel torde ännu ha lett till ett tillförlitligt
skydd mot sammanstötningar med isberg, men
undersökningarna på detta område ledde till att existensen
av ett eko i vatten för första gången blev otvetydigt
fastställt. För detta ändamål använde dr Behm ett
guldfiskakvarium av dimensionerna 27 X 25 X 12
cm; onekligen blygsamma mått i jämförelse med
ljudets utbredningshastighet i vatten, 1 1/2 km i
sekunden. Här lyckades det Behm att fotografera
oscillationsvågor med ett intervall av 0,0000007 sekund
samt att fotografiskt påvisa existensen i vatten av
ijudekot såväl mot den fria vattenytan som mot
bottnen och mot buktiga föremål i vattnet (fig. 2).

Behmlodet har genomgått en serie olika typer som
dock alla bibehållit den ursprungliga grundprincipen:
Ett roterande system med en spegel som kastar en
ljusstrimma på en cylindrisk skala, på vilken djupet
avläses. Fig. 4 visar skematiskt Behmlodets
funktionssätt. Nedtill synes en tvärsektion av fartyget


med ljudsändaren <i>(15)</i> nedtill till vänster. Denna
kan vara en elektrisk eller handslagsändare eller en
patron. Invid denna sitter avgångsmottagaren <i>(16)</i>
som igångsätter tidmätaren. Nedtill till höger synes
ekomottagaren <i>(13),</i> placerad i skydd för den direkta
vågen från sändaren och endast åtkomlig för ekot.
Övre hälften av bilden framställer tidmätaren. Det
roterande organet är i bildens mitt och består av en
spegel <i>9,</i> vridbar kring en axel i spegelns centrum,
vinkelrät mot papperets plan, samt ett
magnetankare <i>(1)</i> och diametralt däremot en motvikt. I
nolläget fasthålles ankaret <i>(1)</i> av elektromagneten
<i>(4)</i> varigenom fjädern <i>(12)</i> spännes, färdig att ge
spegeln en rotationsimpuls i samma ögonblick
elektromagneten blir strömlös. Till vänster synes en
ljuskälla <i>(6)</i> som genom linserna <i>(7)</i> och <i>(8)</i> kastar
en ljuspunkt på spegeln <i>(9),</i> vilken reflekterar
ljuspunkten mot den cylindriskt krökta skalan <i>(11)</i> av
matt glas; denna bör tänkas stå vinkelrätt mot bildens plan.

En lödning förlöper på följande sätt: Ett tryck på
knappen <i>(17)</i> startar sändaren <i>(15).</i> I samma
ögonblick påverkas mikrofonen <i>(16),</i> varvid kretsen <i>(20)</i>
blir strömlös och magneten <i>(4)</i> frigiver sitt ankare.
Fjädern <i>(12)</i> ger spegelsystemet en rotationsimpuls
och den rörliga ljuspunkten börjar glida utefter
skalan <i>(11).</i> Vad inträffar nu när ekot träffar
ekomottagaren <i>(13)</i>? Då blir kretsen <i>(19)</i> och därmed
sonometermagneten <i>(5)</i> strömlös och frigiver sitt
ankare <i>(3).</i> Detta ankare är en bladfjäder som
uppbär den förut nämnda sonometerlinsen <i>(7),</i> vilken
gör ett utslag vinkelrätt mot bildplanet. Den
horisontala ljusstrimma som den rörliga ljuspunkten
tecknat på skalan <i>(11)</i> bildar därvid ett skarpt hak.
Genom direkt avläsning av den punkt av skalan där
detta hak börjar, är djupet bestämt. Noggrannheten
är omkring en fjärdedels meter, varom artikelförfattaren
kunnat personligen övertyga sig vid arbete
med ett Behmlod under svenska
golvströmsexpeditionen 1929 i Norra ishavet.

Behmlodet är mycket lättskött samt utmärker sig
för en stor enkelhet i konstruktionen.

<img 1>
Fig. 2. Överst vattenytan, därunder den kulformiga ljudsändaren, koncentriskt med
denna två direkta ljudvågor, den ena nära bildens kant, den andra intill sändaren.
Omedelbart under ljudsändaren ekot från vattenytan. Nederst en vågböjd
metallstrimma samt ekot från två av dennas spetsar.
</img>
<img 1>
Fig. 3. Behmlodets konstruktion.
</img>
Det senare kan ej sägas om den apparat som i flera
avseenden står Behmlodet närmast, det franska
<i>ultrasoniska lodet,</i> som i gengäld är tekniskt mycket
fulländat. Tidmätningens och delvis ljudavsändningens
princip är densamma som i Behmlodet.
Instrumentet finns utfört i två huvudtyper. I den ena
sker djupavläsningen ej direkt, utan
sonometerkurvan ritas av ett stift på ett sotat papper, dock
bevaras även här den direkta
reproduktionen av oscillationens form, speciellt
ekovågens, som är av avgörande
betydelse för att undgå falska ekon. När man
arbetar med så känsliga
ljudregistreringar, finner man nämligen att
omgivningen är full av ljud, de flesta utan
betydelse för ekolodningen, och det är
mycket värdefullt att direkt, med öga eller
öra kunna urskilja sändarens typiska
svängningsform.

Den andra huvudtypen av det
ultrasoniska lodet kallas ekometer och är
vida enklare och mera lättskött samt
saknar registrering. Djupavläsningen sker
på samma sätt som i Behmlodet.

Det franska ekolodet arbetar med
ohörbara svängningar av perioden
l : 40 000 sek. Idén härrör från fysikern
Langevin och för ändamålet användes
en skiva piezoelektrisk kvarts, vars
egenperiod är ungefär den nämnda. När
kvartsen passeras av en elektrisk
oscillation av nämnda period, avger den till

<img 1>
Fig. 4. Ultrasonisk bottenprofil.
</img>
vattnet en tryckoscillation av samma period. Då
våglängden understiger sändarytans dimensioner,
sker utbredningen nära rätlinigt inom en smal kon
med axeln vinkelrätt mot sändarytan, och ej som det
hörbara ljudet, i alla riktningar.

Härav följer dels att vida mindre energi behövs
för att ge ett registrerbart eko, dels att
bottenlutningen ej nämnvärt inverkar på lödningen. Vid
ett vanligt ljudeko utbreder sig oscillationen nästan
sfäriskt och återkastas först av den närmaste delen
av bottnen, som ej nödvändigt är belägen lodrätt
under fartyget. I extrema fall har denna korrektion
visats uppgå till 30 %, och ännu värre är att exakta
beloppet ej kan fastställas utan uppmätning av
ekoriktningen, då reflexionen sker i ett tredimensionalt
rum, medan ekolodningen blott ger en serie
tvådimensionala profiler, vilkas mellanrum i regel är
många gånger större än djupet.

Langevinlodet har fortlöpande registrering av
djupet, varvid sonometerkurvan avbildas vinkelrätt
mot den sotade remsans rörelseriktning. På remsan
tecknar lodet således direkt en profil av havsbottnen,
bestående av en serie sonometerkurvor bredvid
varandra. Fig. 4 visar en profil av ett grund syd om
Landsort, betecknad av den ljusa kurvan, införd
efteråt för hand för att sammanbinda de bredvid
varandra följande ekoinsatserna. Överst synas
avgångsoscillationerna och där ovanför vattenytan, som
efteråt intecknats med kännedom om
kvartsprojektorns djup under denna. Nedanför bottenkurvan
följer en annan serie oscillationer, betingad av en
tredubbelreflexion mot botten, yta och botten.

Som mottagare tjänstgör avsändaren, då den
piezoelektriska processen i kvartsen är reversibel. Tack
vare växelströmmens relativt korta period och andra
omständigheter blir dock konstruktionen tämligen
invecklad och skymmande. Emellertid har på
grund av sitt automatiska arbetssätt och sin
precision det franska lodet utvalts för de svenska
sjömätningarna, där det nu använts två somrar med
ytterst goda resultat. Noggrannheten uppgives till
omkring 0,3 meter och snabbheten i förhållande till
den äldre lodningsmetoden omkring fyrafaldig.

Den franska apparaten torde liksom Behrns, vara
användbar på djup, större än 7--8 meter, under vissa
förhållanden ännu mindre.

Vid <i>engelska amiralitetets</i> Research Department
har konstruerats en redan mycket använd ekolodtyp,
fabricerad av firman Hughes i London. Denna har
en annan tidmätningsprincip än de redan nämnda,
angiven av amerikanen Fessenden. Apparaten har
två elektriska kretsar, en till ljudsändaren och en till
ekomottagaren. Kretsarna innefatta var sin
roterande strömbrytare, vilka båda äro fastade på samma
med konstant hastighet roterande tidmätareaxel.
Ljudsignalen utgår i det ögonblick då sändarkretsen
är bruten. Ekot kan höras i mottagarkretsen endast
i det ögonblick då en direkt kopplad bikrets är
bruten av den roterande mottagarströmbrytaren och
den induktivt kopplade huvudkretsen mellan
ekomikrofon och hörlur är i funktion.

De båda strömbrytande sektorerna äro
förskjutbara i fas, och fasvinkeln gånger
rotationshastigheten blir därför proportionell mot ekotiden, som
på detta sätt indirekt uppmätes. Även detta
instrument tillåter en noggrannhet av omkring 0,3 meter.

Det engelska ekolodet finns även i en självregistrerande
form. En fuktad pappersremsa indränkt
med stärkelsejodid rör sig mellan två elektroder, den
ena en spets och den andra den metallyta, mot
vilken papperet vilar. När ekomikrofonströmmen
passerar från spetsen genom papperet,
dekomponeras elektrolyten och fri jod förenar sig med
stärkelsen, avfärgande papperet på den punkt där ekot
inträffat. Härigenom erhålles en direkt bottenprofil
genom lödningar upprepade en gång i sekunden.
Registreringens noggrannhet uppgives till omkring 1
meter.

En rätt intressant form av ekolod är den som
användes vid Förenta staternas sjömätningar, den s. k.
<i>Fathometern.</i> Denna har en cirkulär
halvgenomskinlig skala graderad i famnar. Bakom denna
roterar en liten neonlampa med 4 varv i sekunden.
En ljudsignal utsändes under vatten varje gång
lampan passerar nollmärket, och när ekot inträffar,
ger neonlampan en ljusblink. Tack vare
rotationshastigheten sammanflyta ljusglimtarna från på
varandra följande lodskott, och man kan direkt avläsa
djupförändringarna genom att följa den röda
ljusstrimmans vandring på skalan. Apparaten är
angiven av Fessenden och fabriceras av Submarine
Signal Co. i Boston samt Atlas-Werke i Bremen och
benämnes även "Atlas-Lot".

Utrymmet medger ej att nämna alla ekolodfabrikat
eller att följa det gångna decenniets vackra
utveckling av ekolodens användning på världens olika hav.
Ett flertal sjökarteverk ha ekolod av olika typer i
användning. Även på flera hundra av de stora
linjeångarna såväl som på fiskefartyg äro ekolod redan
i bruk.

De första ekolodningsförsöken gjordes av dr Behm
vid Kiel och något senare av den franske
hydrografingenjören Marti i Engelska kanalen. I större skala
gjorde Förenta staternas marin midsommaren 1922
en profil över Atlanten till Gibraltar octi strax
efteråt upplodades ett stort område av sh elf
sluttningen utanför kaliforniska kusten. Sedan dess har
ekolodningen allt mera utbrett kännedomen om de
olika havens bottenskulptur, som befunnits mycket
rikare på ojämnheter än man förr kunde förmoda.

Den tyska forskningsexpeditionen med "Meteor"
1925--1927 hemförde ett material av inemot 40 000
oceanlodskott fördelat på fjorton tvärprofiler av
Sydatlanten, och den tyska kryssaren Emden lodade

i april 1927 med några beundransvärt väl lagda
sicksackkurser strax öster om Filipinerna det största
hittills kända oceandjupet, 10 790 meter, beläget i
en kvadratisk grav av 3--4 km sida med djup
allestädes mer än 10 km.

Ett banbrytande vetenskapligt arbete, i vilket
ekolodning ingått som väsentlig del är dr Vening
Meinesz' fleråriga expeditioner kring världshaven i
holländska undervattensbåtar. Han har föresatt sig och
löst uppgiften att genom pendelobservationer under
vatten bestämma tyngdkraftsanomaliernas regionala
fördelning och deras samband med världshavets
bottenskulptur, vilken samtidigt bestämts med ett
ekolod av Admiralty-modell. Vening Meinesz' ännu
ej slutberäknade undersökningar synas leda till
slutsatser av betydande allmängiltighet rörande
kontinenternas och bergskedjornas bildning.

Av arbeten i våra närmare omgivningar må
nämnas den bathymetriska karta<footnote>Bathymetric chart of the Bothnian Bay and the North
Kvark, Fennia 52, nr 6 Hfs 1930 Statsrådets tryckeri.
</footnote> över Bottenviken som
blivit uppgjord av dr Henrik Renqvist vid Finska
havsforskningsinstitutet på grundval av lödningar
med en Admiralty-apparat somrarna 1927--29.
Apparaten var icke självregistrerande; noggrannheten
vid djupavläsningen uppgår enligt Renqvist
till 1--2 decimeter.

De svenska sjömätningsfartygen Falken och Svalan
ha sedan resp. en och två somrar arbetat i
Stockholms skärgård och i dess omgivningar i öppen sjö.
Bland deras resultat äro en upplodning av Östersjöns
djupaste grav, Landsortsdjupet samt upptäckten av
tre förut okända grund med mindre än tio meters
djup till sjöss utanför Huvudskär och Sandhamn.

Även en svensk forskningsexpedition har gjort
oceanlodningar med ekolod, ehuru i mindre skala,
nämligen byrådirektör J. W. Sandströms första
Golfströmsundersökning vid Spetsbergen. Grönland och
Novaja Semlja, i vilken artikelförfattaren deltog som
sjömätare och astronom. Här som på andra ställen
visa ekolodningarna att oceanbottnen är mycket mer
kuperad än man föreställt sig på grundval av de
glesa tidigare oceanlodningarna med wire. Den
bifogade bilden (fig. 5), som här publiceras, anger en
del av vår expeditions resultat i form av en profil
över Grönlandshavet ungefär efter parallellcirkeln
72° N, förlängd med en Skematisk profil över
Skandinaviska halvön till Haparanda. De vertikala
linjerna ange lodskott och den prickade konturen
bottnen enligt de omgivande äldre lödningarna.

Likheten i ytskulptur mellan land och hav är ej
ägnad att förvåna. På jordytan verkar det rörliga
vattnet och isen som en mäktig skulpterande kraft,
som visserligen gräver ut dalar och flodfåror i smått,
men i stort småningom nivellerar jorden, förtärande
bergskedjorna och igenfyllande lågländerna. På
oceanbottnen verka endast de som det vill synas
ytterst långsamt utjämnande isostatiska
förflyttningarna och kalkslambildningen. Sålunda vilar
jordens mäktigaste bergskedja på Atlantiska oceanens
botten, och djupgravar sådan som Kongoflodens och
Hudson rivers fortsättningar synes man förgäves få
söka ovan vattenytan.

Som vi i inledningen framhöllo, behöver ekolodningen
principiellt ingalunda begränsas till vattnet som medium.

Dr Behm har sålunda konstruerat ett ekolod för
luftnavigering, som tillåter att direkt bestämma
höjden över marken i tjocka eller mörker och alltså kan
göra flygningen oberoende av aneroiden och
lufttryckets variationer under flygningen. Denna
apparat har använts såväl i flygmaskiner som i de stora
Zeppelinluftskepp en. Det är även känt att den
nyligen förolyckade professor Alfred Wegeners
expedition utfört ekolodningar på Grönlands inlandsis och
enligt pressen gjort mycket intressanta upptäckter
rörande dess mäktighet.

Ekolodets användningsmöjligheter ha säkerligen
ännu icke utnyttjats till fullo. Vi ha nämnt
användningen för flygning och uppmätning av inlandsisen
på Grönland. Av vad som sades i början av denna
uppsats framgår även den teoretiska möjligheten att
mäta lösa jordlagers mäktighet, ehuru detta såvitt
mig bekant ännu ej utförts eller försökts.

Ekolodningens noggrannhet ligger för närvarande
vid omkring 2 dm för mindre djup, motsvarande en
tidslängd av 0,00026 sek. Det förefaller sannolikt att
denna noggrannhet bör kunna fördubblas.

<img 1>
Fig. 5.  Djup- och höjdprofil, Grönland--Haparanda.
</img>

Åtminstone lär en registreringsnoggrannhet av 0,00013 sek.
ha uppnåtts med en kvartskronograf, konstruerad av
mr. Marrison vid Bell Telephone Co. i Förenta
staterna. Med dennas hjälp har man kunnat fastställa
variationen i en pendels svängningstid på grund av
tyngdkraftens förändring med månens ställning på
himlen.

Sämre förhåller det sig med möjligheten att mäta
små djup. Det gäller här att i registrerings- eller
tidmätningsapparaten äga ett så lättrörligt och
samtidigt kraftigt dämpat mekaniskt system att
avgångsvågen icke sammanblandas med ekovågen.
Mindre djup än 7 meter äro för närvarande ej säkert
uppmätbara med ekolod, motsvarande en minimitid
av omkring 0,01 sek. Men det förefaller uppenbart
att denna tid bör kunna förkortas, om det gäller
apparater, som ej skola användas på fartyg till sjöss
utan för vattenbyggnadsundersökningar eller andra
liknande ändamål.

<i>Litteratur:</i>

Hydrographic Review, edited by the International
Hydrographic Bureau, Monaco 1923--1931, Vol. I--VIII, med
utförliga litteraturhänvisningar.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
De nu föreliggande amerikanska produktionsstatistiska
data för december antyda nära nog över lag en
fortskridande försämring av läget. Å andra sidan har de
amerikanska statsmyndigheterna under januari månad
vidtagit mera resoluta åtgärder för att stoppa
deflationen och måhända, från det nuvarande läget sett,
åstadkomma en viss inflation. Dessa åtgärder ligga på det
penningpolitiska planet, och en förutsättning för att de
skola bliva effektiva är för den skull, att de även
lyckas utöva erforderlig psykologisk verkan. Avsikten
är att lätta penningmarknaden genom att staten bereder
banker, järnvägar och hypoteksinrättningar ökade
kreditmöjligheter. För ändamålet har bildats Financial
Reconstruction Corporation med ett eget kapital på
$ 500 mill. och med rätt att upptaga obligationskredit
på $ 1 500 mill. För att denna upplåning skall kunna
ske på goda villkor och sålunda medföra förmånliga
räntesatser för den slutlige kredittagaren har bolaget
fått utnyttja statens kreditvärdighet vid sin upplåning.
Strävandena att på denna väg även bereda de ganska
allmänt hårt ansträngda amerikanska kommunala
finanserna lättnad ha icke tillmötesgåtts av kongressen, då
detta ansågs medföra för stor inflationsfara. Man vill
ha kreditpolitiken helt i hand och måste för den skull
undvika alla risker för inflation med åtföljande allt
för starka accelererande krafter, som möjligen kunna
bliva övermäktiga. Chef för det ifrågavarande
företaget blir general Dawes och ordförande i styrelsen
blir chefen för Federal Reserve Board --
centralbanksorganisationen -- E. Meyer. Valet av ledning talar för
att man kommer att göra vad som står i mänsklig makt
dock utan att ge sig in på några äventyrligheter.

Såsom förut nämnts visar produktionen inga tecken
till återhämtning. Federal Reserve Boards
produktionsindex slår för december nytt bottenrekord med en
siffra på 71. Motsvarande siffra 1930, som var
sistnämnda års oförmånligaste, var 82. Medan produktionen
av mineral ökats -- indextalet för denna näringsgren
visar en stegring från 81 till 83 -- så ha "fabrikat" med
dess större vikt i generalindexen gått ned från 71 till 69.
Basår för indexen är åren 1923/25. Ståltrustens orderstock
är den lägsta under de sista två decennierna och
uppgick för december till 2,74 mill. ton mot 2,93 för
november och 3,93 för december året förut. Den totala
tackjärnsproduktionen under det gångna året har
utgjort 18,6 mill. ton mot 31,9 mill. året förut och för
stål voro motsvarande siffror resp. 25,4 och 39,9 mill.
ton. 'Senaste rapporten för stålindustriens
sysselsättning visar att tillverkningskapaciteten utnyttjas till
28 %, vilket dock innebär en svag säsongsmässig
förbättring. Denna basindustri har drabbats hårdare av
lågkonjunkturen än snart sagt alla andra. Detta
avspeglas icke blott i produktionskvantiteterna utan även
i fjolårets redovisade netto för ståltrusten, som
publicerades under sista januariveckan. Vinsten före
belastning av obligationsräntor och avskrivningar har
sjunkit från $ 157,7 till 46,5 mill., och nettot utgör
$ 13,0 mot 104,4 mill. för 1930. Det rena
produktionsresultatet var icke ens så gott som nämnda siffra
anger, utan en förlust på cirka $ 1,5 mill. En vinst har
kunnat redovisas, därför att ett överskott uppkommit
på den realisation av tillgångar för stadigvarande bruk,
som ägt rum under andra och tredje kvartalet i år.
Sista kvartalets utdelning har sänkts för stamaktierna
från 1 till 1/2 % men utgör för preferensaktierna
oförändrat 1 3/4 %. Bilproduktionen företer lägre
siffror än tidigare för fjolårets båda sista månader.
Under november tillverkades endast 69 000 vagnar mot
80 000 under september och 129 000 under november
1930. Den ännu blott preliminära siffran för december
innebär bottenrekord hittills för den moderna
amerikanska automobilindustrien. Januari visar en
återhämtning, vars storlek dock icke ännu kan säkert
fastställas. Denna näringsgrens ekonomiska resultat för
fjolåret avspeglar givetvis den starka reduceringen av
omsättningen. För General Motors del utgör
vinstminskningen gentemot närmast föregående år $ 57 mill.
till $. 97. Beloppet av de under december slutna
byggnadskontrakten är ungefär 10 % lägre än det för
november, och jämfört med samma månad föregående
år är minskningen cirka 45 proc. Bomullsindustriens
konsumtion av råvara håller sig väl uppe jämfört med
såväl närmast föregående år som föregående månader,
medan däremot ylleindustrien visar avmattning efter
höstmånadernas goda sysselsättning. Järnvägstrafiken
har under årets sista kvartal hållit sig på en tämligen
konstant nivå, som dock innebär en avsevärd
försämring -- cirka 20 % -- gentemot såväl föregående år
som första halvåret av 1931.

December månad medförde ett fortsatt kursfall på
New Yorks fondbörs. Detta blev dock under månadens
senare hälft något långsammare. Under januari månad
resulterade bildandet av förutnämnda Financial
Reconstruction Corporation och de utsikter till inflation, som
detta ansågs medföra, i en mindre kursstegring, som
dock mot slutet av månaden ebbat ut. Kursnivån vid
månadens slut var den lägsta hittills. Kursfallet sedan
1931 års början uppgår till cirka 40 %, medan
kursnivån under hela 1930 endast föll cirka 15 %.

Trots att sålunda produktionsstatistiken icke ger
anledning till några ljusa förhoppningar för den närmaste
framtiden, har man dock icke minst på grund av det
nya statliga kreditinstitutets tillkomst all orsak att noga
följa utvecklingen i U. S. A. under den närmaste tiden.
Det är nämligen icke uteslutet, att denna åtgärd kan bryta
udden av den nu förhärskande pessimismen och
därigenom skapa en väsentlig förutsättning för återhämtning.

Den <i>engelska</i> tunga industrien synes ha fullt tydligt
om än icke i högre grad påverkats av övergången till
pappersvaluta. Tackjärnstillverkningen under sista
kvartalet har uppgått till 0,93 mill. ton mot 0,85 mill.
ton kvartalet förut. December var kvartalets
förmånligaste månad med en kvantitetssiffra på 0,34 mill. ton
eller endast 0,01 mill, mindre än samma månad året

förut. Även för stål var det sista kvartalet av
föregående år relativt förmånligt och tillverkningen uppgick
till 1,36 mill. ton mot 1,21 mill. ton under fjolårets tredje
kvartal och 1,3 o mill. ton under 1930 års sista tre
månader. Inom ylleindustrien var läget vid årsskiftet
bättre än ett år tidigare, kapaciteten utnyttjades till 15
à 20 % mer än ett år tidigare. Inom bomullsindustrien
pågår ett guerillakrig med smålockouter och strejker,
som givetvis verkar synnerligen oförmånligt, och som
såväl arbetar- som arbetsgivarorganisationerna söka komma
tillrätta med. Trots det rådande läget i Indien har
efterfrågan därifrån på bomullsvaror varit relativt stor.
Arbetslösheten i England visar en svag nedgång sedan
november. De arbetslösa utgjorde 20,9 % av de
arbetslöshetsförsäkrade per den 21/12 mot 21,4 % den 23/11 i fjol
och 20,2 % den 22/12 1930; antalet försäkrade uppgick
vid nyssnämnda tillfälle i december i fjol till cirka 9,59
mill. Antalet fullständigt arbetslösa var vid samma
tidpunkt 2,00 mill. mot 2,07 mill. en månad tidigare och 1,68
mill. ett år förut. Den engelska fondmarknaden har icke
visat fullt samma starka kursfall under december som
den amerikanska men däremot under januari företett
ungefär samma utveckling som den på New Yorkbörsen.

Den <i>franska</i> industriens sysselsättning visar en
fortsatt sakta nedgång. Den för november föreliggande
officiella produktiorisindexsiffran (1913 = 100) är 115
mot 117 för oktober och 135 för november 1930.
Gruvindustrien visar för nämda månad en ytterligare
stegring med en point mot 2 för oktober till 108, men det
meddelas redan nu, ehuru generalindexen för december
icke föreligger, att förutnämnda gruppsiffra för
december indicerar minskad sysselsättning, ty de två sista
månadernas stegring har borteliminerats. I övrigt
märkes en nedgång på 4 points för maskinindustrien till
124 och för metallurgiska industrien på 4 points till 89.
Produktionsminskningen för automobilindustrien har
däremot avstannat; indextalet för densamma har endast
fallit 2 points till 490, medan motsvarande fall för
oktober var 22 points. Textilindustrien visar den i
förhållande till 1913 oförmånligaste utvecklingen, i det
indexsiffran för densamma är endast 62 för november; för
samma månad i fjol var den 86.

Den franska prisnivån fortfar att sakta falla. Den
officiella indexsiffran för december var 413 mot 417 för
november och 423 för oktober samt 498 för december
1930. Prisfallet är något starkare för importvaror än
för inhemska varor, ty de förra ha fallit med
genomsnittligt 16 % under det de senare sjunkit knappa 10 %.
Indextalet för livsmedelsgruppen visar en stegring på 7
points till 463, medan nedgången från råmaterial
framgår av indexsiffrorna 383 för november och 370 för
december.

Tillverkningssiffrorna för den tunga <i>tyska</i> industrien
för december äro mycket oförmånliga. Den framställda
kvantiteten tackjärn innebär nytt bottenrekord med
0,35 mill. ton mot 0,43 för november och 0,61 mill. ton
för december ett år sedan. Ståltillverkningen visar
samma ogynnsamma utveckling och den producerade
kvantiteten uppgick endast till 0,44 mill. ton eller 0,11
mill. ton mindre än under november och 0,30 mill.
mindre än under december 1930. Den kontinentala
textilindustrien och framför allt den tyska lider svårt av de
engelska tullarna och de allmänt växande tullbarriärerna
i olika länder. Framför allt har den tyska trikåindustrien
-- ull, bomull, silke och konstsilke -- som täckt
ungefär 50 % av den engelska importen av dylika varor
drabbats hårt.

De nu föreliggande siffrorna för <i>vår</i> handelsbalans
under det gångna året ge vid handen, att under
detsamma importen överstigit exporten med 312 mill. kr.
och att december månad varit något förmånligare än
väntat. Det senare torde snarare bero på tillfälliga
omständigheter än på verkningar av valutaförsämringen.
För 1930 var motsvarande siffra 112 mill. kr.
Fraktnettot beräknades för 1930 till 189 mill. kr. och räntorna
på våra utländska placeringar till cirka 20 mill kr. För
det nu tilländalupna året måste dessa siffror uppvisa
en avsevärd nedgång, och trots den kapitalimport --
enligt bankinspektionens beräkningar cirka 37 mill.
kr. -- som ägt rum under året, måste uppenbarligen
betalningsbalansen för fjolåret visa ett underskott å
cirka 100 mill. kr. Motsvarande siffra beräknades av
kommerskollegium för 1930 till 245 mill. kr. Under
sistnämnda år användes endast cirka 30 mill. kr. av vår
valutareserv för täckande av denna balans. Under
fjolåret har däremot icke mindre är 300 mill. kr. av vår
valuta- och guldreserv måst tagas i anspråk för att
täcka det gångna årets och det närmast föregående
årets hopade anspråk. Grunden till vår likviditetskris
framträder fullt tydligt av ovan angivna siffror liksom
också möjligheten av att i tid förebygga alltför stor
flytande skuld genom åtgärder från de för vår valutas
vård ansvarigas sida.

Riksbankens valutareserv börjar åter visa en sakta
stegring, sedan kronan efter en återhämtningsperiod
legat relativt stilla och exportörerna funnit tidpunkten
lämplig sälja sina skeppningsväxlar. Enligt senaste
rapport uppgår valutainnehavet hos riksbanken till i det
närmaste 80 mill. kr. Denna årstid brukar vanligen
visa ökade anspråk på valuta från exportörerna. Det
ovissa handelspolitiska läget och det på grund därav
rörliga prisläget på flertalet marknader i förening med
det allmänna konjunkturläget inbjuder tydligen till
största försiktighet från importörernas sida. Nedgången
i kreditanspråken på riksbanken efter årsskiftet är
närmast något starkare än normalt. Den stora labiliteten
på snart sagt alla det ekonomiska livets områden är
givet ägnad att starkt begränsa alla kreditanspråk, och
de höga räntesatserna och den tillämpade
kreditpolitiken medverka härtill.

Läget i vårt land och i flertalet andra länder i Europa
kännetecknas i allra högsta grad av den ovisshet, som
egna och andra länders handelspolitiska åtgärder --
tullar, importkvotering och importförbud -- kunna komma
att resultera i för den egna exporten och produktionen.
Även om den finansiella krisens högspänning visar
tecken att sakta mattas, så har det handelspolitiska kriget
fört in ett ovisshetsmoment i den närmaste tidens
ekonomiska utveckling av minst lika ödesdigert och
säkerligen mera svåravvecklat slag. Tecknen till ljusning i
läget äro svåra att skönja och även om ett
konjunkturomslag skulle kunna födas ur den lättade
kreditgivningen i U. S. A., så är det fara värt, att de
handelspolitiska åtgärderna för Europas del kunnat komma att
fördröja och försvaga en dylik gynnsam utveckling.
<tab><tab><tab><tab><tab><tab><tab><tab><tab><i>F. Oberyer.</i>

</chapter>
<chapter name="NOTISER">
<h3><i>NOTISER</i></h3>
<b>Chalmers tekniska institut.</b> K. m:t har den 29
januari utnämnt och förordnat docenten vid universitetet
i Lund Erik Rooth att vara professor i fysik vid
Chalmers tekniska institut,

<b>Järnmarknaden i Sverige år 1931.</b> Vid Hindersmässan
lämnades å Järnverksföreningens möte den
sedvanliga berättelsen över järnhanteringen och
järnmarknaden i Sverige under det gångna året.

Under de tre första kvartalen av år 1931 var
konjunkturen för den svenska järnhanteringen ungefär
likartad med konjunkturen under det sista halvåret 1930.

Den vid mitten av året 1930 inträdda depressionen
fortsatte sålunda att oförändrat göra sig gällande hela
denna tid. Med Sveriges frånträdande av guldvalutan i
slutet av september inträdde delvis nya förhållanden.
Till en början kunde man iakttaga en ökad livaktighet
i exporten till vissa länder, beroende på förefintlig risk
för tullar och importrestriktioner. Tyvärr var denna
livaktighet mycket kortvarig och åtföljdes snart av ett
kraftigt bakslag, förorsakat av försiktig återhållsamhet
hos avnämarna samt valutasvårigheter och nationella
känslor. Exportmarknaden vid årets slut kan
betecknas som synnerligen matt.

Man kunde ha väntat, att, på grund av den svenska
valutans depreciering, importen till Sverige skulle avtaga.
Så skedde emellertid icke. Statistiken visar i stället, att
importen av valsat järn under sista kvartalet var något
större än under samma tid år 1930, under det att den
för de tre första kvartalen sjunkit med ca 16 %.
Anledningen härtill torde i huvudsak vara en allmän
strävan att fortast möjligt fullgöra ingångna kontrakt, innan
nya svårigheter hunno uppstå. Trots den ökade
importen steg avsättningen av svenskt järn på den inhemska
marknaden under det fjärde kvartalet. Marknadsläget
är fortfarande kännetecknat av samma ovisshet som
rådde under sista kvartalet år 1931.

Exporten av järnmalm uppgick under år 1931 till
4 486 000 ton mot 9 387 000 ton år 1930. Grängesbergsbolagets
malmskeppningar uppgingo till 3,503 mill. ton
mot 7,952 mill. ton år 1930.

Exporten av järn och stål företer en minskning från
199 800 ton till 167 700 ton, motsvarande 16,1 %.
Hårdast drabbad är exporten av varmvalsat stångjärn, som
nedgått med 17 600 ton, motsvarande 39 % av 1930 års
export. Även exporten av tackjärn samt kisel- och
kiselmanganjärn företer en avsevärd minskning, för
tackjärnets del uppgående till 14 % och för nämnda
ferrolegeringars till 23 % av 1930 års export. Exporten av
göt och råstänger har minskats med inemot hälften av
värdena år 1930 osv. Å andra sidan visa en del
varugrupper en ökning, som delvis kompenserar nedgången.
Detta är t. e. fallet med andra rör än kalldragna, inom
vilken varugrupp ökningen utgör 4 300 ton, motsvarande
60 % av 1930 års export.

Exporten av manufakturerade järnvaror har ej
minskats i samma höga grad. Nedgången stannar här vid 800
ton, motsvarande ca 6 % av 1930 års export.
Kullagerexportens värde har nedgått från 30,8 till 25,5 mill kr.
men visar en tendens till ökning under december månad.

Järnexporten år 1931 var mindre än under något år
sedan 1921 samt ligger ca 29 % under den tioåriga
medelexporten 1922--1931 samt 67 % under exporten år 1913.

Järnimporten utgjorde år 1931 429 300 ton mot 458 600
ton år 1930. Minskningen utgör 29 300 ton eller 5,3 %
men skulle varit än större, om ej fjärde kvartalet visat
en importökning gentemot fjärde kvartalet 1930 med ej
mindre än 28 200 ton. Det är särskilt importen av
grovplåt som minskats (med 26 300 ton), under det att
importen av valsat stång- och fasonjärn ökades med
42 200 ton, därav 30 600 ton enbart under fjärde kvartalet,
vilken ökning väl torde bero på den ovan nämnda
strävan att fortast möjligt fullgöra ingångna kontrakt.

Exportminskningen motsvaras i stort sett av
minskningar i järnbrukens tillverkningskvantiteter.
Tackjärnsproduktionen minskades med 72 400 ton, därav
hälften under fjärde kvartalet. Av kvalitetsgöt tillverkades
52 900 ton mindre år 1931 än år 1930, av ordinära göt
24 600 ton mindre. Sistnämnda tillverkning visar dock
någon ökning under fjärde kvartalet. Tillverkningarna
av valsat och smitt järn av götmetall ökades under sista
kvartalet med 10 300 ton i förhållande till motsvarande
kvartal år 1930, men årstillverkningen är det oaktat 8 900
ton mindre än år 1930. Valstrådstillverkningen ökades
däremot från 71 000 till 81 900 ton, dvs. med 10 900 ton,
därav 4 700 ton enbart under det sista kvartalet. Som
helhet betraktad har järnproduktionen under senare
delen av året företett starka växlingar utan någon
tydlig tendens vare sig till förbättring eller försämring.

Tillverkningarna visa i stort sett någon minskning i
förhållande till 1930 års siffror. Tackjärnsproduktionen
har således minskats från 459 800 till 387 400 ton,
produktionen av smältstycken och råstänger från 26 600 till
12 400 ton, av bessemer- och thomasgöt från 87 500 till
80 600 ton, av martingöt från 405 900 till 342 600 ton,
av degel- och elektriska göt från 117 400 till 110 100 ton
och av valsat och smitt, handelsfärdigt järn och stål
från 417900 till 348400 ton.

<b>Kondensatorer i hjälpfasen till enfas induktionsmotorer.</b>
De vanligen använda enfasmotorerna,
kommutatormotorerna, hava jämte sina obestridliga fördelar
även vissa olägenheter, bl. a. den, att varvtalet är starkt
beroende av belastningen, samt vidare de olägenheter
som sammanhänga med kommutatorn, såsom
gnistbildning och alstring av högfrekventa svängningar.
Kommutatormotorn kan av sistnämnda anledningar lätt
bliva källa till radiostörningar.

Hos enfas induktionsmotorerna finnas ej dessa
olägenheter, men å andra sidan äro dessa motorer ej
självstartande, varför de antingen måste startas på mekanisk
väg eller med hjälp av en i motorn inbyggd hjälpfas,
vilken tillsammans med den vanliga statorlindningen
åstadkommer det för starten nödvändiga roterande
fältet. Hjälpfasen består vanligen av självinduktioner
och motstånd, inbyggda i motorn, och fränkopplas, sedan
motorn kommit upp i normalt varvtal. Denna procedur
är ju rätt besvärlig, varjämte hjälpfasen innebär, att
motorn blir dåligt utnyttjad. Av dessa orsaker har

<img 1>
Fig. 1-3. Kopplingsschemata för induktionsmotorer med kapacitiv hjälpfas. <i>R</i> rotor  (kortsluten), <i>Hu</i> huvudfas, <i>Hj</i> hjälpfas, <i>C</i> kondensator,
<i>C<sub>2</sub></i> startkondensator, <i>Tr</i> spartransformator.
</img>

enfas induktionsmotorn endast kommit till ringa
användning, åtminstone i form av småmotorer, anslutna till
trefasnät.

Sedan det numera blivit möjligt att framställa
starkströmskondensatorer som förena driftsäkerhet med
konkurrenskraftiga priser, föreligger möjlighet att
använda sådana kondensatorer i hjälpfasen. Denna
ligger förskjuten 90° i förhållande till huvudfasen (fig. 1).
Genom lämpligt val av kondensatorstorlek blir motorn
självstartande och erhåller ett stort startmoment,
varjämte startströmmens styrka kan begränsas, så att


flertalet småmotorer kunna anslutas till nätet medelst en
vanlig stickkontakt för 6 A. Effektfaktprn förbättras
därjämte, och motorns verkningsgrad ökas. Hjälpfasen
behöver ej frånkopplas efter starten, varför
kondensatorn under driften tjänstgör som faskompensator.

I de flesta fall kan den i fig. 1 angivna enkla
kopplingen användas. Genom inkoppling av en
spartransformator (fig. 2) parallellt med kondensatorn blir det
möjligt att använda normala kondensatorer; dels på grund
härav, dels emedan kondensatorspänningen nedsattes,
minskas kostnaderna för kondensatorerna. Erfordras
synnerligen stort startmoment, kan man enl. fig. 3
använda en hjälpkondensator C<sub>2</sub>, som frånkopplas efter
starten. Möjligheter finnas även att genom
omkopplingar i spartransformatorn tillföra kondensatorn de
spänningar som lämpa sig för start, resp. drift. Samma
ändamål tjänar alternativ serie- och parallellkoppling
av två kondensatorer.

Vid val av kondensatorstorlek måste man beakta, att
kondensatorspänningen alltid är högre än
nätspänningen; den kan t. e. vid en nätspänning av 220 V uppgå
till 240 à 350 V. Den för kondensatorn nödvändiga
kapaciteten beror på den tillåtna spänningen i hjälpfasen,
på det önskade startmomentet och den önskade
effektfaktorn. En tysk kondensatorfirma uppger, att man i
medeltal bör räkna med en kapacitiv reaktiv effekt av 1
VAr pr hkr, uttagen från motorn, för att man skall
erhålla ett startmoment, uppgående till 70 % av motorns
normala vridmoment. Ur nämnda reaktiva effekt kan
kondensatorns kapacitet beräknas. Den under driften
erforderliga kapaciteten utgör 1/4 à 1/3 av den som kräves
för starten.

<b>Kulvertar av mjukt järn.</b> Det s. k. armcojärnet, som
bekant en synnerligen mjuk och ren martinjärnkvalitet
(rörande dess egenskaper hänvisas till notis i Teknisk
tidskrift 1929, häfte 52, sid. 687), har bl. a. fått
vidsträckt användning som material till kulvertar. Dessa
framställas av böjda, korrugerade plåtar av 2 fots längd
och sammansättas på arbetsplatsen medelst en
patentskyddad anordning. Enär kulverthalvorna kunna
packas i varandra, ställer sig transporten bekväm och
billig. Sammansättningen säges kunna utföras utan

<img 1>
Fig. 1. Järnkulvert i vägbro i Kopparbergs län. Diameter 2 134 mm.
</img>
svårighet även av oövade arbetare. Använda som vägbroar,
äro dessa kulvertar tämligen oberoende av jordtrycket,
enär det böjliga materialet väl följer eventuella
förskjutningar i jordlagren. Kulvertarna levereras i
diametrar från 203 till 2 134 mm. Särskilt de större
diametrarna sägas ställa sig ekonomiska i användningen.

Enligt uppgift hava dylika kulvertar under de senaste
20 åren installerats till en längd av över 26 000 km. På
grund av materialets stora rostbeständighet hava
kulvertarna bibehållit sig i gott skick. I Sverige hava
enstaka exemplar utförts som landsvägsbroar och

<img 1>
Fig. 2. Hopsättning av kulvert i grävt dike.
</img>
genomföringar i järnvägsbankar. Fig. 1 visar en
nyinstallerad kulvert i en vägbro i Kopparbergs län. Fig. 2 visar,
att sammansättningen av kulvertarna kan företagas även
under ogynnsamma förhållanden, t. e. i ett trångt dike.

<b>Permanent byggnadsmaterialutställning i Stockholm.</b>
Samfundet för hembygdsvård, som bland sina
arbetsuppgifter även räknar den, att bistå egnahemsbyggare med
råd och anvisningar, har tidigare sökt sprida kunskap
om de moderna byggnadsmaterialen genom
föreläsningsturnéer, vid vilka en liten ambulerande utställning
medfördes. Fredagen den 29 januari öppnade emellertid
samfundet en permanent byggnadsmaterialutställning i
lokaler i Kungsgatan 35, Stockholm.

Utställningens syftemål är i främsta rummet att
bland egnahemsbyggare sprida kännedom om de nutida
byggnadsmaterialen och giva vederbörande tillfälle att
bilda sig en uppfattning av dessas egenskaper. Att
utställningen dessutom har en uppgift att fylla även bland
andra samhällslager, är givet. Särskilt för industrimän,
som bland sina uppgifter ofta räkna även uppförandet
och inredandet av arbetar- och tjänstemannabostäder, är
en dylik utställning säkerligen välkommen, enär den
dels inbjuder till orientering bland marknadens många
produkter, dels sätter den någorlunda fackbildade
besökaren i tillfälle att säkrare värdesätta ett materials
lämplighet för ett visst ändamål än som är möjligt med
ledning av reklambroschyrernas upplysningar.

I samband med utställningen hava nya lokaler
upplåtits åt samfundets byggnadsbyrå, vars ritkontor under
ledning av arkitekten Rolf Bolin utför ritningar i
anslutning till det av byrån utställda modellmaterialet.
Utställningen har på ett instruktivt och även i övrigt
förtjänstfullt sätt ordnats av ingenjör Gösta Nordstrand.

<b>Ett forskningsinstitut för teknikens historia</b> finnes
inrättat vid tekniska museet i Wien. Om dess organisation
och arbetsuppgifter lämnar institutets ledare, dr-ing.
Ludwig Erhard, några uppgifter i "Forschungen und
Fortsehritte" (1 febr. 1932). Institutet skall befrämja

tekniskt-historisk forskning med särskild hänsyn till
Österrikes kultur. För detta ändamål skall institutet
arbeta för åstadkommandet av en källsamling för
teknikens historia, författa en tekniskt-historisk bibliografi,
genomforska statsinstitutioners samt privata företags
arkiv med avseende på betydelsefulla österrikiska
uppfinningar och andra insatser, upprätta förteckningar
över i museerna befintliga tekniska föremål, uppteckna
och vetenskapligt bearbeta landets kulturminnesmärken
av teknisk art samt fastställa ålder och härkomst för
föremål av betydelse för den tekniska utvecklingen.
Vidare skall institutet utöva Personhistorisk
forskningsverksamhet med avseende på framstående tekniker.

Institutets verksamhet är bundet till dels ett centralt
kartotek, upptagande tekniskt-historiska urkunder,
tekniska föremål i offentliga och privata samlingar och
tekniska kulturminnesmärken, dels ett tekniskt-historiskt
bibliotek, innehållande urkunder, ritningar o. a.
bilder samt slutligen till föredragsverksamhet och
publicering av en årsbok, innehållande redogörelse för
institutets verksamhet. Forskningsinstitutet trädde i
verksamhet den 1 juli 1931.

<b>Svenska gasverksföreningen</b> har i dagarna utsänt
andra delen av sin årsbok för 1931, vilken efter
vanligheten bjuder på ett stort antal värdefulla uppsatser.
Direktör H. Sahlberg har lämnat en detaljerad
redogörelse för Åbo stads nya gasverk. Ingenjör K.
Lidberg redogör för olika metoder för svavelväterening av
gas på våta vägen, vars fördelar med avseende på
anläggnings- och driftkostnader samt den renade gasens
beskaffenhet utförligt motiveras. Ingenjör Bengt
Dahlman redogör för en undersökning av tjäror från olika
svenska gasverk med hänsyn till dessa tjärors
lämplighet som Vägtjära. Den moderna gasbelysningens
konkurrensförmåga i förhållande till den elektriska
belysningen i fråga om gatubelysning behandlas av
kontorchef J. Hansen, Köpenhamn. Gasens och elektricitetens
inbördes ställning beröres ytterligare i en redogörelse
för de jämförande matlagningsprov med gas och
elektricitet, som under fjolåret utfördes av Svenska
gasverksföreningen och Svenska elektricitetsverksföreningen.<footnote>Jfr uppsats av A. Harlin, Teknisk tidskrift, 1931, häfte
15, sid. 207.
</footnote>
Av proven framgick bl. a., att ekvivalenstalet
kWh/m<sup>3</sup> är mycket beroende av hushållsarbetets art.
För hällarbete erhölls exempelvis ekvivalenstalet 3,4,
för ugnsarbete ca 1,25 (vid användning av isolerad
gasugn är ekvivalens talet något under 2); för vattenvärmning
i särskilda varmvattenapparater gäller ännu ett
annat ekvivalenstal, vilket varierar med mängden
använt vatten. Ekvivalenstalet för hällarbete är däremot
oberoende av hushållets storlek och matsedelns
standard. För gasens ställning kontra elektriciteten i
Norge redogör direktör T. Neumann, Trondheim. Till den
hittills föga undersökta frågan om ventilation av kök har
förste ingenjören Axel Danielson lämnat ett på
teoretiska utredningar och praktiska försök grundat bidrag.

<b>Svenska flottledsförbundets årsmöte,</b> Svenska
flottledsförbundets 30:e årsmöte hålles i Rosenbads
festvåning, Stockholm, måndagen den 14 mars. Utom
föreningsangelägenheter komma under mötet följande
spörsmål att dryftas: Direktör Axel Löf, Falun, håller
föredrag om "Sjunkvirke vid flottning och åtgärder mot
detsamma", statens flottledsingenjör Petrus
Silfverbrand, Stockholm, om "Flottledernas rationalisering och
vattenåtgång", flottningschefen Paul Lundén, Råda, om
"Flottledsanordningar förbi kraftverk i. Uvån och
Klarälven, flottningschefen Carl Bengtsson, Linghed, om "En
ränntrattskonstruktion" samt kamrerare Alex. Erikson,
Nyland, om "Maskinbokföring inom flottningsväsendet".
Dessutom lämnas meddelanden om utländska flottleder,
nya uppfinningar, nya kartor, riksdagen 1932 och
flottningsväsendet samt fiskeavgiftskommitténs rapport,
varjämte modeller, ritningar, kartor, fotografier och
trycksaker utställas.

Endast ledamöter, ombud för understödjande
ledamöter och skriftligen inbjudna äga tillträde till
årsmötesförhandlingarna.

<b>Nordisk byggnadsdag 1932.</b> Programmet för
föredragen vid sommarens byggnads- och stadsplanetekniska
kongress i Helsingfors är nu utformat. Föredragen
behandla i regel ämnen av större räckvidd, för vilkas
allsidiga belysning talare från de olika länderna skola
svara.

Om "Nyare synpunkter för stadsplaneanläggning av
bostadsområden" tala arkitekterna Harald Andersin
(Finland), Steen Eilert Rasmussen (Danmark), Harald
Hals (Norge) och Uno Åhrén (Sverige). "Bostadsplanens
utveckling under senare år" är föremål för
behandling av arkitekterna Sigurd Frosterus (F.),
professor Ivar Bentsen (D.), Henrik Nissen (N.) och
Sigurd Westholm (S.). Om "Byggnadsproduktionens
rationalisering med hänsyn till tomt, material,
arbetsledning eller arbetsmetoder" tala arkitekt Ole Gripenberg
(F.), murermester Rudolf Jørgensen (D.) och
byggnadsingenjör Olle Engkvist (S.) Ett tillfälle att jämföra
byggnadskostnaderna i de nordiska länderna bjuder
serien "Byggnadskostnadsindexen i de nordiska länderna",
vilket spörsmål refereras av ingenjör M. Muoniovaara
(F.), fullmsektig Svend Nielsen (D.), murmester Arthur
Nordlie (N.) och byggnadsingenjör Andreas Nordström
(S.), över ämnet "Byggnadsföretagens finansiering med
amortabla hypotekslån" tala bankdirektör Arvo Linturi
(F.) och bostadsrådet Randolf Arnesen (N.).
"Byggnadskonstruktioners ljudisolering" behandlas av
professor Henrik Kreüger, och magister Bertel Geitlin (F.)
håller ett föredrag med titeln "Huru böra normerna för
hållfasthetsprovning av cement ändras?" Olika
betongtekniska frågor behandlas i föredrag av arkitekt Axel
Eriksson (S.), som föreläser om "Materialtekniska
synpunkter vid fabrikation av betong", av ingenjör J. E.
Orvin (N.) om "Järnbetongens användning i husbyggen",
av överingenjör Erik V. Meyer (D.) om "Lättbetong" och
av professor Eduard Suenson (D.) om "Golvbeläggning
på järnbetong".

Tvenne föredrag behandla brandskyddstekniska
frågor, nämligen civilingenjör Ragnar Schlyters om
"Byggnadskonstruktioners brandsäkerhet" samt ett av
ingenjör N. Chr. Hafn om "Byggnadsbestämmelser av
brandteknisk betydelse i dansk lagstiftning". "Värmebehov,
värmeleverans och de senaste årens utveckling på
fjärruppvärmningens område" behandlas av överingenjör
Carl Bruun (D.). De värmeekonomiska frågorna
belysas ytterligare av ingenjör Otto Juel Jørgensen (D.)
i föredraget "Byggnadsisolering och bränsleförbrukning".
"Elektricitetens användning i hushållet" är
temat för ett föredrag av direktör Leif Holst (N.).

De tre återstående föredragen avrunda det
huvudsakligen på frågor av ekonomisk och teknisk art inställda
programmet. Professor Gunnar Asplund talar om
sambandet mellan "Arkitektur och miljö", arkitekt P. E.
Blomstedt (F.) om "Nationalism och internationalism
i arkitekturen" samt stadsarkitekt Harald Aars (N.)
om "Nyare linjer i norsk husbyggnadskonst".

Föredragen hållas endast på föreläsarens eget språk
med undantag av dem från Finland, vilka framföras pä
såväl svenska som finska. Utförligare uppgifter om
föreläsare och föredragsämnen meddelas i en broschyr,
som kan erhållas från Nordisk byggnadsdags kansli,
Kaserngatan 44, Helsingfors.

Brittiska industrimässan (British Industries Fair)
hålles i år i London och Birmingham 22 februari--3 à
5 mars. Londonavdelningen, som organiseras av

Department of Overseas Trade, hålles dels i The White City
(textilavdelning), dels i Olympia. Textilavdelningen
hålles öppen till den 5 mars, utställningarna i Olympia
till den 3 mars. I Birmingham hålles mässan öppen
till den 4 mars och omfattar huvudsakligen den tunga
industriens produkter, sålunda maskiner, apparater och
material för bergsbruk, industri, husbyggnad m. m. samt
järn- och metallmanufaktur.

Övriga upplysningar om mässan lämnas av Handelsavdelningen,
Brittiska legationen, Stockholm, eller av
närmaste brittiska konsulat samt av Chamber of
Commerce, 95, New Street, Birmingham.

<b>Vårmässan i Leipzig</b> hålles i år mellan den 6 och 16
mars. Som bekant är mässan internationell och räknar
ca 25 exponerande länder. Tekniska mässan och
byggnadsmässan inrymmas i år i 17 expositionshallar, jämte
ett stort öppet område, medan allmänna varumassan
till sin disposition har 39 olika byggnader inne i staden.
I anslutning till mässan hålles en kongress för
"Wärme und Kraft", till vilken ett 100-tal svenska
industriföretag inbjudits deltaga med expositioner av
sina produkter. En nyhet i mässans organisation är, att
utländska besökares resekostnader ersättas efter vissa,
av de gjorda avsluten beroende grunder. Härom och
om mässan i övrigt lämnar Leipzigmässans representation
i Sverige, Jakobsgatan 19, Stockholm, vidare upplysningar.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Flüssigkeitsgetriebe an spangehenden Werkzeugmaschinen,</b>
av <sc>Ernst Pregee.</sc> Berlin 1932, VDI förlag. Pris Rm 8.

<b>Festschrift zum fünfzigjährigen bestehen der Platinschmelze
G. Siebert G. m. b. H., Hanau 1881--1931</b>
Hanau 1931, Albertis förlag.

<b>Fachberichte 1931 des Verband deutscher Elektrotechniker
E. V.</b> Berlin 1931.

<b>Leistungsversuche an Mischmaschinen,</b> av <sc>Georg
Garbotz</sc> och <sc>Otto Graf.</sc> Berlin 1931, VDI förlag. Pris
Rm 7:50.

<b>Die Värmeübertragung bei zähen Flüssigkeiten in
Rohren,</b> av <sc>Hermann Krausshold.</sc> Berlin 1931, VDI
förlag. Pris Rm 5.

<b>Inhaltverzeichnis der Zeitschrift für angewandte
Mathematik und Mechanik,</b> 1921--1930, Band 1 bis 10.
Berlin 1931, VDI förlag. Pris Rm 8.

<b>Chrysotile Asbestos in Canada,</b> av <sc>James Gordon Ross.</sc>
Department of Mines, Canada, Ottawa 1931. Pris 25 cents.

<b>University of Washington,</b> engineering experiment
station. 1931.
<i>Bulletin nr 56. Constant flow characteristic of the
plane orifice in proximity to side walls,</i> av <sc>Ch. W.
Harris.</sc> Pris 25 cents.
<i>Bulletin nr 57. Venturi wind tunnel number I,</i> av
P. K. <sc>Kirsten.</sc> Pris doll. 1:25.

<b>Institut National Roumain pour l'étude de
l'aménagement et de l'utilisation des sources d'énergie.</b>
<i>Nr 28. Sur la structure des formules et la synthése
de lois de similitude en physique,</i> av D. <sc>Germani.</sc>
Bucarest 1931.

<b>Bokanmälan.

Motorhandbok,</b> en populär framställning av
förbränningsmotorernas konstruktion och arbetssätt, utgiven av
civilingenjören Nils Gustafsson, under medverkan av
civilingenjörerna Paul Åberg, Torsten Widell och Edwin
Björnsjö, a.-b. Nordiska bokförlaget, Stockholm, 1931,
641 sidor och 683 figurer, oktav.

Den utländska tekniska litteraturen uppvisar ett
överflöd på arbeten om förbränningsmotorer. Granskar
man emellertid detta överflöd, finner man snart, att
en mycket väsentlig del är tämligen värdelös. Vårt
språk har besparats detta överflöd av värdelösa böcker
i ämnet, men även på värdefullare litteratur är
tillgången knapp. Man måste därför med stor
tillfredsställelse konstatera, att en svensk handbok på
förbränningsmotorområdet utgivits av så kompetenta författare
som civilingenjörerna Nils Gustafsson, Paul Åberg,
Torsten Widell och Edwin Björnsjö, samtliga kunniga
och erfarna samt verksamma inom olika områden av
förbränningsmotortekniken. Handboken säges i
underrubriken vara en populär framställning, sålunda avsedd icke
som en handbok för specialister, utan för de breda
lagren av den förbränningsmotorintresserade allmänheten.
I motsats till de vanliga populära handböckerna är
förevarande handbok vida mer vederhäftig och fyller ganska
högt ställda anspråk. Trots detta är boken ej
överlastad med oväsentliga detaljer. I stort sett är
behandlingen av olika delar väl avvägd och inskränkt till vad
som är viktigt och betydelsefullt. Därtill innehåller
arbetet även den senaste utvecklingen inom sitt område,
vilken gynnsamma omständighet man har att tacka
nyssnämnda faktum, att författarna samtliga äro inom
förbränningsmotortekniken praktiskt verksamma män.

Av Nils Gustafsson har vidare författats kapitlen
"historisk utveckling", "bränslen", "förbränning",
"grundläggande termodynamiska begrepp", "allmänna
synpunkter och begrepp" samt "arbetsprinciper", vilket
allt omfattar 74 sidor och utgör bokens allmänna del.
Framställningen är lättfattlig och utan onödiga
teoretiska betraktelser.

Av Nils Gustafsson har vidare författats "förgasaremotorer"
utom "flygmotorer", omfattande 231 sidor.
Flygmotorer, vilka ju även äro förgasaremotorer, ha
behandlats av Edwin Björnsjö. Denna avdelning omfattar
48 sidor. "Tändkulemotorer" ha behandlats av Torsten
Widell och omfattar 36 sidor. Dieselmotorer slutligen
ha behandlats av Paul Åberg och omfattar 221 sidor.

Slutligen innehåller bokens sista del en ordlista på
20 sidors omfattning med förklaringar över ord och
uttryck, som förekomma inom förbränningsmotortekniken.
Såsom bidrag till ernåendet av en hyfsad terminologi
på förbränningsmotorområdet är denna lista
utomordentligt värdefull.

Den svenska litteraturen är att lyckönska till detta
arbete, vilket kan rekommenderas till envar, som önskar
göra sig förtrogen med förbränningsmotorteknikens
grunder. <tab><tab><tab><tab><tab><tab><i>E. Hubendick.</i>

<b>Kataloger.

Maskiner för pappers- och pappersmasseindustri.</b>
A.-b. Karlstads mekaniska verkstad har nyligen utsänt
en rikt illustrerad katalog över sina tillverkningar av
maskiner för pappers- och pappersmasseindustrien,
avseende att visa vid verkstäderna i Karlstad tillverkade
maskiner ävensom exteriörer och interiörer från större
anläggningar, projekterade och utförda av verkstaden.
Bl. a. innehåller katalogen uppgifter om världens största
yankeecylinder för ensidigt glättat papper (diam.
4 200 mm, längd 4 700 mm, torkyta 62 m<sup>2</sup>) samt
Nordens största snabbgående tidningspappersmaskin (för
Kvarnsvedens pappersbruk) med virabredd av 5 770 mm
och konstruerad för en pappershastighet av upp till
300 m/min. Katalogen upptager f. ö. ett stort antal
förbättrade konstruktioner, såsom Kamyr
upptagningsmaskin med filtlösa, refflade pressar för trämassa och
cellulosa, Kamyr högtryckspress för inbyggnad i
cellulosatorkmaskiner, Kamyr kontinuerliga, hydrauliska
slipverk, Kamyr barktrumma, BS långvedsbarkmaskin,
Knutsilar för papper och massa, KMW suglåda med
roterande, refflad vals, Sylwans cylindertömning,
automatisk arkavläggare för våt massa, Morteruds

sator för indirekt kokning samt apparater och maskiner
av olika system för torkning av massa. De utländska
leveranserna utgöra ett beaktansvärt inslag i katalogen.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Uppsala</b>
hade den 12 december sitt sista sammanträde för året
å Gillet i Uppsala under ingenjör Gyllenbergs
ordförandeskap. Sedan ett antal nya medlemmar invalts
i föreningen höll rektorn, fil. lic. Erik Bjelfvenstam,
Uppsala, ett mycket intressant föredrag med titeln
"Maskinen och människan".

Föredragshållaren citerade ett uttalande av
domprost Inge i London: "Hela vår industri är byggd på
ett misstag". Människan är av naturen jordbrukare,
jägare och krigare och det är förkastligt och
natur-vidrigt att instänga henne i en fabrik. Vår nuvarande
kultur har en avigsida, den kräver offer --
människooffer -- i en mycket stor utsträckning. Problemet
ligger kanske dock ej fullt så till som domprost
Inge m. fl. kulturkritiker anse. Deri moderna
psykologiska forskningen har givit oss en ny och efter
allt att döma riktigare bild. Den har visat, att man
i stort sett kan uppdela människorna i två typer med
avseende på deras förhållande till sitt arbete,
lagarbetaretypen och individualarbetaretypen. Hos den
förra är hjordinstinkten starkt utpräglad. Han vill ej
ta ledningen, har ont om initiativ och är nöjd med ett
arbete, som ej kräver självständigt tänkande.
Individualarbetaren vill gärna ta ledningen. Han går
ständigt och funderar på att göra arbetet lättare. Genom
premiesystem e. d. har man på en del håll, särskilt i
Amerika, sökt tillgodogöra sig sådana uppslag, som
kunna vara av värde för företagaren. Individualarbetaren
vill ha omväxling, och det är ett faktum, att en
stor procent arbetare av denna typ verkligen
vantrivas med sin sysselsättning.

Ett yrkesval, grundat på dessa förhållanden bör
därför föregå inträdet i arbetet. Man bör söka klarlägga,
vilka av de unga, som skola utbildas till ett yrke,
tillhöra den ena eller den andra av de två typerna. Fullt
pålitliga metoder finnas ännu ej, men vi ha mycket att
vänta av den nya psykotekniken, soin i många länder
omfattas med stort intresse, men som hos oss ännu ej
är till fullo uppskattad. Vi ha dock på en del håll
använt oss av importerade system, då det gällt arbetares
antagning och sysselsättande med olika arbeten. En
ingenjörs utbildning gör honom emellertid ej fullt
skickad att taga hand om dylika uppgifter, varför det
vore lämpligare om personer med särskild psykologisk
utbildning finge utföra dylika undersökningar.

Vi kunna ej vänta oss att industrien skall kunna gå
tillbaka till mer idylliska förhållanden och därför måste
vi söka göra det bästa av situationen sådan den nu en
gång är. Varje arbete blir alltid mer eller mindre
monotont, ibland till den grad, att det uteslutande
utgöres av mekaniska rörelseserier, som på grund av
vårt nervsystems beskaffenhet med tiden bli mycket
säkrare än de viljestyrda. Genom denna mekanisering
frigöres tänkandet, fantasien, och en arbetare av den
individuella typen kan utnyttja detta. Men det finns
många arbetare, som ej ha sysselsättning för sina
tankar, därför blir hans arbete så monotont och tråkigt.
Ett botemedel häremot är att fritiden utnyttjas på
sådant sätt att även arbetstiden kan ge glädje. Det
vore önskvärt, att arbetsledningen i större utsträckning
än hittills intresserade sig för arbetarna även utanför
arbetet. Vi behöva en allvarligare arbetsgemenskap än
vad vi i allmänhet äro vana vid.

Efter föredraget fortsattes samvaron med supé och
samkväm under angenäma former. <tab><tab><i>E. K.</i>

<b>Stockholms byggnadsingenjörsförening</b>
avhöll fredagen den 18 dec. sammanträde med julfest å
restaurant Metropol.

Till medlemmar i föreningen invaldes: byggnadsingenjörerna
Birger Leonard Lindmark, Knut Morgan Brandt,
Carl Gideon Verner och Gustaf Arne Ramstedt.

Sedan den allvarliga delen av sammanträdet var till
ända, övergick man till nöjesavdelningen. Man
skrattade hjärtligt och gott åt en Chaplinfilm, som
överraskande inlagts i nöjesprogrammet.

Efter filmförevisningen samlades man till det
dukade julbordet. Alltsammans var storartat festligt,
även humöret. Strand med sin luta var som vanligt
bra. O. P., slängd pianist, ackompagnerade en fin fiolist,
Oskar Nordborg. Glunt- och allmän sång.

</chapter>
<chapter name="RÄTTELSE">
<h3><i>RÄTTELSE</i></h3>
I recensionen <i>"Die Flotation in Theorie und Praxis"</i>
i häfte 4, sid. 42 står på rad 10 "under detta år", skall
vara "under 1931". På rad 14 står "800 sidor", skall
vara "300 sidor".

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder å restaurant Gillet måndagen den 8 februari 1932
kl. 19,30. Sammanträdet öppnas efter enkel kvart.
Ärenden: 1) Protokolljustering. -- 2) Inval. -- 3) Inkomna
skrivelser. -- 4) <i>"Undervisningen i vägteknik vid Tekniska
högskolan'',</i> diskussion med inledningsanförande av
civilingenjör <sp>E. Paul Wretlind.</sp> -- Supé och nachspiel.
Pris för supé (smörgåsbord med småvarmt, snaps, pilsner,
kaffe och betjäning) kr. 5:50. Medlemmarna av avdelningen
för Teknisk undervisning hava inbjudits närvara vid sammanträdet.

<b>Avdelningen för Industriell ekonomi och organisation</b>
håller extra sammanträde å restaurant Gillet, Brunkebergstorg'
13, Stockholm, torsdagen den 11 februari 1932
kl. 19,30. Ärenden: 1) Val av justeringsmän. -- 2)
Föredrag med diskussion över ämnet <i>"Ingenjörens uppgifter i
depressionstider".</i> Inledningsanföranden av disponent E.
<sp>Bosæus,'</sp> direktör <sp>G. Klemming</sp> och direktör
<sp>E. Falk.</sp> -- Efter sammanträdet anordnas samkväm å Gillets
festvåning.

<b>Avdelningen för Kemi och bergsvetenskap</b> sammanträder
fredagen den 12 februari 1932 kl. 19,30 å restaurant Gillet,
Stockholm. <sp>Ärenden:</sp> 1) Val av justeringsmän för
aftonens protokoll. -- 2) Inval. -- 3) Inkomna skrivelser.
-- 4) <i>"Square-setting, resumé över iakttagelser och rön
vid försök därmed i Svärdsjö gruvor'',</i> föredrag med
skioptikonbilder av bergsingenjör <sp>Sven Thorné.</sp> -- 5) <i>"Något
om förtennade materials korrosion",</i> föredrag med
skioptikonbilder av civilingenjör <sp>Sven Brennert.</sp> -- Supé
och samkväm.

<b>Ordinarie allmänt sammanträde</b> hälles å restaurant Gillet
onsdagen den 17 februari 1932 kl. 7,30 e. m. (utan kvart).
<sp>Program:</sp> 1) Inval. -- 2) <i>"Svensk-dansk
Jernbanebygning i Tyrkiet",</i> föredrag av arbetschefen, ingenjör
<sp>Jørgen Saxild.</sp> 3. <i>"Kort redogörelse över till
Turkiet levererade lokomotiv och järnvägsvagnar från
Nydqvist & Holm a.-b",</i> av ingenjör <sp>Bengt Sjölin.</sp> --
Supé m. m.

<b>Skånska ingenjörsklubben</b> sammanträder på
Kungsparkens restaurang i Malmö fredagen den 12 februari kl. 7
e. m. Samma dag är tillfälle berett för de medlemmar,
som så önska, att bese den snart färdiga torpedjagaren
Klas Horn på Kockums varv kl. 11--12 f. m. Bland
ärendena märkas styrelse- och revisionsberättelser för år
1931 samt val av valberedningsutskott. Kvällens
föredrag hålles av civilingenjören <sp>G. W:son Cronquist</sp>
över ämnet <i>"Reklamen en örtagård"</i> och belyses med
ljusbilder, delvis i färger. Efter förhandlingarna sedvanlig
supé och samkväm.

</chapter>
<chapter name="TEKNISK TIDSKRIFT
HÄFT. 7 ÅRG. 62  13 FEBR. 1932">
<h1>TEKNISK TIDSKRIFT</h1>
<h2>HÄFT. 7 ÅRG. 62  <tab>13 FEBR. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> En ny optisk profilslipmaskin. -- Tidskriftsnytt inom mekaniska och elektriska facken. -- Notiser.
-- Tekniska föreningar. -- Sammanträden.

</chapter>
<chapter name="EN NY OPTISK PROFILSLIPMASKIN.">
<h2>EN NY OPTISK PROFILSLIPMASKIN.</h2>
Ännu i dag erbjuder det sär skilda» svårighet er att
med tillräcklig precision framställa tolkar och
profilerade skärverktyg, som begränsas av cirkelbågar
eller andra kurvor. I allmänhet uppritsas dessa
verktyg på mjukt material och filas till den rätta
formen, varefter de härdas. Efter härdningen måste de
bearbetas ånyo. Vid denna framställningsmetod blir
kassationsprocenten stor, och metoden är över huvud
taget oekonomisk och kräver lång tid för tillverkningen.

En tysk firma har nu fört i marknaden en optisk
profilslipmaskin, som framställer tolkar och
skärverktyg direkt i härdat material efter en i 50 gånger
större skala framställd ritning. Maskinen består i
stort sett av en slipsupport, en support för
arbetsstycket, en pantograf och ett ritbräde (fig. 1).

Slipsupporten består av två i alla riktningar
vridbara supporter och en växellåda, hopbyggd med
slipspindeln och motorn. Fig. 2 visar slipsupporten
framifrån; slipskivans matning är i detta fall
inställd vertikalt. För framställning av stål för
efterskärning av traf rasar kan lutningen ökas till 40°.
Även växellådan går att inställa snett, t. e. för
framställning av på sidan efterslipade stål för ensidiga
profiler. Efterslipningsvinkeln kan därvid vara upp
till 7°.

Under arbetet kan man medolst ett mikroskop
ständigt kontrollera profilen. Arbetsstycket
uppspännes i den härför avsedda supporten, vilken
består av en längs- och en tvärslid och dessutom är
rörlig upp och ned, så att profilbilden alltid kan
inställas skarpt i mikroskopet. Slipningen fortsattes
så länge, att centrum hos en i mitten av mikroskopets
hårkors befintlig cirkel koinciderar med den önskade
konturen. Slipskivan styres härvid med hjälp av de
båda nämnda slipsupporterna. Genom mikroskopet
följer man alltså den åsyftade profilen punkt för punkt.

Pantografen arbetar på följande sätt: Given är en
fast punkt <i>F</i> (fig. 3), kring vilken hävstången <i>BC</i>
kan vridas. I punkten <i>B</i> är hävstången <i>AD</i> anknuten
och i punkten <i>C</i> hävstången <i>CME.</i> Punkterna <i>D</i> och
<i>E</i> äro förbundna med varandra medelst en stång.
När punkten <i>A</i> föres utefter en uppritad kurva <i>x--x,</i>
så beskriver punkten <i>M</i> en kurva <i>y--y,</i> vars
utseende och storlek beror av förhållandet mellan de
olika hävstängernas längder. Skall punkten <i>M</i>

<img 1>
Fig. 1. Totalbild av slipmaskinen.
</img>

<img 1>
Fig. 2. Slipsupporten, sedd framifrån.
</img>

<img 1>
Fig. 3. Pantografen hävstångssystem.
</img>
beskriva samma kurva som <i>A</i> ehuru i en viss
förminskad skala (1 : <i>m</i>), så skola följande relationer
gälla för hävstångslängderna.

1) <i>BF /CF = b / b<sub>1</sub> = m;</i>
2) <i>AB / CM = a / a<sub>1</sub> = m;</i>
3) <i>BC = DE = b + b<sub>1</sub>;</i>
4) <i>BD = CE -- c,</i>

där <i>c</i> är en godtyckligt vald storhet.

Den minsta avvikelse från en av dessa ekvationer
skulle genast medföra en oriktig översättning av
punkterna <i>A</i>:s och <i>M</i>:s rörelser. I föreliggande fall
äro värdena på <i>a</i> och <i>b</i> valda så små, att de kunna
utbildas som två i varandra instuckna lagerskålar
med excentriciteterna <i>a</i> och <i>b.</i>

Punkten <i>A</i> är försedd med ett spetsigt stålstift,
som kan föras över den på maskinen fastsatta
ritningen. Ritbrädet har en effektiv storlek av 500 X
X 500 mm, vilken vid översättningsförhållandet 50 : 1
hos Pantografen svarar mot storleken 10 X 10 mm
hos arbetsstycket. Kör man alltså stålstiftet efter
en kvadrat med 500 mm sida, så rör sig mittpunkten
i mikroskopets hårkors utefter omkretsen hos en
kvadrat med 10 mm sida. Punkten <i>A</i> rör sig därvid i
omvänd riktning mot punkten <i>M.</i> Följer man
rörelsen i mikroskopet, så sker denna återigen i omvänd
riktning på grund av den av linssystemet orsakade
ömvändningen av synfältet. Åskådaren ser alltså
bilderna på ritbrädet och i mikroskopet vända åt
samma håll. Mikroskopet har förstoringen 30 ggr,
och synfältet motsvarar en verklig yta med 6 mm
diameter samt den lilla cirkeln i hårkorset en verklig
diameter av 0,2 mm.

Stålstiftet i punkten <i>A</i> inställes på en punkt i
ritningens kontur, och medelst de nämnda supporterna
för man slipskivan in i arbetsstycket, tills skivans
kant sammanfaller med hårkorsets centrum. Genom
att slidernas rörelser i förhållande till varandra
kunna varieras efter behag, kan man även slipa raka
profiler, varvid dock endast ändpunkterna behöva
kontrolleras i mikroskopet. De mellanliggande

<img 1>
Fig. 4. Tolkar för skrivmaskinsdel (t. v.) och vapendel (t. h.).
Sliptid 4 1/2, resp. 4 timmar.
</img>
<img 1>
Fig. 5. Tolkar för ett efterslipat svarvstål med konstant
profil. Sliptid 5 1/2 timmar.
</img>

punkterna på profilen erhållas med stor noggrannhet, när
sliderna medelst rattarna förskjutas i de en gång
inställda riktningarna. I vanliga fall inställas
slidernas rörelser vinkelrätt mot varandra, så att man
utan vidare kan slipa räta vinklar eller andra vinklar
av bestämd storlek. Profilens vinkel i förhållande
till slipriktningen kan ävenledes varieras efter
behag. Dessa variationsmöjligheter äro av största
värde vid framställningen av profilerade skärverktyg.

Slipslidens stora matningsrörelse tillåter samtidig
framställning av ett flertal profilstycken, vilket är
av särskild fördel, då det gäller tolkar. Sådana
kunna, allt efter materialets tjocklek, insättas ända
till 10 stycken över varandra och slipas med exakt
samma noggrannhet.

Den här beskrivna optiska slipmaskinen kan utoin
som verktygsmaskin användas som mätverktyg icke
blott för provning av bekanta plana profiler med
hänsyn till form och storlek utan även för
uppmätning och exakt återgivande av obekanta profiler.
Mätningsmetoden är en ömvändning av Slipningen,
varvid den undersökta profilen på mekanisk väg
förstoras i femtiofaldig skala och uppritas i denna.
<tab><tab><tab><tab><tab><tab><i>O. P. van Steewen.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
DECEMBER 1931.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>DECEMBER 1931.</h3>
<tab><tab><tab><tab><tab><tab><tab>(Copyright.)
En ångpanneanläggning för 11 300 kg/h ånga vid
14 at och 370° samt med en eldyta av totalt 570 m<sup>2</sup>
har utförts för eldning med antracitpulver. Antracitkvarnarna,
som gå med en hastighet av 1 460 v/m
mala 1,5 t/h pulver. En pannverkningsgrad av
85,4 % uppnåddes. En rökgasrenare bestående av
6 st. munstycken för vattenbesprutning visade sig

effektiv (The Fuel Economist, h. 12, s. 89.) En ny
ångpanna, typ Yarnall-Waring, har försöksvis
utförts med 12 m<sup>2</sup> eldyta och 23 m<sup>3</sup> eldrumsvolym för
175 at. Eldytan består av i sick-sack anordnade
med varandra förbundna tuber anslutna till en dom,
varigenom utvidgningen kan ske mera fritt. I den
delen av tuberna, där största hettan utvecklas, sker
ingen ångbildning utan först där gaserna kylts ner.
Pannan är gaseldad. (Power 1931 II, h. 22, s. 801.)
Purdue University har installerat en panna för 245
at och 440°. En Cuyamaoljebrännare användes i
det cylindriska vertikala eldrummet. Tuberna äro
spiralformigt anordnade kring gasvägen ovanför
eldrummet och äro uppdelade i två avdelningar, en
för strålvärme och en för konvektionsvärme
(ekonomisern). De äro acetylensvetsade och uppdelade
i tvenne parallellkopplade sektioner. Verkningsgraden
uppgår till mellan 60 och 70 %. (Power
1931 II, h. 22, s. 798.)

Erfarenheterna från lågtrycksturbinerna i kraftverk
Klingenberg, som arbeta med ånga av 9--12 %
fuktighet vid avloppet, visa en förslitning av
skovlarna vid sista kransen av 5 mm efter en drifttid av
10 000 h och 6 mm efter 15 000 h. Genom att ersätta
skovlarnas inloppskant till 2/3 med manganstålremsor
kunde efter 3 675 h icke någon förslitning konstateras
och nya skövlar beräknas ej behöva insättas ens
efter 25 000 h. (Elektrizitätswirtschaft h. 21, s. 589).
National Physical Laboratory har gjort försök med
tvenne glidlager, det ena med vanlig oljesmörjning,
det andra med en tillsats av kolloidal grafit i oljan,
varvid i bägge lagren samtidigt oljetillförseln
avbröts. I det förra inträdde därvid varmgång i
genomsnitt efter 36 min. och i det andra först efter mer
än 23 h. (Norsk Elektroteknisk Tidsskrift, h. 35, s. 480).

Ett passagerarefartyg, nämligen den italienska
oceanångaren Conte di Savoia om 48 000 t har
utrustats med en gyrostabilisatoranläggning bestående
av 3 dylika aggregat vardera med ett svänghjul med
en vikt av 100 t och en diameter av 4 m. (Pacific
Marine Review, h. 12, s. 496). På grund av
fotocellens ytterliga känslighet så föreslås anordnandet av
fyrar för luftfarten med den elektriska ljuskällan
matad med 1 000-periodig växelström, varigenom
fotocellen i dimma blir i stånd att skilja sådant ljus
från alla andra ljuskällor på marken, vilka matas med
likström eller växelström 50--60 perioder. (Science,
Supplement, h. 1928, s. 10), Berliner Stadtbahn får
sin energi dels från "Ewags" tre brunkolskraftverk
med en total effekt av 750 000 kW, dels från
"Bewags" stenkolskraftverk vid Berlin. Belastningen
kan variera med ± 80 % momentant.
Kortslutsdämpspolar ha installerats, som begränsa
kortslutseffekten till 300 000 kVA. Banan drives med likström
800 V, som tillföres motorvagnarna medelst s. k.
tredje skena vid sidan av spåret. I likströmssystemet
användas s. k. snabbströmbrytare, vilka äro
försedda med provapparater för kortslutningar,
bestående av en med densamma parallellkopplad
provströmbrytare med seriekopplat motstånd om 2,7 ohm.
Först då strömmen har gått ned till 200 amp kan
inkoppling av snabbströmbrytaren ske. (Siemens
Zeitschrift, h. 12, s. 544).

Sex 15000 kW frekvensomformare 25/60 p/s vid
300 v/m ha av Philadelphia Electric Co. installerats
för utomhusmontage uppställda i helsvetsade
plåtskjul. Besparingen i anläggningskostnader gentemot
vanligt uppställningssätt blev 6 %. (Electrical World
1931 II, h. 26, s. 1142). Treelektrodröret (trioden,
gitterröret) användes av Westinghouse för
automatisk spänningsreglering av likströmsgeneratorer upp
till 300 kW. Röret håller spänningen konstant inom
± 0,1 %. Samma firma har utvecklat en
synkroniseringsapparat med liten energiförbrukning, som
kopplar in på viss tid fore synkronismen, dvs. så mycket
för tidigt som motsvarar tiden för tillslagningen av
strömbrytaren. (Norsk Elektroteknisk Tidsskrift 1932,
h. 2, s. 13). En 42 000 kVA transformator från
Westinghouse underkastades utan att taga skada
prov med en momentan effekt av 25 000 MW och
en spänningsstegring av 11 000 kV/s, vilket är ca
tre gånger kraftigare än hittills uppmätta naturliga
åskslag. Maximispänningen uppgick till 2 250 kV.
(Electric Journal, h. 12, s. 657). Vattenfallsstyrelsen
har tills dato installerat faskompensering för 5 000
kVA i statiska kondensatorer och ökar i år denna
effekt till 15 000 kVA. Flera av de större
abonnenterna ha även för sina anläggningar anskaffat
dylika kondensatorer. Överspänningar uppträda vid
inkopplingen men de ha visat sig oskadliga.
Kompensationen avser huvudsakligen den kontinuerliga
reaktiva belastningen och kondensatorerna ha
därvid visat sig överlägsna roterande faskompensatorer.
Den minskade effektförlusten täcker redan den
årskostnaden för kondensatorn. (Elektrotechnische
Zeitschrift, h. 50, s. 1517).

Vid användningen av vakuumströmbrytare erfordras
ett lågt ångtryck hos kontaktmaterialet för att
det ej vid brytningen skall förgasas och förorsaka
en jonisation av brytningsatmosfären. A.-b.
Birka-regulator har funnit, att fosfor- och klorföreningar
binda frigjorda elektroner i ljusbågen, så att ett
stabilt tillstånd ernås i vakuum, där ett tryck av
10<sup>--4</sup>--10<sup>--6</sup> mm Hg råder. Dylika strömbrytare
utföras enligt tvenne principer. Enligt den ena finnes
en brytmekanism inuti vakuum och enligt den andra
utföres brytningen genom att vakuumkärlet är
försett med en elastisk vägg, med vilken urkopplingen
sker. (Bulletin Schweizerischer Elektrotechnischer
Verein, h. 25, s. 622). Vid hängisolatorkedjor ha
hittills använda skyddsringar visat sig mindre
tillfredsställande, särskilt ur kostnadssynpunkt. För att
avlägsna överslagen vid överspänningar från
isolatorkedjan hava därför utförts cirkelformigt böjda
jordade metalltrådar fastade på stolpen under linans
svängande upphängningspunkt på sådant sätt, att
överslagsspänningen mellan linan och den jordade
tråden på grund av det konstanta avståndet dem
emellan alltid blir något lägre än för själva
isolatorkedjan. (Electric Journal, h. 12, s. 688).

Vid elektricitetsverket i Stuttgart användes för
målningen av skenskarvarna i ställverket en färg
innehållande koppar-kvicksilverjodid, som från att
vara karmosinröd vid temperaturer över 87°C blir
svart för att vid lägre temperaturer återtaga sin röda
färg, vilket sålunda utgör en bekväm kontroll av
skarvarnas kontakttillstånd. (Elektroteknikeren 1932,
h. 1, s. 1).

Den tidigare omnämnda svängande miniatyrmotorn
för kaffekvarnar har en svängningsvinkel av 24° och
då vid 50 p/s erhållas 6 000 svängningar i minuten, så

år kaffekvarnsaxeln ett varvtal av 400 v/m.
Motorn kan i minuter stå fastbromsad utan att taga
skada på grund av för hög uppvärmning. Inga
gnistor kunna uppstå vid motorn, som eljest störa
radion, enär motorn saknar borstar, kommutator och
släpringar. (Siemens Zeitschrift, h. 12, s. 575).

I U. S. A, frångår man att använda säkringar i de
lågspända kabelnäten och låter kortslutningar där
brännas bort. I Berlin har man däremot infört 3 000
st. säkringar av speciellt slag för 200 A, som
användes för alla kablar oavsett arean, och vilka visat sig
kunna bryta 25 000 A vid 400 V och 35 000 A vid
240 V. Den önskade selektiviteten ernås genom
att göra dem tröga, så att de vid 15 000 A smälta efter
0,12 s kortare tid än vid 7 500 A och vid 2 500 A är
tiden 2,5 s kortare än vid 6 500 A, varvid totala
bryttiden är ca 3,5 s. (Elektrizitätswirtschaft 1931,
s, 651). Kablar upp till en spänning av 66 kV anses
numera driftsäkrare än luftledningar. Om en
kabel utsättes för tryck (12--15 atm), så kan
isolationshållfastheten stegras så, att minst dubbla
driftspänningen kan användas, varvid dessutom 1,4 à 1,6
ggr den normala strömmen kan tillåtas, så att
sålunda kabeln blir i stånd att överföra en 3 gånger så
hög effekt som i normala fall. Kvävgas användes
härför i sammansvetsade Mannesmannrörsträngar om
500 m längd. (Engineering 1932<sup>1</sup>, s. 55).

Philips och Osram ha i Europa infört en ny
glimlampa, som har fördelarna hos såväl neon- som
kvicksilverlamporna och som kan avgiva vilken färg
som önskas. Den utföres som rakt rör eller i U-form
med ändarna infästade i en vanlig glödlampssockel.
Den användes för 110 V likström eller växelström
och giver 3 à 5 gånger mera ljus för samma effekt
än en vanlig glödlampa. (Electrical World 1931 II.
s, 788). För framställning av "destillerat" vatten
genom elektrolys har utförts en enrummig cell, i
vilken vattnet elektrolyseras vid ganska låg
elektro-osmotisk effekt. I cellen finnes tvenne diafragmor,
den ena av bränd lera och den andra av asbest.
Vatten innehållande 150--600 mg salt per l kan renas
till 6 à 9 mg/l salthalt. Processen tros bliva billigare
än vanlig destillation. (Electrical World 1931 II,
s. 947). I nya halvwattlampor med glödtrådspiralen
i ett plan inträffar vid trådbrott under drift att
ljusbågen blir bestående i timtal och då stör radion.
Efter urkoppling är störningen definitivt borta, enär
ljusbågen ej åter tänder sig. Ljusbågen kan brinna
ännu vid 7 mm avstånd mellan trådarna. (Norsk
Elektroteknisk Tidsskrift 1932, h. 2, s. 20). För
röntgenfotografering särskilt av rörliga delar behöver
man anordningar för exponering under kort tid med
hög effekt. Med i marknaden förekommande
apparater har man nu vid 50 kV nått en maximal
momentanström av 1 000 mA och vid 80 kV 2 000 mA.
Tidreläet för inkopplingen måste ha stor precision för
att få en jämn exponering och för att ej skada
wolframanoden. Med synkronmotortidrelä har man en
exponeringstid av 0,1 s med ± 5 % noggrannhet men
för en belysningstid av 0,02 s erfordras ett
elektromagnetiskt system liknande det, som användes vid
autornattelefonväljare. (Siemens Zeitschrift, h. 12, s. 555).

Tre faktorer ha stått hindrande i vägen för ett
allmännare införande av växelströmssvetsning,
nämligen en hög och farlig tomgångsspänning, ostadig
ljusbåge och svårigheten att använda små strömstyrkor.
Ett nytt svetsaggregat för växelström har förts
i marknaden, som består av en svetstransformator
med reglerbart motstånd samt en svängningskrets
innehållande en spänningstransformator jämte
motstånd, kondensatorer och induktiva motstånd, som
gör ljusbågen lika lätt att hantera som en
likströmsljusbåge genom att bana väg för gasernas jonisering.
(Electric Journal, h. 12, s. 665). Fördelarna med att
svetsa kranar äro: 1) materialbespaiing, emedan
knutplåtar etc. bortfalla, varigenom kranen belastas
mindre med egen vikt, vilket återigen ger lättare
konstruktioner och mindre effekt, och energiåtgång,
2) en svetsad ram är styvare än en nitad, varav
följer en mindre förslitning hos de mekaniska delarna i
förra fallet, 3) underhållskostnaderna äro mindre än
vid nitade konstruktioner. En svetsad bromsskiva
av Siemens-Martin stål ger med träbromsklotsar
betydligt större friktionskoefficient än gjutet gods.
(Bulletin Oerlikon 1932, h. 32, s. 679). Chicago
Great Western Railway har hittills använt nitade
Självlossande godsvagnar med 25,6 t egen vikt och
64 t last. Nya svetsade dylika ha nu utförts, som
för samma lastförmåga väga blott 20,8 t eller närmare
20 % mindre. Varje vagn har en sammanlagd
svetsskarvlängd av 450 m. All plåt elektrosvetsas
och de grövre delarna gassvetsas. (Organ für die
Fortschritte des Eisenbahnwesens, h. 24, s. 509).

120 000 skenskarvar finnas nu vid de tyska
riksjärnvägarna utförda med aluminotermisk svetsning.
1 000 km "långskenespår" finnas utlagda, dvs. där
rälsen är sammansvetsad i längder om 60 m. Helt
genomgående svetsad räls användes på en sträcka
av 65 km, varvid rälsen nedbäddas till rälshuvudet.
Merkostnaden för helsvetsad räls i jämförelse med
vanlig räls är ca 4 000 kr./km eller ca 5 % av
anläggningskostnaden. (Verkehrstechnische Woche,
h. 52, s, 677). Kolstål ersattes av manganstål i
växlar och korsningar, emedan det är mera
motståndskraftigt mot stötar. Påsvetsning av sådant material
på förslitna delar blir 25 à 35 % billigare än
nyanskaffning och sker med beklädd manganelektrod. Om
vatten finnes tillgängligt för kylning av svetsen, så
går proceduren fortare. (Journal of the American
Welding Society, h. 12, s. 51).

Vid ett elektrolytverk tillhörande Canadian Copper
Refiners Ltd svetsas på kopparskenor, som föra
15 000 A och ha en area av 342 X 76 mm och 6,6 m
långa, längsgående triangulära kontakter av 325
mm<sup>2</sup> area, på vilka skenorna upphängas och där
frätning ej får äga rum. Både gas- och elektrisk
svetsning användes. (The Engineering Journal, h. 12,
s, 600). Av elektronmctall är särskilt gjutna
legeringar lätta att svetsa. Tunn plåt under 1 mm
erfordrar ännu så länge speciell sakkunskap vid
svetsning. En bensintank, som väger 17,7 kg i mässing,
väger blott 6,7 kg, då den svetsas av elektronmetall.
Som svetsmaterial användes avfall eller helst tråd av
samma elektronlegering som arbetsstycket.
Som flussmedel användes lösningar innehållande Lithium.
Klorider böra undvikas, enär de angripa magnesium,
Endast gassvetsning användes och under
användning av stumma fogar. (Automobiltechnische
Zeitschrift, h, 33, s. 762). <tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Mässfall för föredragshållare.</b> Vid Svenska
teknologföreningens allmänna sammanträde den 17 febr. kommer
föredrag att hållas om "Svensk-dansk Jernbanebygning
i Tyrkiet". Ursprungligen var meningen, att föredraget
skulle hållas av ingenjör Saxild, som f. n. är arbetschef
vid detta stora företag, men då denne blivit hindrad,
har hans kompanjon, ingenjör Per Kampmann, som
under fem år tillsammans med ingenjör Saxild lett
ifrågavarande arbeten, åtagit sig att i stället hålla
föredraget. Ingenjör Bengt Sjölin kommer i anslutning
härtill att redogöra för den rullande materiel på de
turkiska järnvägarna, som från Nydqvist & Holm a.-b.
levereras till Turkiet.

<b>Världens största vattenturbiner.</b> I den nyligen
utkomna "Wasserkraft-Jahrbuch" (1930/1931) har
ingenjör C. Reindl, München, meddelat en revy av
vattenmotorteknikens nuvarande ståndpunkt. Av särskilt
intresse äro för oss de meddelade data angående turbiner
för låga fallhöjder, enär svensk industri på detta
område intager en ledande ställning, som närmare framgår
av följande referat av uppsatsen.

År 1924 voro Kaplanturbinerna i Lilla Edet med en
löphjulsdiameter av 5,80 m de största i sitt slag och
därtill de specifikt starkaste (specifika effekten, dvs.
effekten, reducerad till 1 m fallhöjd, utgör 675 hkr).
Numera komma dessa turbiner, vad specifika effekten
angår, först på sjätte plats bland i drift eller under
byggnad varande turbiner. De specifikt starkaste
turbinerna i drift äro f. n. Ryburgturbinerna med en
specifik effekt av 1 045 hkr. De komma emellertid att
överträffas av turbinerna för Vargön, som med en diameter
av 7,00, resp. 8,00 m få en specifik effekt av 1 705, resp.
1 660 hkr. Bland propellerturbinerna är Lilla Edets
fortfarande den största och tillika den specifikt
starkaste. Den största Francisturbinen kommer först på
fjortonde plats bland de största turbinerna i världen. De
mycket omtalade turbinerna i Safe Harbor, vilka med
en effekt av 42 500 hkr äro de starkaste Kaplanturbinerna
i världen, komma med avseende på storleken först
på åttonde plats, medan de sju första platserna intagas
av europeiska turbiner.

Turbinen i Görz kommer med avseende på specifika
varvtalet (ca 1 400) fortfarande på första plats. Dess
effekt är dock relativt liten. Men även beträffande de
största Kaplanturbinerna är den fortgående ökningen av
specifika varvtalet påfallande. Så t. e. få Vargöturbinerna
specifika varvtal av 930, resp. 920, medan Ryburgturbinerna
ha specifika varvtalet 739 och Lilla Edets Kaplanturbiner 650.

I samband med de större möjligheterna att numera
bemästra kavitationsproblemet ha Kaplanturbiner
börjat byggas för allt större fallhöjder. Verkstaden
Kristinehamn bygger f. n. för en fallhöjd av 23,5 m, och
det anses, att inom en överskådlig framtid även
fallhöjder om och över 30 m skola kunna utnyttjas med
Kaplanturbiner.

De 10 största turbinerna för låga fallhöjder äro f. n.
följande:

1. Vargön. Effekt 15 200 hkr vid 314 m<sup>3</sup>/sek. och
4,30 m fallhöjd. Diameter 7,00 m, <i>n<sub>s</sub></i> = 930.
(Verkstaden.)

2. Vargön. 14 800 hkr vid 303 m<sup>3</sup>/sek. och 4,30 m.
<i>D</i> = 8,00, <i>n<sub>s</sub></i> = 920. (Verkstaden & Nohab.)

3. Ryburg. 36 400 hkr vid 307 m<sup>3</sup>/sek, och 10,7 m.
<i>D</i> = 7,00, <i>n<sub>s</sub></i> = 739. (Voith, Escher Wyss & Cie,
Charmilles.)

4. Swir III. 37 500 hkr vid 290 m<sup>3</sup>/sek. och 11,00 m.
<i>D</i> = 7,42, <i>n<sub>s</sub></i> = 725. (Verkstaden  & Metallitschesky
Zavod).

5. Dogern. 35 500 hkr vid 300 m<sup>3</sup>/sek. och 10,70 m.
<i>D</i> = 7,00, <i>n<sub>s</sub></i> = 730. (Escher Wyss & Cie.)

6. Lilla Edet (Kaplan). 11 200 hkr vid 146 m<sup>3</sup>/sek.
och 6,50 m. <i>D</i> = 5,80, <i>n<sub>s</sub></i> = 650. (Verkstaden.)

7. Laholm. 16 000 hkr vid 166 m<sup>3</sup>/sek. och 8,50 m.
<i>D</i> = 5,50, <i>n<sub>s</sub></i> = 726. (Verkstaden.)

8. Safe Harbor. 42 500 hkr vid 213 m<sup>3</sup>/sek. och
16,70  m. <i>D</i> = 5,59. (Smith & Morris.)

9. Lilla Edet (Lawaczek). 10 000 hkr vid 130 m<sup>3</sup>/sek.
och 6,50 m. <i>D</i> = 6,00, <i>n<sub>s</sub></i> = 605. (Finshyttan.)

10. Kembs (Propeller). 36 600 hkr vid 185 m<sup>3</sup>/sek.
och 16,50 m. <i>D</i> = 5,60, <i>n<sub>s</sub></i> = 537. (Charmilles.)

<b>Internationella arbetsbyråns undersökningar under
1931.</b> Bland de av internationella arbetsbyrån under
fjolåret utförda undersökningarna märkas särskilt
flera, som lämna bidrag till forskningen rörande
orsakerna till den ekonomiska krisen och botemedlen mot
densamma. Till dessa äro särskilt att räkna de
redogörelser och memoranda, som sammanförts under
rubriken "Arbetslöshetsproblem under 1931", vidare den av
vicedirektör Butler. utarbetade redogörelsen för
"Arbetslöshetsproblem i Förenta staterna", undersökningarna
rörande "Rationaliseringens sociala aspekter",
"Arbetslöshet och allmänna arbeten" m. fl.

Bland publikationer berörande andra områden av det
sociala verksamhetsfältet är att märka en serie
monografier, utgivna under rubriken "Studier rörande
förhållandet mellan arbetsgivare och arbetare",
undersökningar rörande "Bostadspolitiken i Europa", "Principer
och metoder för löners fastställande inom kolgruveindustrien",
"Löner och reglering av arbetsförhållanden i
Sovjet-Ryssland" En del av dessa publikationer hava
tidigare refererats i Teknisk tidskrift.

Helt nyligen har utkommit den engelska editionen
av en undersökning, soni av Fordbolaget begärts
rörande levnadskostnadernas storlek för arbetarfamiljer
med viss löneinkomst i ett antal europeiska industristäder
jämförda med en amerikansk industristad sådan som Detroit.

För närvarande äro åtskilliga undersökningar under
utförande, däribland följande:

Rörande <i>arbetsförhållandena</i> äro under utförande
en historisk undersökning om arbetstidens längd i
gruvor, en undersökning av lagstiftningen rörande
arbetstiden för automobilförare, förberedande undersökningar
rörande arbetstidens längd inom textil- och
järnindustrierna, rörande vilotider och skiftanordningar i
automatiska glasbruk, undersökning rörande semester med
lön, rörande tillämpningen under de gångna tio åren av
konventionen angående veckovila, undersökningar
rörande "engelska arbetsveckan" och femdagarsveckan,
rörande arbetsförhållandena för kvinnor och barn,
redogörelse för kvinnors användande i arbete under jord
osv.

På den <i>industriella hygienens</i> område håller
utgivningen av encyklopedien på att fullbordas. Inom kort
kommer också att utgivas det standardreglemente för
arbetshygien, som internationella arbetsbyrån upprättat
med bistånd av den korresponderande kommittén för
industriell hygien, vidare en undersökning av kräfta,
förorsakad av yrkesarbete, och en ny upplaga av den
1925 utgivna undersökningen om ersättning för
yrkessjukdomar.

På <i>olycksfallsskyddets</i> område är under utarbetande:
undersökningar rörande säkerhet vid tillverkning och
användning av acetylen, vid tillverkning och arbete
med celluloid, rörande medlen att undvika olycksfall
vid alstring och .användning av elektrisk ström, vid
användning av person- och varuhissar samt stegar,
undersökningar rörande skydd för ögonen mot främmande
omgivande föremål, rörande förebyggande av olycksfall

förorsakade av målning med spruta, rörande olycksfall
förorsakade av elektricitetsanordningar i gruvor.

I den serie undersökningar, som nyligen utgivits
under titeln "Rationaliseringens sociala aspekter" är stort
utrymme ägnat åt förhållandet mellan rationaliseringen
och arbetslönen. Dessutom har arbetsbyrån publicerat
åtskilliga undersökningar eller artiklar rörande frågan
om "höga löner". Vidare fortsättas undersökningarna
av förhållandet mellan lönen och arbetets produktivitet,
arbetslönerna inom textilindustrien och inom
jordbruket. En översikt har utarbetats över de inom olika
länder på senaste tiden företagna undersökningarna
rörande hushållsbudgeter.

Till det förestående sammanträdet med internationella
arbetskonferensen har utarbetats en s. k. grå
rapport över ålderdoms-, invaliditets- och
efterlevandeförsäkring, vilken rapport kommer att åtföljas av fyra
undersökningar behandlande olika tekniska sidor av
ämnet. Vidare bedrivas fortsatta undersökningar
rörande personal sysselsatt i sjöfart på internationella
farleder inom Europa och är under utarbetande en
rapport rörande tillämpningen under tio år av konventionen
angående ersättning för olycksfall i arbete inom jordbruket.

Ifråga om <i>arbetsförmedling</i> och vandringsrörelser äro
att nämna den för nästinstundande sammanträde av
arbetskonferensen avsedda rapporten angående
undertryckande av arbetsförmedlingsanstalter, som taga
betalning, en rapport över den internationella
emigrationsstatistiken avsedd för den under innevarande år
sammanträdande internationella konferensen för ut- och
invandringsstatistik, undersökningar rörande internationell
rekrytering och placering av arbetare samt rörande
arbetsförmedlingsanstalter i olika länder.

<b>Tredje internationella kolkonferensen.</b> Utgivandet
av tredje internationella kolkonferensens (november
1931) handlingar är för närvarande under förberedande.
Handlingarna utkomma i två volymer om ca 900 sidor
vardera och innehålla alla uppsatser och diskussioner
vid konferensens förhandlingar. Bidrag från Belgien,
Frankrike, Tyskland, Holland, Italien, Japan, Rumänien,
Spanien, Sverige och Ryssland hava översatts till engelska.

Innehållet berör bl. a. kolindustriens ekonomiska
problem, konkurrensen mellan olika bränslen, låg- och
högtemperaturkoksning, förgasning, hydrering,
lokomotiv- och fartygsbränsle, användning av kol i
hushållen, bränslen för kraftverk, pulveriserade bränslen,
bekämpandet av rök och damm, kolens behandling och
rening m. m.

I volymerna ingå sammanlagt 98 uppsatser, därav 39
av amerikanska, 22 av brittiska, 20 av tyska och 7 av
franska författare. Utstyrseln ansluter sig till de
tidigare hållna kolkonferensernas förhandlingar, vilka
kommit att betraktas som standardverk på
bränsleteknikens område.

<b>Viktmärkning av kollin för transport å fartyg.</b> K. m:t
har föreslagit riksdagen att antaga en lag om
viktmärkning i vissa fall av gods som skall inlastas å
fartyg. Lagen är avsedd att gälla gods med en
bruttovikt av 1 000 kg eller mera, avsett att inom eller utom
riket för befordran inlastas på fartyg. Märkning av
dylikt gods, avseende bruttovikten i kg, skall på ett
tydligt och varaktigt sätt anbringas å godsets utsida
och skall företagas före inlastningen, eller, där denna
skall ske i utländsk hamn, före avsändandet från riket.
Skyldighet att tillse, att godset förses med behörig
viktuppgift, skall åvila avlastaren eller, där inlastningen
skall ske i utländsk hamn, avsändaren.

Lagförslagets aftagande utgör förutsättningen för Sveriges
ratifikation av ett av internationella arbetsbyrån år 1929 framlagt
konventionsförslag, vilket väsentligen åsyftar
att förebygga olycksfall, som vid lastning eller
lossning av fartyg orsakas genom användande
av lyft- eller transportanordningar av otillräcklig styrka.

<b>En märklig elektrisk konditoriugn.</b> I Aseas
tidning (häfte 1, 1932) beskrives en elektrisk
konditoriugn, vilken uppgives vara den största
helautomatiskt temperaturreglerande konditoriugn som finnes ej endast
i Sverige utan troligen i hela världen. Ugnen
består av 24 ugnsrum och ett s. k. raskskåp.
Ugnsrummen ha bredden 620 mm, djupet 820 mm och
höjden 180 mm. Fyra ugnsrum, placerade över
varandra, bilda tillsammans med den till
vänster om gruppen stående manöverpelaren en enhet,
och hela ugnen sammansättes av sex dylika
enheter. Hela ugnsfronten, luckor, jäsningshyllor
och plåtförvaringsrum äro utförda av rosthärdig plåt.

Värmeelementen äro placerade i botten och
tak av varje ugnsrum och täcka hela botten-
och takytan. Effekten i varje rum är 2 500 W,
fördelad med 1400 W på överelementet och 1100 W på underelementet.
Eftersom ugnen ej är avsedd för manuell reglering, ha
regleringsstegen valts så, att det är möjligt att en gång
för alla inställa den lämpliga kombinationen mellan
över- och undervärme, varefter temperaturregleringen
ombesörjes av de automatiska temperaturregulatorerna.
Elementen äro därför uppdelade på följande sätt:
överelementen 1 400, 1 200 och 1 000 W, underelementen
1 100, 900 och 700 W. Genom användande av denna
regleringsmetod var det ej möjligt att utföra regleringen
genom serie-parallellkoppling av elementen, utan man
måste tillgripa kortslutning av viss del av elementslingan,
vilket medförde svårigheter att erhålla en
jämn temperaturfördelning. Lösningen blev funnen
däri, att elementen utfördes med mycket liten delning
mellan spiralerna och på så sätt, att de delar som skola
kortslutas icke förlades i omedelbar närhet av varandra.

Temperaturregleringsanordningen har ett impulsorgan,
bestående av en elektrisk motståndstermometer.
Kopplingssättet, som framgår av fig., motsvarar i
princip en Wheatstonebrygga. Man använder två
sammanbyggda motstånd i motståndstermometern, enär man
härigenom erhåller en relativt stor spänningsförändring
även vid mycket små variationer i ugnsrummets
temperatur. Härigenom erhåller regleringsreläets
manöverspole tillräcklig effekt även vid så liten

<img 1>
Principschema för temperaturregleringsanordningen.
1. Ugnsrum. 2. Under- och överelement i
ugnsrummet. 3 a och 3 b. Motståndstermometerns
två sammanbyggda motstånd. 4 a och 4 b.
Temperaturinställningsmotstånd. 5.
Regleringsrelä. 6. Manöverrelä. 7, 8.
Förkopplingsmotstånd. 9. Strömbrytare.
</img>

temperaturförändring som 5° i ugnsrummet.
Motståndstermometern är placerad utefter ena sidoväggen i
ugnsrummet och är så lång som utrymmet medger samt
har en ytterligt liten värmekapacitet. Den består av
mycket tunna och smala nickelband, lindade på en
mikanitremsa, omgiven av tunna täckremsor av samma
material. Det hela omges av en mantel av rosthärdig
plåt. Temperaturen inställes genom ändring av ett
yttre, icke temperaturkänsligt motstånd, utfört med 28
regleringssteg, täckande temperaturintervallet 90--350°.
Mellan 200° och 300° kan regleringen ske i steg om
5°, över och under nämnda intervall är regleringsnoggrannheten
25°. Regleringsreläet är av elektrodynamisk
typ och försett med en tvåvägskontakt och en
magnetisk spärranordning, som gör, att reläets kontakt ej kan
stå i mellanläge utan snabbt rör sig från det ena läget
till det andra, även om temperaturen endast långsamt
stiger eller faller. Manöverreläet är även av
elektrodynamisk typ med två kraftiga huvudkontakter för
ugnsströmmen samt en hållkontakt som håller reläet i
inkopplat läge.

<b>Rättelse.</b> I häfte 6 angavs, att docenten E. Rooth
utnämnts till professor i fysik vid Chalmers tekniska
institut. Uppgiften är beklagligtvis ytterst felaktig,
enär till fysikprofessor utnämnts docenten i Lund Axel
Lindh. Docenten Lindhs Lundakollega Rooth
utnämndes samtidigt till professor i tyska, varför vi råkade
förväxla de båda docenterna. "För övrigt var notisen riktig."

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Eskilstuna</b>
firade sitt 52:dra årsmöte den 12 dec. under
ordförandeskap av direktör Gustaf Hök. Bland de till 100-talet
uppgående deltagarna märktes föreningens ständige
ledamot, landshövding G. Sederholm.

Sedan inval m. fl. föreningsangelägenheter behandlats,
vidtog val av styrelse och funktionärer för år 1932, och
utföllo dessa sålunda:

Ordf.: dir. V. Landqvist, v. ordf.: övering. C. G.
Andersson, sekr. och skattm.: bergsing. B. Hermelin,
v. sekr. och skattm. maskining. E. Hedin samt dir. A.
Nilsson och rektor M. Grenander, ersättare: baning.
K. O. Valley och dir. H. Nilsson. Revisorer:
ingenjörerna H. Sjögren och L. Hedlund, ersättare: ing. C. V.
Möller. Klubbmäst: ing. K. Almqvist, v. klubbmäst. ing.
R. Alisson. Arbetsutskott: direktörerna R. Dahlgren,
sammankallande, G. Kihlgren och R. Domellöf.

Första föredraget vid mötet hölls av överingenjör
Bror Lundborg över ämnet: "Teori och ekonomi vid
kopplingar av pulvistyp".

Talaren nämnde först några ord om, huru pulviskopplingen
mera genom en tillfällighet blivit uppfunnen
av fabrikör A. Berggren i Örebro. Därpå åskådliggjordes
kopplingens konstruktion och verkningssätt på
ett synnerligen instruktivt sätt genom skioptikonbilder
och en ultrarapidfilm. Dess verkningssätt i praktiken
visades genom en demonstrationsapparat, vilken bestod
av ett svänghjul, som genom en pulviskoppling drevs av
en elektrisk motor. Genom en ampermeter och
tachometrar på ömse sidor om kopplingen kunde man följa
belastnings- och hastighetsförloppen vid startning samt
vid bromsning av svänghjulet. Särskilt erbjöd
bromsningsförsöket stort intresse, då genom apparaten kunde
konstateras, att ej någon belastningsstegring å motorn
förekom vid bromsningen, utan utjämning skedde genom
kopplingens slirning.

Någon teori för pulviskopplingen, som omnämnts i
föredragets titel, finnes egentligen icke, fastän ivriga
försök att åstadkomma en sådan gjorts av många
vetenskapsmän och tekniker. Man får i stället nöja sig med
empiriskt funna värden,, och talaren visade en tabell,
som angav maximalt överförd kraft vid olika varvtal
och skivestorlek.

Talaren slutade sitt intressanta föredrag med att
framhålla pulviskopplingens fördelar genom dess
förmåga att utjämna kraftbelastningen och minska
drivmotorernas startströmmar. Genom kopplingen kunde
även kortslutna elektromotorer användas i stor utsträckning,
varigenom anskaffningskostnaderna nedbringades
och fasförskjutningen förbättrades.

Föredragshållaren belönades med applåder, och
ordföranden tackade å föreningens vägnar.

Mötets andra föredrag hölls av professor Sven
Brisman om "Det internationella konjunkturläget".

När man, sade talaren bl. a., söker framlägga några
bestämda hållpunkter för det allmänna konjunkturläget
i världen, måste detta stanna vid försök. Emellertid
utgör byggnadsverksamhetens utveckling i Förenta
staterna en av de säkraste måttstockarna. Förenta
staterna äro nämligen det konjunkturbestämmande landet
i världen f. n., och det är också betecknande, att New
Yorkbörsen är den enda, som följes. Krisen uppstod
även i Amerika, varför man också från detta håll väntar
ett första tecken till återhämtning.

Talaren omnämnde därpå den långvariga krisens
orsaker och förhållandet mellan kapitalefterfrågan och
sparande samt framhöll, att konjunkturväxlingarna
ytterst äro en följd av den varierande efterfrågan på
sparade medel. Huru man skall komma ur den
nuvarande krisen är ej gott att veta. Man kan knappast
kalla den en konjunkturväxling, utan vi befinna oss i en
situation, som är en följd av världskriget. Ännu hava
vi ej nått krisens botten, men en sådan måste ju en
gång uppnås. Troligen hade en konjunkturförbättring
inträtt i höstas, om valutakrisen ej kommit. Genom att
man utestänger valutan bliva även exportvarorna
utestängda, men världsexporten är givetvis lika med
världsimpörten. Minskas därför den senare, så minskas
även den förra i samma grad.

Talaren lämnade därefter en ingående redogörelse för
Centraleuropas nuvarande valutafråga.

Hur utvecklingen kommer att gestalta sig i framtiden
är svårt att förutsäga. England torde hava haft
den största nyttan av, att frångå guldmyntfoten, men
Sverige har åminstone haft den fördelen, att det så att
säga kommit något i lä. Lågkonjunkturen torde
ytterligare förvärras under några månader, men då krisen
ej är förorsakad av någon naturkatastrof utan är ett
människoverk, får man hoppas, att vi ej skola stå helt
maktlösa mot densamma.

Sedan de kraftiga applåderna tystnat, framförde
ordföranden, sedan han själv nämnt några väl funna ord
om världskriget och krisen, föreningens tack till
professor Brisman för det aktuella och värdefulla
föredraget.

Därpå följde sedvanlig julsupé och samkväm, varvid
ordföranden talade för gästerna, vilket tal i delvis
humoristiska vändningar besvarades av professor
Brisman. Vice ordf., direktör Arvid Nilsson, framförde
föreningens tack till den avgående ordföranden. Dessutom
förekom sång av musikdirektör Petrus Österberg, en
rolig film visades, och glögg serverades av sköna.
Lucia-brudar. <tab><tab><tab><tab><tab><tab><i>V. L.</i>

<b>Skånska ingenjörsklubben</b>
höll ett talrikt besökt sammanträde i riddarsalen på
Malmöhus slott den 19 december under presidium av
direktör H. G. Evers. Länsarkitekten N. Blanck
lämnade en med ljusbilder illustrerad historik över slottet
allt ifrån dess tillkomst under Erik av Pommern i
början av 1400-talet till och med den nyligen avslutade
restaureringen. Det först uppförda slottet blev efter 100
år jämnat med jorden av stadens borgmästare Jörgen

Koch, som ville göra Malmö till en fri riksstad. Staden
återtogs sedermera av Kristian III, som återuppbyggde
och befästade slottet, vilket hade sin glansperiod under
mitten av 1500-talet. Även under den svenska tiden var
det i början en stark fästning, men under 1700-talet
inträdde det i en period av förfall, som slutade med att det
ombyggdes till fängelse. Vid restaureringsarbetet, som
utförts av ingenjör J. E. Liljegren, hade man sökt dels
bevara och återställa den ursprungliga stilen, dels göra
lokalerna användbara för sitt nya ändamål som museum.
Uppvärmningen var anordnad medelst i golven inlagda
rörslingor för varmvatten.

Museiintendenten dr Ernst Fischer redogjorde i
korthet för hur de olika lokalerna i slottet skola användas,
sedan byggnaden apterats till museum. Att härvid
rummens stil i någon mån komme att störas, vore
oundvikligt. I borgstugan i källaren, där soldater fordom
logerade, ämnar man förvara stenlämningar från äldre
tiders Malmö. Bottenvåningen skall vara utställningslokal
för militära minnesföremål. Andra våningens
stora sal, där ingenjörsklubben vid tillfället befann sig,
skall allt framgent användas som sammanträdeslokal.
I tredje våningen skola inrymmas minnena från
skråväsendets tid. Som exempel på hur väl vissa av dessa
bevarats nämndes, att Malmö bagarskrås protokoll
finnas kvar från 1400-talet till skråväsendets upphävande
utan en enda lucka. För naturhistoriska och andra
samlingar skall ny byggnad uppföras.

Aftonens huvudföredrag hölls av arkitekten Uno
Åhrén från Stockholm om "Några av den moderna
byggnadskonstens problem". Talaren ansåg, att dessa
problem borde preciseras för att därefter kunna lösas, och
började med att placera den stora allmänhetens
bostadsfråga på första plats med bortseende från kyrkor, slott
och andra monumentalbyggnader. I detta sammanhang
ville han draga en lans för den i Skåne starkt
kritiserade Stockholmsutställningen, som han ansåg ha varit
av epokgörande betydelse med avseende på hygieniska
och praktiska bostäder. Medelst synnerligen
instruktiva bilder visade han en karta över en stad under
olika utvecklingsstadier i det fall, då staden, såsom
fallet i allmänhet är, fått växa från en lantlig by till
en stor industristad utan någon planmässig fördelning
av de olika byggnaderna, samt såsom motsats härtill
en idealplan, där industrien hade sitt bestämda område,
bostäderna och de offentliga byggnaderna sitt. I planen
ingick, att när bostadskvarteren nått en viss storlek,
bebyggelsen skulle stoppas och ett brett grönt bälte i
form av en halvcirkel reserveras kring det bebyggda
området. Utanför grönbältet skulle nya bostadsområden
anläggas och förbindas med centrum medelst
snabbtrafikmedel. Talaren framhöll, att den överväldigande
trafiken i vissa storstäder ingalunda borde vara någon
källa till stolthet, utan tvärtom ofta endast bevisade,
att staden vore illa planlagd. För att tillfredsställa
hygienens krav på solljus i boningsrummen vore det
nödvändigt att bygga lamellhus, dvs. raka parallella
huslängor utan tvärbyggnader. Trafikleder böra
framdragas genom parker, icke tätt inpå husen. Härigenom
tillgodoser man både hygien och möjlighet att vid behov
bredda körbanorna. Gångtrafiken bör förläggas på
skäligt avstånd från körtrafiken. Trädgårdsstäder med
fritt liggande enfamiljsvillor, omgivna av var sin
trädgård, taga i allmänhet för stort utrymme. Radhusen
vore lämpligare, om utrymmet skulle tillvaratagas.
Talaren visade även bilder över möbler och rumsinteriörer,
delvis från hans eget tydligen mycket moderna
men även mycket smakfulla hem.

Klubbens förste vice ordförande direktör H. M. Molin
erinrade i ett högstämt anförande om att
sammanträdet var det sista i den 4-årsperiod, under vilken
klubbens öde letts av direktör Evers såsom ordförande,
och framhöll, att denna tid varit för klubben sällsynt
lycklig och framgångsrik, vilket han tillskrev ordförandens
osparda nit och aldrig svikande intresse för uppgiften,
samt slutade med ett av dånande hurrarop besvarat leve
för direktör Evers. De närvarande begåvo sig sedan
till Kungsparkens restaurang, där supé intogs. Under
kvällens lopp avtackades föredragshållarna, och
ordföranden gjordes till föremål för ytterligare hyllningar, för
vilka han i ett stämningsmättat anförande tackade. <tab><i>F. M.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Ordinarie allmänt sammanträde</b> hålles å restaurant Gillet
onsdagen den 17 februari 1932 kl. 7,30 e. m. (utan kvart).
<sp>Program:</sp> 1) Inval. -- 2) <i>"Svensk-dansk
Jernbanebygning i Tyrkiet",</i> föredrag av arbetschefen, ingenjör
<sp>Per Kampmann.</sp> 3. <i>"Kort redogörelse över till
Turkiet levererade lokomotiv och järnvägsvagnar från
Nydqvist & Holm a.-b",</i> av ingenjör <sp>Bengt Sjölin.</sp> --
Supé m. m.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde i
restaurang Gillets festvåning fredagen den 19 februari 1932
kl. 19,30 precis. <sp>Ärenden:</sp> 1) Protokolljustering. --
2) Inval. -- 3) <i>"Irländska fristatens elektrifiering".</i>
A. "Allmänna förutsättningar för elektrifieringen,
företagets organisering, samt de resulterande taxorna",
föredrag av överdirektör <sp>W. Borgquist.</sp> B. "De tekniska
huvuddragen samt hittills erhållna drifterfarenheter",
föredrag av direktörsassistenten <sp>Th. Strand.</sp> Irländska
fristaten har tidigare varit mycket sparsamt elektrifierad.
Under åren 1925--1929 har genom Siemens-Schuckert
utbyggts ett för hela landets behov anordnat vattenkraftverk,
som samarbetar med äldre ångkraftverk i Dublin
och Cork, samt ett kraftnät, som utsträckts till praktiskt
taget alla samhällen ned till ca 500 invånare. Såväl den
moderna tekniska utrustningen som administrationen och
taxorna erbjuda åtskilligt av intresse. -- Supé och samkväm.

<b>Tekniska föreningen i Gefle</b> sammanträder till årsmöte
lördagen den 13 febr. 1932 kl. 7,30 e. m. å Grand hotell.
<sp>Ärenden:</sp> 1) Protokolljustering. -- 2) Styrelseberättelse
för år 1931. -- 3) Revisionsberättelse över 1931 års
räkenskaper. 4) Val av styrelse intill årsmötet 1933. --
5) Val av övriga ledamöter i valnämnden intill årsmötet
1933. -- 6) Val av revisorer intill årsmötet 1933. --
7) Fråga om lokalombyte. -- 8) <i>Asfalt och dess praktiska
användning,</i> föredrag med ljusbilder av civilingenjör Sten
D. Ekelund, Stockholm. -- Efter sammanträdet gemensam
supé. -- Styrelsen sammanträder kl. 7 och valnämnden
kl. 7,15 e. m.

<b>Sundsvalls tekniska förening</b> sammanträder å W:6, 1 tr.
upp, lördagen den 13 februari 1932, kl. 7,30 e. m.
<sp>Ärenden:</sp> 1) Protokollsjustering. -- 2) Val av ordförande och
vice ordförande för år 1932. -- 3) Val av övriga
styrelseledamöter med suppleanter för år 1932. -- 4) Val av två
revisorer och en suppleant för 1932 års förvaltning. --
5) Fastställande av årsavgift samt inkomst- och
utgiftsstat för år 1932. -- 6) Styrelsens berättelse för år 1931. --
7) Revisorernas berättelse för år 1931 samt fråga om
ansvarsfrihet för 1931 års styrelses förvaltning. -- 8) Inval.
-- 9) Kl. 8 e. m. Föredrag med skioptikonbilder av
civilingenjör <sp>J. Körner,</sp> Stockholm, om: <i>"Bussar och
spårvagnar för stads- och förortstrafik".</i> -- Att åhöra
föredraget inbjudas stadsfullmäktige, drätselkammaren och
kommunikationskommittén i Sundsvall, kommunalfullmäktige
och kommunalnämnderna i Skön och Timrå, styrelserna
för Sundsvalls och  Sundsvall--Sköns spårvägsaktiebolag
samt handelskammaren och köpmannaföreningen. -- Efter
sammanträdet gemensamt samkväm.

<b>Trollhättans ingenjörsklubb</b> sammanträder i
Stadshotellets festvåning måndagen den 15 februari 1932 kl. 19,30.
Ärenden: 1) Protokolljustering. -- 2) Inval. -- 3) Diverse
skrivelser. -- 4) Styrelsens förslag till val av hedersmedlem.
-- 5) Meddelande angående 25-årsfesten. -- 6)  Kort
redogörelse med skioptikonbilder om de till Turkiet levererade
lokomotiven och vagnarna från Nydqvist & Holm a.-b., av
ingenjör <sp>Bengt Sjölin.</sp> -- 7) Supé och nachspiel.

</chapter>
<chapter name="TEKNISK TIDSKRIFT
HÄFT. 8 ÅRG. 62 20 FEBR. 1932">
<h1>TEKNISK TIDSKRIFT</h1>
<h2>HÄFT. 8 ÅRG. 62 <tab>20 FEBR. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> En svårbesatt professur. -- Söndersprungen flänsförbindning i huvudångledning. -- Notiser. --
Litteratur. -- Tekniska föreningar. -- Personalnotiser. -- Sammanträden.

</chapter>
<chapter name="EN SVÅRBESATT PROFESSUR.">
<h2>EN SVÅRBESATT PROFESSUR.</h2>
En svensk professor har två väsentliga uppgifter,
delvis intimt förbundna med varandra -- lärarens
och vetenskaparens. En vanlig magister kan vara en
lika bra lärare som en professor så länge det gäller
att inpränta fakta. Men professorn är nog i
allmänhet den skickligare att lämna en djupare förklaring
av orsakssammanhangen samt systematisera och
bearbeta föreliggande material. Han bör själv ha
djupplöjt något avsnitt av sitt ämne och bidragit till
dess utveckling. Det är denna speciella inriktning
av tankeverksamheten som gör honom ägnad att hos
de studerande väcka och stimulera intresset för
vetenskapligt arbete och lyfta deras studier till en
högre nivå. Denna inriktning gör honom också
lämpad att fylla den andra uppgiften såsom
vederbörande lärosätes kanske rent av landets främsta
vetenskapare och utkikspost inom sitt ämnesområde,
den där såväl bidrager med egna undersökningar och
forskningar som även, så gott sig göra låter, följer
med vad som sker på andra håll.

När man söker bedöma vad som närmast skett och
kommer att ske med professuren i vägbyggnad och
kommunikationsteknik vid tekniska högskolan måste
rnan ha förestående klart för sig. Professuren har
varit ledigförklarad, en del sökande ha anmält sig
rnen ha av sakkunniga och lärarkollegiet ansetts
icke helt fylla måttet. Häri ligger i och för sig intet
förklenande. De sökande kunna var i sitt slag vara
förträffliga människor och goda ingenjörer men ändå
icke besitta den speciella inriktning som
konstituerar ett professorsämne, eller kanske rent av
icke varit i tillfälle dokumentera detta. Formerna
tör professorstillsättande äro liksom allt mäskligt
också behäftade med brister och kunna ha gjort sitt
till -- en sak som emellertid här nödvändigtvis
måste lämnas åsido. Såsom faktum kvarstår, att
det för närvarande, såvitt kunnat utrönas, icke
finnes någon fullt professorskompetent person i landet,
som vill åtaga sig undervisningen i ifrågavarande
ämne. Detta innebär intet märkvärdigt, det har hänt
förr inom andra ämnesområden.

Från flera håll har riktats klander mot majoriteten
inom tekniska högskolans lärarkollegium över den
utgång som professorsfrågan fått inom kollegiet.
Naturligtvis har som alltid vid sådana tillfällen först
och främst gjorts gällande att obehöriga synpunkter
spelat in. Denna billiga anklagelse kan lämnas åt
sitt värde, det är icke sannolikt att en så talrik
församling med så många stridiga viljor mera allmänt
fallit offer för underhandspåverkan. Det har också
sagts att det är en skandal att det icke finns en
ordinarie professor i ett så viktigt ämne som
vägbyggnad. Ända sedan professuren tillskapades har
undervisningen i alldeles övervägande grad hankat
sig fram genom vikariat. Väg- och vattenbyggarnas
utbildning har blivit lidande därav. Härom kan icke
råda något tvivel. Men det är också av utomordentlig
betydelse att man ej inför denna dock tillfälliga
olägenhet slår in på nya vägar ifråga om kraven
på en professors speciella inriktning och
kvalifikationer. Såtillvida kunna svårigheterna med
professurens återbesättande vara högskolans fel, att
ämneskombinationen vägbyggnad och kommunikationsteknik,
vari även ingår järnvägsbyggnadslära,
är alltför vidlyftig för att nöjaktigt behärskas av en
professor. Det har också framställts förslag om
professurens uppdelning. Men ämnet vägbyggnad
och kommunikationsteknik står ej i någon särklass
härutinnan, utan det finns många professurer, för
vilka man av samma skäl skulle kunna göra anspråk
på en uppdelning. Berättigade krav på helt nya
professurer torde också föreligga. Det ena som det
andra kostar pengar. Av skäl, vilka ej ens kunna
undanskymmas av den ljusaste tilltro till den
tekniska utbildningens betydelse, måste statsmakternas
offervillighet under de närmaste åren gentemot nya
anslagskrav även till den tekniska högskoleundervisningen
förväntas bliva mycket ringa. Under
sådana förhållanden kan man knappast räkna med
någon omedelbar omreglering av professuren
försåvitt detta ej kan ske utan nämnvärd extra kostnad.

Det förefaller icke heller sannolikt att k. m:t
finner anledning att mot de sakkunniga
myndigheternas avstyrkande återbesätta professuren. K.
m:t i ecklesiastikdepartementet har inga
möjligheter att ur saksynpunkt bättre än de förberedande
instanserna bedöma vederbörandes olika
kvalifikationer. Högskolans lärarkollegium väntas också
komma att föreslå professurens vakanssättning t. v.
och högskolans styrelse lär näppeligen ha någon
annan lösning av frågan på lager.

Det är synnerligen beklagligt att hela frågan om
denna professur råkat komma i en återvändsgränd.
De ständiga lärareombytena, andra omständigheter
att förtiga, torde icke kunna undgå att i viss
omfattning återverka på de studerandes inställning till och
intresse för detta ämne och därmed också sekundärt
på många årskullar yngre ingenjörers daning på
ifrågavarande område.

En snabb lösning av frågan lärer icke gå via
segslitna strider om professurens organisation och
dragkamp om forskningsanslag m. m. utan måste sökas
inom vägbyggarnas egna leder. Den snabbaste
lösningen torde nås, om den eller de som känna sig
särskilt kallade använda vakanssättningstiden att
även utåt dokumentera sin vetenskapliga
skicklighet för att sedan kunna stiga fram och förklara, att
under denna kappa kan också skakas fram en
professor. Sker ej detta, förefaller frågan olöslig -- i
varje fall ur vägbyggarnas synpunkt. <tab><tab><i>C. K.</i>

</chapter>
<chapter name="SÖNDERSPRUNGEN FLÄNSFÖRBINDNING I
HUVUDÅNGLEDNING.">
<h2>SÖNDERSPRUNGEN FLÄNSFÖRBINDNING I
HUVUDÅNGLEDNING.</h2>
Vid en större ångpanneanläggning inträffade
nyligen ett tillbud till en olycka, som endast tack vare
gynnsamma omständigheter icke blev ödesdiger för
personalen. Flänsen till en flänsförbindning i anläggningens
huvudångledning drogs av under pågående drift.

Den ångledning, det här gäller, utgjorde
samlingsledning, huvudångledning till ett batteri pannor
om 6 rörpannor. Sammanlagda eldytan hos
pannorna uppgick till 1 710 m<sup>2</sup>. Vid olyckstillfället var
emellertid endast en panna i bruk, pannan nr 5 ifrån
höger. Dess eldyta var 275 m<sup>2</sup>.

Fig. 1 återger ett rörschema för pannbatteriet.
Bristningen inträffade i själva huvudsträngen och
flänsen A var den, som drogs av och förorsakade
olyckan. I, II och III beteckna de utgående
huvudgrenarna. IV åter är en förbindelseledning med en
nyare ångcentral, som börjat överta allt större del av
företagets ångproduktion. Genom ledning IV var
alltså ånga på ingående till huvudledningen. Längre
bort i IV, -- i annan lokal -- fanns inkopplad
ångfördelningslåda med avstängningar.

Väsentliga delen av ledningssystemet uppsattes år
1910 och har sedan varit i oavbruten drift.
Huvudsträngen var lagd med så stora krökar vid de
utgående ställena, -- där annars fastlåsning varit att
befara -- att något motstånd mot ledningens
anpassning efter temperaturförändringarna knappast kan
ha uppkommit. Några fastlåsande upphängningsanordningar
funnos icke, frånsett vid pannan nr 6 från
höger. Vid denna fanns, såsom fig. 1 visar, en
förbindning, som utgjordes av en 125 mm vertikal
rörpipa om ca 900 mm längd, förbunden med
huvudsträngen förmedelst en vinkelventil. På grund av
att den förbindande rörpipan hade så pass stor längd
som 900 mm, kan ej heller denna förbindning ha
utgjort något kraftigare anhåll för huvudsträngen.
Snarare borde huvudsträngen ha utsatt ifrågavarande
förbindning för åverkan.

Huvudsträngens förbindelseledningar med de
enskilda pannorna i övrigt voro ca 5 m långa, varför
någon farlig fastlåsning från deras sida ej varit att
befara. Den bakre rörsträngen, som går ut vid III,
är visserligen utan expansionskrökar mellan
pannorna, men detta har icke kunnat påverka
huvudsträngen.

Den utgående huvudgrenen I passerade vid B en
balkkonstruktion, som ingick i takresningen. Fig. 2
visar en detalj av genomföringen. Av ritningen
framgår, att ledningen ej låg mitt i öppningen mellan
balkarna. Vid den besiktning, som företogs några
minuter efter olyckan, visade det sig, att spelrummet
m lian ledningen och ena balkänden ej var mer än
några millimeter, omkring 5 mm.

Huvudsträngen var en 10" ledning av 9 mm
stålrör. Flänsförbindningarna hade det utseende, som
fig. 3 visar. Flänsens insida var försedd med dels
två stycken 6 mm spår och dels klenare räfflor.
Dessutom var flänsens yttersida något avfasad för
rörets utkragning. Flänsen yar tillverkad i enlighet
med VDI:s normalier av år 1900.

Att den häftiga ångutströmning, som inträffade,
då flänsen drogs av sin rörände, icke förorsakade
någon personskada, får givetvis tillskrivas först och
främst den tillfälligheten, att ingen person råkade
uppehålla sig i närheten. Till den lyckliga utgången
av missödet bidrog vidare det förhållandet, att
avstängning fanns i annan lokal för den ledning, som
lämnade den mesta ångan, och slutligen att endast en av batteriets
pannor var i gång. Sedan ledning IV stängts, hade pannan nr 5 snart
nog utströmmat så mycket ånga,

<img 1>
Fig. 1.
</img>

<img 1>
Fig. 2.
</img>

<img 1>
Fig. 3.
</img>
att även ventilen till denna panna blev åtkomlig för
avstängning.

Fig. 4 ger en föreställning om utseendet av
flänsens insida efter bristningen. Bilden är ett fotografi,
som tagits av en blykopia, blyavhamring, av flänsen.
Strax efter det flänsen uttagits, företedde den inga
spår av ntdragning. Räfflornas toppar voro icke
ikulldragna och någon metallisk yta såsom efter
skrapning kunde icke iakttagas.

Ångpanneägaren har upplyst, att inga vattenslag
ha observerats i ledningen. Men även om vattenslag
icke förekommit av den styrka och frekvens, att man
lagt märke därtill, är det icke uteslutet, att sådana
kunnat verksamt bidraga till förbindningens
lösande. Om denna icke blivit pressad ordentligt,
kunna ju relativt lätta vattenslag steg för steg rycka
flänsen ur sitt läge.

De vid häftiga tryckvariationer uppkommande
ång-"stötarna" kunna måhända även de tillsammans
med reaktionen vid krökarna i ledningens ändar --
reaktionen uppgick här till omkring 7 kg/cm
omkrets -- hava utövat ett ogynnsamt inflytande vid en
för svagt utförd flänsförbindning.

Det förhållandet, att avgrening I nära nog legat
an mot balken i takkonstruktionen, inbjuder givetvis
till tanken, att orsaken till utdragningen skulle vara

<img 1>
Fig. 4.
</img>
<img 1>
Fig. 5.
</img>
att söka där. Och hade anliggningen varit på motsatt
sida av röret, så är det mycket, som talar för att så
skulle ha varit fallet.

Ångledningen har återställts i driftsdugligt skick
på det sättet, att den avdragna flänsen ersatts med
en ny av det utseende, fig. 5 visar. Flänsdjupet hos
den nya är 88 mm, medan det i den gamla ej var
mer än 70. Därjämte blevo övriga flänsförbindningar
ompressade. <tab><tab><tab><tab><tab><i>H. O. Ödlund.</i>

</chapter>
<chapter name="NOTISER">
<h3><i>NOTISER</i></h3>
<b>Elektricitetsproduktionen år 1931.</b> Svenska
elektricitetsverksföreningen har i dagarna utsänt en
redogörelse för den elektriska energiproduktionen i Sverige år
1931, av vilken framgår, att landets totala energiproduktion,
hänförd till 12-månaders medelvärdet, höll sig i det
närmaste konstant under året. En svag minskning
under de fem första månaderna uppvägdes av en
motsvarande ökning under höstmånaderna, så att slutvärdet
blev 5,15 milliarder kWh mot 5,12 milliarder ett år tidigare.

Ehuru energiproduktionens totalvärde varit konstant,
har omsättningen vid samhällenas elektricitetsverk
ökats, ökningen i 12-månaders medelvärdet vid
samhällenas energiomsättning var emellertid endast 36 mill.
kWh mot 64 mill. kWh år 1930. ökningen är nästan hel
och hållen att tillskriva den allmänna distributionen,
dvs. energiomsättningen, minskad med den del som
belöper på större industriabonnenter. De sydsvenska
städerna visa i allmänhet tillväxtprocenter på belopp
mellan 6 och 8. Stockholm har tillväxtprocenten 10,
Göteborg 8,5 och flera norrländska samhällen betydligt över
10, Härnösand t. e. 16. Rekordet innehas av Sala med
22 %, tätt följt av Strömstad med 21,3 och Boden med
18,5 %. Några samhällen i mellersta Sverige visa
däremot minskning gentemot omsättningen år 1930.

<b>Vägmotioner.</b> Om årets statsverksproposition
innehöll många nyheter på vägväsendets område (se
Teknisk tidskrift 1932, häfte 4, sid. 33), så visar det stora
antalet motioner i hithörande frågor, att intresset för
vägväsendet och därmed sammanhängande förhållanden
icke är mindre starkt hos den andra statsmakten. I
tider med växande arbetslöshet inom olika näringsgrenar
och med dåliga konjunkturer för jordbruket bliva av
naturliga skäl såväl vägbyggnads- och vägförbättringsfrågorna
som principerna för vägväsendets finansiering
föremål för de mest skiftande önskningar.

Vad först gäller <i>vägbyggnadsanslagen,</i> har anförts
betänkligheter mot den i statsverkspropositionen
föreslagna ändringen i grunderna för vägväsendets
finansiering, varigenom staten skulle befrias från
kostnaderna för byggande och underhåll av landsvägar och
vanliga bygdevägar. I motioner från bondeförbundshåll
(I: 223, II: 331) har framhållits, att ett sådant

tillvägagångssätt ej skulle överensstämma med den även av
den nuvarande regeringen uttalade principen, att
automobiltrafiken bör i huvudsak bära kostnaderna för
underhållet av de allmänna vägarna. En rikligare
tillgäng å automobilskattemedel kommer, ifall dessa
medel skola utgöra det enda bidraget från statens sida, att
automatiskt öka kostnaderna för de väghållningsskyldiga.
Motionärerna hemställa därför om att statens
bidrag till vägunderhållet m. m. måtte utgå med 5 % å
verklig, resp. uppskattad kostnad för år 1931, att
bidraget av automobilskattemedel till vägunderhåll höjes från
45 till 55 % samt att riksdagen för ändamålet beviljar
ett anslag av statsmedel för nästa budgetår av 2 600 000
kr. För byggande av landsvägar och vanliga bygdevägar
föreslå motionärerna ett anslag av 5 250 000 kr. (eller
samma belopp som regeringen föreslagit), varav dock
hälften skulle utgå av automobilskattemedel och andra
hälften av andra statsinkomster.

Å andra sidan framhålles i motion av herr Lindmark
(II:284), att automobilskattemedlen ej vore avsedda
för byggande av vägar, varför motionären hemställer om
att nämnda statsanslag för byggande av landsvägar
m. m. måtte i sin helhet utgå av andra statsmedel än
automobilskattemedel.

I frågan om anslagen till byggande av enskilda
utfartsvägar hava ett flertal önskningar framkommit,
vilka dock alla åberopa det behov av stöd som existerar
för det norrländska jordbruket. Herr Bergqvist m. fl.
(I:72, II:109) se i det enskilda vägbyggandet ett
medel att bereda nödhjälpsarbete åt den jordbrukande
befolkningen, som ej kan beredas arbete vid reservarbetena,
och föreslå höjning av anslaget från 500 000 till
900 000 kr., varav 400 000 kr. skulle utgå av anslaget
för arbetslöshetens bekämpande. Herr Rosén m. fi.
(I:146, II:176) framhålla det önskvärda i att det
enskilda vägbyggandet fortskrider i raskare takt än
hittills och föreslå höjning av anslaget till l mill. kr.
Slutligen har herr Bergström i Bäckland (II:178) hemställt,
att anslaget skall utgå med samma belopp som väg- och
vattenbyggnadsstyrelsen föreslagit, eller med 600 000 kr.

Under åberopande av liknande skäl hava åtskilliga
norrlandsrepresentanter (I:148, II:172) föreslagit, att
anslaget till byggande av ödebygdsvägar måtte utgå med
det av väg- och vattenbyggnadsstyrelsen begärda
beloppet 1 175 000 kr. mot det av k. m:t föreslagna, 900 000
kr., att anslaget till byggande av nybygges vägar, som i
propositionen föreslagits sänkt från 50 000 till 40 000 kr.,
måtte utgå med 75 000 kr. (II:92) samt att anslaget till
byggande av tillfartsvägar till inlandsbanan måtte
höjas från föreslagna 500 000 kr. till 750 000 kr. (I:147,
II:215). Slutligen äro att anteckna de motioner (I:41,
II:78), i vilka förslag framställes om underhandlingar
med vederbörande norska myndigheter om utförande av
en landsvägsbro av sten över Svinesund. Detta arbete
skulle närmast åsyfta bekämpande av arbetslösheten
bland stenindustriarbetarna i norra Bohuslän.
Förhållandena sägas vara enahanda å den norska sidan.

Beträffande <i>vägorganisationen i länen,</i> hava samtliga
gotlandsrepresentanter hemställt om inrättande av en
vägingenjörstjänst för Gotlands län (I:42, II:70).
Samtidigt föreslås indragning av biträdande
vägingenjörsbefattningen i Uppsala och Gotlands län. Motionärerna
framhålla, att den nuvarande organisationen med
sammankoppling av nämnda län är dyr och ej
ändamålsenlig. Då vägdistrikten å Gotland möjligen år 1933
komma att övertaga vägunderhållet (1 400 km vägar med en
årlig utgiftssumma av nära 1 mill. kr.) är det av
ytterlig vikt för en ändamålsenlig användning av
tillgängliga medel, att vägstyrelserna hava tillgång till en
kunnig och självständig vägman.

Från olika håll har yrkats på långt gående ändringar
i <i>väglagarna.</i> En av dessa ändringar (I:257, II:297)
avser sättet för beräkning av fyrktalet, vilket f. n.
medför, att vägskatten drabbar innehavare av
jordbruksfastigheter avsevärt hårdare än andra fastighetsägare
och inkomsttagare. Motionärerna föreslå sådan ändring
i lagen om väghållningsbesvärets utgörande på landet,
att vägskatten fördelas efter lika grunder å alla beskattningsföremål.

Även lagen om enskilda vägar är föremål för kritik.
Sålunda hemställer herr Lundén (II:95), att ägaren av
varje slags fastighet må svara för vägbyggnadsskyldigheten.
Beträffande fastighet som tillhör kronan eller
allmän inrättning åvilar vägbyggnadsskyldigheten f. n.
innehavaren, som härigenom kan åsamkas avsevärda
ekonomiska uppoffringar.

Herr Bergström i Bäckland hemställer (II:274) om
utredning avseende revision av lagen om enskilda
utfartsvägar bl. a. i syfte, att däri måtte införas en
bestämmelse om vägrätt.

Herr Petersson i Storgården m. fl. (II:295) påpeka,
att vägunderhållet, om det på en gång avser allmän och
enskild väg, kan bliva synnerligen betungande.
Motionärerna föreslå, att fastighetsägare, som har större
sträcka än 1 km enskild väg att underhålla, må erhålla
nedsättning i skyldigheten att underhålla allmänna
vägar och hemställa om utredning i detta avseende.

Slutligen har föreslagits (I:99, II:277), att rösträtt
å vägstämma skall utövas av arrendator och ej av
ägaren till utarrenderad fastighet. Som bekant åvilar
väghållningsskyldigheten arrendatorn, som därför har
intresse av att utgifterna begränsas, medan det däremot
kan ligga i ägarens intresse att beslut fattas om
dyrbara anläggningar, ifall egendomsvärdet på så sätt kan
höjas.

Beträffande <i>automobil- och bensinskatten</i> m. m. hava
åtskilliga ändringar i gällande förordningar föreslagits.
Tidigare har i denna tidskrift omnämnts de motioner
som åsyfta lättnader i skattehänseende för bärgningsautomobiler
(häfte 5, sid. 55). Vidare föreslås (I:179,
II:245), att restitution av skatt å bensin och motorsprit
skall beviljas även å skatt, erlagd för bensin eller sprit
för drift av lokomotiv å enskilda tillhöriga järnvägsspår.
F. n. beviljas restitution endast å skatt som erlagts för
dylikt motorbränsle till lokomotiv å för allmän trafik
upplåtna järnvägsspår.

Automobilskattemedlens fördelning är föremål för
åtskilliga yrkanden. Från bondeförbundshåll (I:225,
II:333) hemställes alltså om att städernas andel av
automobilskattemedlen skall nedbringas från nuvarande
20 % till 15 % och att landsbygdens andel samtidigt
ökas från 80 till 85 %. I frågan om grunderna för
automobilskattemedlens fördelning mellan länsfonderna har
herr Larsson i Örbyhus (I:226) hemställt om att denna
fördelning må ske efter behovsprincipen och ej som
hittills (om utjämningsandelen och det extra bidraget till
synnerligen betungande vägdistrikt lämnas ur
räkningen) i förhållande till de i resp. län influtna
bilskattemedlens belopp. Slutligen hemställer herr Björnberg
(II:219), att automobilskatten må erläggas i terminer,
varigenom en bilägare kunde bliva befriad från skatt
under den tid, då hans vagn ej användes.

Även <i>vägtrafikfrågorna</i> beröras i en del motioner.
Sålunda hemställer herr Lindley (I:58) om utfärdande
av föreskrift rörande sandapparat å motoromnibus,
avsedd för persontrafik. Herr Nylander (I:209)
hemställer om sådan ändring i vägtrafikstadgan, att skyldighet
införes för alla med dragare förspända fordon, som
framföras å väg under mörker, att föra ljus eller reflektor.
'Sådan skyldighet gäller f. n. endast andra fordon än
ofjädrade arbetsåkdon, en föreskrift framgången ur en
kompromiss, vars berättigande, åtminstone ur
trafiksäkerhetssynpunkt sett, kan anses diskutabel.

Slutligen har herr Gardell i Gans (II:88) hemställt
om viss utsträckning av i lagen om försäkring av
motorfordon avsedd försäkring. Det har, enligt motionärens
mening, under den tid den obligatoriska försäkringen
varit gällande, blivit uppenbart, att de s. k. rena

olyckshändelsernas undantagande är en allvarlig brist i
trafikförsäkringslagen.

<b>Svenska teknologföreningens valkommitté</b> har att
enligt § 17 i föreningens stadgar före den 1 mars till
föreningen ingiva förslag till de val, vilka stadgeenligt
skola förrättas vid ordinarie marsstämma, nämligen val
av ordförande, 2 vice ordförande, 3 ledamöter och 5
suppleanter i föreningens styrelse samt 3 revisorer och
2 revisorssuppleanter.

Valkommittén är beredd att taga under omprövning
förslag rörande dessa val, som komma kommitténs
ordförande, civilingenjör Charles Hässler till del senast den
25 februari.

<b>Adelsköldska stipendiet.</b> Vetenskapsakademien har
tillkännagivit, att ansökningar för erhållande av
Adelsköldska stipendiet (2 400 kr.) skola vara inlämnade till
akademien före den l april i år. Stipendiet avser att
bereda unga svenskfödda män tillfälle till resor i
främmande länder för studerande av det praktiska
ingenjörsyrket, såsom väg- och vattenbyggnader, däri
inbegripet järnvägar, bergshantering, skepps- och
maskinbyggnad, elektricitetens användning m. m.

Ansökningarna skola innehålla intyg om att sökanden
är svenskfödd, ej över 30 år, mäktig två eller åtminstone
ett av språken engelska, tyska eller franska samt
inhämtat teoretiska kunskaper jämte nödig praktisk
erfarenhet i någon gren av ingenjörsyrket, dels skriftliga
vitsord om gott uppförande, god hälsa, praktiska anlag
och livligt intresse, dels ock skriftlig förbindelse av
sökanden att under den tid, som av akademien kan efter
sökandens hörande komma att bestämmas, vistas i
utlandet och därunder taga anställning i sitt yrke samt att
inom tre år efter det stipendiet tilldelats honom
återkomma till fäderneslandet och avgiva till akademien en
detaljerad berättelse om resan och därunder vunnen
erfarenhet av beskaffenhet att kunna av akademien godkännas.

<b>Svenska mässan.</b> Femtonde svenska mässan i
Göteborg öppnas den 21 maj.

Fjolårets försök att dela upp mässans trettio olika
varugrupper i en <i>industrimässa</i> och en <i>byggnadsmassa</i>
slog synnerligen väl ut. Industrimässan, den egentliga
provlagermässan, hade sin placering gruppvis i södra
hälften av stora mässhallen, under det att byggnadsmässan
var arrangerad i norra hälften av densamma.
Det lyckade resultatet har gjort att mässtyrelsen
beslutat att även i år bibehålla nämnda uppdelning.

Utom dessa två stora huvudgrupper kommer på årets
mässa att anordnas följande avdelningar:

<i>Patentavdelningen,</i> som omfattar nya svenska
uppfinningar och placeras i anslutning till industrimässan.
<i>Hemslöjdsavdelningen</i> kommer i år att speciellt lägga an
på hemslöjdsalster av god kvalitet och föredömlig
formgivning. Avdelningen för <i>konstindustri</i> och
<i>konsthantverk</i> kommer att anordnas under Svenska
slöjdföreningens och Föreningen Göteborgs konsthantverkares
gemensamma egid. <i>Hantverksavdelningen</i> bereder
tillfälle att utställa till reducerade priser vid kollektivt
deltagande av firmor tillhörande föreningar, anslutna till
Sveriges hantverksorganisation och Sveriges smides- och
mek. verkstadsidkares riksförbund.

Som bekant brukar Svenska mässan varje år, vid
sidan av den egentliga mässan, anordna olika
specialutställningar, i vilka en eller annan bransch särskilt
framhäves och gives allsidig belysning.

Årets stora nyhet är en <i>båtbyggnadsmässa,</i> där
farkoster av olika slag, såsom segel-, motor- och roddbåtar,
kanoter och jollar m. m. järnte utrustnings- och
ekiperingsartiklar osv. framvisas.

Byggnadsmässan får sin placering i Nordhallen och
framför densamma liggande hall och har redan tilldragit
sig stort intresse bland båtbyggare och segelsportens
män. Avsikten är också att söka få fram en viss
standardisering av en del hithörande båttyper och detaljer.
I samband med utställningen anordnas en del
intressanta och belysande dioramor och schematiska
framställningar, ävensom föredrag i ämnen som beröra
utställningens syften.

<b>Svensk industrikalender.</b> Fjortonde årgången av den
av industriförbundet utgivna Svensk industrikalender
har nu utkommit.

Kalenderns tillverkningsavdelning lämnar upplysningar
om ca 5 000 varor och deras resp. tillverkare.
Till densamma ansluta sig alfabetiska varuförteckningar
å svenska och engelska språken samt en lista över i
kalendern förekommande speciella varunamn och
varubenämningar.

Firmaavdemingen omfattar över 1 800 industriföretag
och innehåller uppgifter om företagens art och
belägenhet samt deras huvudsakliga tillverkningar, huvud- och
avdelningskontors post- och telegramadresser, representanter
å viktigare orter i in- och utlandet, aktiekapital,
arbetareantal, tillverkningsvärde eller tillverkningskvantitet,
styrelseledamöter samt chefer och
avdelningschefer. Denna avdelning kompletteras med ett
personregister upptagande ca 5 500 industrimän med uppgifter
bl. a. om deras adresser samt de företag, där de äro
verksamma såsom styrelseledamöter eller befattningshavare.

Kalendern upptar vidare ett 50-tal industriella
specialföreningar med upplysningar om deras ändamål och
verksamhet samt namnen å deras styrelseledamöter och
tjänstemän. Bokhandelspris 15 kronor.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Svenska väginstitutet,</b> Stockholm 1931.
<i>Meddelande 35. Undersökningar rörande bromslängden
för bilar vid olika väglag,</i> av <sc>G. Andersson</sc> och
<sc>E. Lundeberg.</sc> Pris 1 kr.

<b>Tekniska samfundets handlingar,</b> Göteborg 1931.
<i>Nr 4. Om fotografering av osynlig skrift, särskilt
med hänsyn till fotograferingen av Codex Argenteus,
och Andrées andra dagbok,</i> av <sc>Hugo Andersson.</sc>

<b>Den nya byggnadsstadgan för stad och land,</b> av kungl.
maj:t fastställd den 20 november 1931. Pris 1 kr. Förlag
Henric Carlsons bokhandel, Linköping.

<b>Tidskrift för elementär matematik, fysik och kemi,</b>
Stockholm 1931. Häfte 4. Pris kr. 2:25.

<b>De tekniska vetenskaperna,</b> Stockholm 1931. Albert
Bonniers förlag.
<i>Väg- och vattenbyggnader, Band IV Vattenbyggnader,</i>
av <sc>Bo Hellström, Nils Jakobson, P. Silfverbrand,
Car Schmidt</sc> och <sc>J. Gust. Richert.</sc> Pris 28 kr.
<i>Byggnadskonst, Band 11:2 Hållfasthetslära,</i> av <sc>Karl
Ljungberg.</sc> Pris kr. 47:50.

<b>Die Theorie elastischer Gewebe und ihre Anwendung
auf die Berechnung biegsamer Platten,</b> av <sc>H. Marcus.</sc>
Berlin 1932. Julius Springer. Pris Rm 22:50.

<b>Gleichstromtechnik,</b> av <sc>G. Haberland.</sc> Leipzig 1932.
Max Jänecke förlag. Pris Rm 2:40.

<b>Dieselmaschinen,</b> V, Sonderheft der VDI-Zeitschrift.
Berlin 1931. VDI förlag. Pris Rm 7:50.

<b>Mitteilungen aus den Forschungsanstalten des
GHH-Konzerns, Heft. 8.</b> Berlin 1931, VDI förlag. Pris
Rm 3:--.

<b>Beiträge zur Geschichte der Technik und Industrie,</b>
av <sc>Conrad Matschoss,</sc> Berlin 1932, VDI förlag. Pris
Rm 10:80.

<b>Department of Mines, Canada.</b>
<i>Investigations of mineral resources and the mining
industry 1930.</i>

<b>American Society for Testing Materials.</b> Philadelphia
1931.
<i>Index to A. S. T. M. Standards and Tentative
Standards. As of September 1931.</i>

<b>Kerbwirkung an Biegestäben,</b> av <sc>Georg Fischer,</sc>
Berlin 1932, VDI förlag. Pris Rm 6:35.

<b>Bokanmälan.

Internationella materialprovningsföreningens kongressbok.</b>
91 föredrag med diskussioner, 2 vol. inb., ca
1 200 s. och 750 illustr, kostar vid beställning före den 29
febr. 1932 för medlemmar 45 schw. fr. och för icke
medlemmar 65 fr.; vid senare beställning 60 resp. 80 fr.

Nya internationella materialprovningsföreningens
första kongress avhölls i Zürich den 6--12 september
1931, besökt av ca 500 personer, därav 12 från Sverige.

Kongressen var i alla avseenden mycket lyckad, vilket
omdöme icke minst gäller den sakliga och tekniska delen.
Mer än ett år i förväg hade de olika kongressämnena
utvalts och de olika rapportörerna eller föredragshållarna
från skilda länder utsetts. Härigenom blevo de
olika kongressämnena mångsidigt och sakkunnigt
behandlade och, då därtill kom, att samtliga föredrag
förelågo i tryck och de flesta blivit tillsända intresserade
deltagare före kongressen, blev även diskussionen
mycket givande.

Förhandlingarna omfattade i huvudsak följande ämnen.

<sp>Grupp A. Metaller.</sp>
<i>Provning av gjutjärn.</i> Föredrag förekommo från fem
länder beträffande provstycken och dessas uttagande.
De flesta deltagande uttalade sig för att provstycken
böra uttagas ur särskilt gjutna ämnen (såsom är
föreslaget i Sverige), vilka provas för drag- och böjning. I
särskilda fall borde provstycken även uttagas från det
gjutna föremålet.

<i>Hållfasthet vid höga temperaturer.</i> Rapporter
förelågo från de ledande laboratorierna i England,
Frankrike och Tyskland särskilt med hänsyn till klarare
uppfattning och bestämning av krypgräns m. fl. begrepp
ävensom möjligheten att ersätta de tidsödande direkta
förlängningstids-proven med snabbare korttids-prov.

<i>Utmattning.</i> Efter de senaste 10 årens ivriga arbeten
på detta område voro de översiktliga och sakrika
rapporterna från de på området ledande länderna välkomna.
Särskilt beaktansvärda voro de av Gough, England, och
Mc Adam, U. S. A.

<i>Slagprov på stål.</i> Bestämningen av ståls slag-seghet i
pendelhammare (charpy-prov) har vunnit allt större
praktisk användning och har under senare åren varit
föremål för fördjupat forskningsarbete. Av de mycket
klargörande föredragen från fem länder framgick, att
frågan om en standardiserad provstycksform numera
står nära sin lösning. Enär stålets slaghållfasthet har
ett kritiskt temperaturområde just vid vanliga
temperaturer mellan --40 °C och +100 °C, måste detta i högre
grad än hittills beaktas vid stålets provning.

<i>Framsteg inom metallografien.</i> Inom denna grupp
förelågo fem rapporter från olika forskningsområden,
däribland av Benedicks och Löfquist, Sverige, över
slagginneslutningar i stål.

<sp>Grupp B. Icke metalliska, oorganiska material.</sp>
<i>Naturlig sten.</i> Föredragen berörde huvudsakligen
den petrografiska undersökningen som underlag för
bedömning av stenens användbarhet och beständighet för
byggnads- och vägändamål samt frågan om skyddsmedel
mot förvittring och atmosfäriska angrepp.

<i>Förstöring av cement och betong genom kemiska
angrepp.</i> Över detta särskilt för Sverige så viktiga och
aktuella ämne gåvos föredrag av Roos af Hjelmsäter,
Sverige, och Wiegner, Schweiz. Av dessa och av
diskussionen framgick den stora betydelsen, dels av betongens
täthet mot genomsippring av vatten, dels angreppets
beroende av vattnets kemiska aggressivitet, vilken numera
kan bestämmas genom direkt provning och i de flesta
fall bedömas genom kemisk analys.

<i>Cement med hydrauliska inblandningar och aluminatcement.</i>
Omfattande undersökningar i olika länder avse
att finna lämpliga hydrauliska tillsatser i cement för
att minska dess utlösbarhet i vatten, och häröver
förelågo ett antal rapporter. Även om någon avgörande
framgång ännu icke är uppnådd, synes dock på denna
väg avsevärda förbättringar vara möjliga med relativt
enkla medel.

<i>Provning av portlandcement.</i> Detta alltid aktuella
tema hade samlat ca 10 föredrag, bl. a. berörande dels
önskemålen om mera enhetliga internationella
provningsmetoder, dels även behovet av nya standardmetoder,
vilka bättre än de gamla ansluta sig till cementets
moderna användning i gjutbetong.

<i>Aluminatcement.</i> Den vetenskapliga behandlingen
och undersökningarna av aluminatcementen hava icke
följt med den snabba utvecklingen av fabrikationen och
användningen. Allmänt efterlyses därför systematiska
provningar av hållfastheten icke endast efter kort tid
utan även efter 5 och 10 år, ävensom värmeutvidgning,
krympning och svallning m. fi. egenskaper av väsentlig
betydelse för den praktiska användningen.

<i>Betongs hållfasthet, elasticitet, vattengenomsläpplighet
m. m., armerad betong.</i> Ett tiotal föredrag
återspeglade de senare årens omfattande och intensiva
arbete för att genom forskning utröna betongens olika
egenskaper och nyttiggöra resultaten för praktiken.
Större uppmärksamhet än hittills anses böra ägnas åt
betongens hållfasthet mot utmattning, väderbeständighet,
krympspänningar m. m. Målmedvetet arbetas på
rationell kontroll och höjning av betongens kvalitet vid
framställningen och att nyttiggöra de högvärdiga
cementens goda hållfasthetsegenskaper.

Från Urbana Coll., U. S. A., förelågo värdefulla
undersökningar över spiralarmerade betongpelare.

<sp>Grupp C. Organiska material.</sp>
<i>Asfalt och bitumen.</i> Detta tema hade upptagits på
programmet i avsikt att bidraga till enhetlighet i
nomenklatur och undersökningsmetoder, särskilt med hänsyn
till materialen för vägändamål.

<i>Åldring av organiska material.</i> Denna fråga
tillmättes stor betydelse för ett stort antal ämnesgrupper såsom
oljor, kautschuk, asfalt, fibermaterial m. m. och hade
samlat fyra föredrag.

<i>Viskositet.</i> De i olika länder använda skiljaktiga
empiriska metoderna och enheterna för mätning och
angivande av viskositeten hos oljor och andra vätskor
hava framhävt behovet av mera allmänt införande av
en enhetlig metod för bestämning av den absoluta
viskositeten. Frågan behandlades i två rapporter och synes
till nästa kongress kunna bringas i form för ett slutligt
avgörande.

<i>Provning av trävirke.</i> Icke mindre än åtta föredrag
från de ledande laboratorierna i Europa, däribland av
Chaplin från engelska Forest Products Laboratory och
Schlyter, Stockholm, klargjorde på ett överskådligt sätt
de gängse åsikterna. Metoderna för provning av
trävirkes mekaniska egenskaper anses härmed vara så pass
klarlagda, att frågan om enhetliga metoder numera är
att anse mogen för internationell överenskommelse.

<i>Provtagning och provning av bränsle.</i> Vid kongressen
i Amsterdam 1927 hade från svensk sida den viktiga
frågan om rationella metoder för provtagning av stenkol
upptagits till behandling, och därvid hade lämnats

redogörelse för Statens provningsanstalts metoder. Vid
Zürich-kongressen förelågo nu värdefulla rapporter från
England, Tyskland och U. S. A.; även denna fråga kan
anses vara i tekniskt avseende tillräckligt utredd, och
möjligheten av enhetliga metoder är beroende på
möjligheten av internationell överenskommelse.

Värdefulla utredningar gåvos även över de olika
metoderna för bestämning av koksens beskaffenhet, askans
smältpunkt m. m.

<sp>Grupp D. Frågor av allmän betydelse.</sp>
<i>Bestämning av kornstorleken hos pulverformiga
material.</i> Denna provning, som har stor betydelse för
cement-, porslins- och andra industrier och som omfattar
bl. a. metoder för siktnings- och slamningsanalys,
behandlades i fyra representativa föredrag.

<i>Kalibrering av och noggrannhet nos provningsmaskiner,
elasticitet och elasticitet, seghet och sprödhet;
egenskapernas samband och provning.</i> Obestämdheten
i begreppsbetydelse och bedömning av provningsresultat,
som hittills är rådande såväl internationellt som
ofta inom ett och samma land, bidrager till många
missförstånd och feltolkningar. Det viktiga spörsmålet
hade därför samlat ett antal representativa föredrag och
diskussionsinlägg, som i hög grad bidrogo att klara
begreppen och möjliggöra mera överensstämmande
definitioner i olika länder.

Detaljerad innehållsförteckning över kongressboken
och upplysningar rörande föreningen lämnas av prof.
Roos af Hjelmsäter, Statens provningsanstalt,
Stockholm. <tab><tab><tab><tab><tab><tab><i>J. O. R.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Uppsala</b>
hade den 14 januari sitt årssammanträde å Gillet.
Därvid förrättades val av styrelse och funktionärer för år
1932. Till ordförande omvaldes ingenjör Thure
Gyllenberg och sedan docent Norinder bestämt förklarat sig
på grund av bristande tid ej kunna mottaga förnyat val
till vice ordförande fick styrelsen i övrigt följande
sammansättning: vice ordförande ingenjör Oscar Rising,
sekreterare och skattmästare civilingenjör Einar
Karsvik, övriga medlemmar av styrelsen major Gustaf
Ingelman och civilingenjör Gustav Hörsta. Till
styrelsesuppleanter valdes distriktslantmätare Sten-Otto Willén
och stadsarkitekt Gunnar Leche. Ledamöter i
valnämnden blevo civilingenjörerna Orvar Sturtzenbecker
och Ernst Engstrand samt ingenjör Simon Lindsjö med
ingenjörerna Sven Johansson, Olof Mannberg och David
Nordenman som suppleanter. Till föreningens
klubbmästare valdes major Ingelman och till materialförvaltare
ingenjör Mannberg. Revisorer blevo direktör Emil
Fredrikson och major Hjalmar Bylund med disponent
Sten Sjöstedt som suppleant.

Av styrelseberättelsen framgår att föreningen under
år 1931 haft sex sammanträden med föredrag, dessutom
har en utfärd till Enköping med besök vid Enköpings
verkstäder varit anordnad. Medlemsantalet var vid
årsskiftet 117.

Vid årssammanträdet hölls ett föredrag av fil. dr
Bertil Groth, Stockholm. Föredraget behandlade olika
metoder för rening av för kommunala och industriella
ändamål avsett förbrukningsvatten. Föredraget har
tidigare hållits för teknologföreningens avdelning för
Kemi och bergsvetenskap och finnes infört i häfte 46
och 50 av Teknisk tidskrift för år 1931.

Efter det intressanta föredraget följde sedvanlig supé
och samkväm. <tab><tab><tab><tab><tab><tab><i>E. K.</i>

<b>Skånska ingenjörsklubben</b>
höll under ordförandeskap av direktör H. M. Molin
klubbafton med damer på Kungsparkens restaurang i
Malmö fredagen den 15 januari. Högtidligen överlämnade
förre ordföranden direktör H. G. Evers såväl
ordförandeklubben som utmärkelsetecknet, en kråsnål i
form av en guldpropeller, till sin efterträdare, som
därefter hälsade de närvarande välkomna till årets första
sammanträde och meddelade, att styrelsen till ordinarie
klubbmedlem invalt civilingenjören Folke Setterwall.
Ordet överlämnades därefter till professorn vid Lunds
universitet Knut Lundmark, som höll ett med ljusbilder
illustrerat föredrag om "Några aktuella problem inom
den astrofysikaliska forskningen". Talaren påpekade
inledningsvis, att denna forskning icke endast avsåg
världsalltet i dess nuvarande gestalt utan även sökte
pejla gångna tidsåldrar och framtida skeden. Redan
antiken hade sysslat med astrofysik, men den moderna
forskningens egentliga stöd, Spektralanalysen och
fotometrien kommo till användning först under resp.
1700- och 1800-talen. Förutom dessa begagnar man
fotografien. Ljusstyrkan angives genom stjärnornas indelning
i storleksklasser, varvid man utgått från det subjektiva
intrycket på ögat. Det visar sig, att detta intryck
växer efter en aritmetisk serie, när ljusstyrkan växer i
geometrisk serie. Den moderna astrofotometern
grundar sig på jämförelse med en konstgjord stjärna, vars
ljusstyrka och färg ändras medelst Nicols prismor, tills
fullständig likhet erhålles. Den fotografiska metoden
går ut på att mäta den grad av svärtning, som uppstår
på en fotografisk plåt. Denna kan mätas på det sätt,
att genomfallande ljus får verka på termoelement.
Noggrannare resultat erhålles medelst selen-fotometer.
Spektralanalysen, som med ledning av de olika
våglängder, som varje grundämne i gasformigt glödande
tillstånd utsänder, redan för länge sedan kunnat upplysa
öm vilka grundämnen, som ingå i solen och andra
fixstjärnor, har fastställt, att det är samma grundämnen i
så gott som alla himlakroppar. Särskilt intressant är
uppmätningen av avstånden i världsrymden, där man
kommit så långt som till avstånd mellan 100 000 och en
million ljusår. Man har upptäckt milliontals
stjärnsystem, av vilka många äro lika omfattande som vårt
eget, vilket tidigare ansetts innesluta hela det materiella
universum. Beträffande arbetsuppgifterna för Lunds
observatorium uttalade föredragshållaren den förhoppningen,
att en filial med tiden skulle anordnas på södra
halvklotet, helst ovan molnen, varifrån man kunde
studera södra stjärnhimlens i vissa avseenden föga
utforskade marker. Efter förhandlingarna intogs
gemensam supé, under vilken åtskilliga tal höllos. Därefter
vidtog samkväm med dans, interfolierad med kör- och
solosång. <tab><tab><tab><tab><tab><tab><tab><tab><i>F. M.</i>

<b>Tekniska föreningen i Västerås</b>
höll den 26 jan. 1932 sitt första möte för vårterminen.
Sammanträdet var ägnat åt spörsmålet "Hur en tidning
kommer till", och föreningen hade lyckats som föreläsare
över detta ämne förvärva kamrer Mattias Pers vid
Vestmanlands läns tidning i Västerås.

Inledningsvis påpekade talaren, hurusom rationaliseringsproblemet
redan för många år sedan varit aktuellt
för tidningspressen, icke endast då det gällt de
redaktionella göromålen utan kanske framför allt inom
tryckerierna. Den korta tid, som står en tidning till
förfogande för tillverkning av ett nummer, nödvändiggör,
att varje minut tillvaratages för att tidningen icke skall
bliva försenad. Talaren kom så in på de olika medel
tidningarna använda för anskaffande av nyhetsmaterial,
tidningarnas förbindelse med tidningarnas
telegrambyrå och genom denna med de stora utländska
telegrambyråerna. Därefter behandlades den tekniska
utrustningen för ett modernt tidningstryckeri alltifrån
handsättningen till distributionen av den färdiga tidningen.
Talaren beskrev ingående sättmaskiner av olika slag
vidare olika metoder för stereotypering samt slutligen

den moderna rotationspressen. Ett flertal utmärkta
skioptikonbilder avslutade föredraget.

Efter den sedvanliga supén begåvo sig samtliga de
närvarande på en nattlig exkursion till Vestmanlands
läns tidning, där arbetet med nästa morgons nummer
pågick för fullt och väckte deltagarnas livliga intresse.

Ehuru ämnet icke var renodlat tekniskt hade ett
ovanligt stort antal av föreningens medlemmar kommit
tillstädes. <tab><tab><tab><tab><tab><tab><tab><i>H. S.</i>

</chapter>
<chapter name="PERSONALNOTISER">
<h3><i>PERSONALNOTISER</i></h3>
Civilingenjör <b>Ragnar Oscar Abrahmsén,</b> nu anställd vid
slussbyggnadskommittén, Stockholm.

Civilingenjör <b>Stig Bertil Ahlin,</b> anställd vid I. V. A:s
ångvärmeinstitut, Stockholm.

Civilingenjör <b>Anders M. Anderssen,</b> nu chef för Sieverts
kabelverk, örebrofilialen.

Kapten <b>O. E. Billvall,</b> nu bandirektör vid trafikförvaltningen
Göteborg--Småland--Karlskrona, Göteborg.

Kapten <b>Carl G. Bjuke,</b> nu anställd som byråingenjör i
slussbyggnadskommittén, Stockholm.

Civilingenjör <b>Stig Bruno,</b> nu anställd vid K. patent- och
registreringsverket, Stockholm.

Civilingenjör <b>Bjarne J. Colbjörnsen,</b> nu anställd som
direktörsassistent hos A.-b. förenade superfosfatfabriker,
Landskrona.

Civilingenjör <b>Otto H. Dahlgren,</b> nu anställd vid A.-b.
skånska cementgjuteriet, Stockholm.

Civilingenjör <b>Bengt V. Dahlman,</b> nu anställd som
avdelningschef vid Malmö stads gasverk.

Civilingenjör <b>Bertil J. Domeij,</b> nu anställd vid statens
vattenfallsverk; Älvkarleby kraftverk, distriktskontoret,
Västerås.

Civilingenjör <b>I. Henrik V. Edenholm,</b> nu anställd vid
I. V. Ars ångvärmeinstitut, Stockholm.

Civilingenjör <b>Erik S. Engberg,</b> nu anställd vid Asea i
Västerås.

Civilingenjör <b>G. Helge Ericson,</b> nu direktör vid
telegrafverkets verkstad, Nynäshamn.

Civilingenjör <b>Erhard Fliesberg,</b> nu chef för A.-b. Sasto,
Stockholm.

Civilingenjör <b>J. C. Ragnar Forssman,</b> nu anställd hos
Telefon a.-b. L. M. Ericsson, Stockholm.

Ingenjör <b>G. Harald F. Frölén,</b> nu anställd hos
Djurgårdskommissionen, Stockholm.

Civilingenjör <b>Nils Fr. Giöbel,</b> nu anställd som
överingenjörsassistent vid Stockholms stads gatukontor.

Civilingenjör <b>Wilhelm Graneli,</b> nu v. verkst. dir. i
Försäkringsbolaget allmänna brand samt verkst. dir. i
Jönköping--Gripenbergs järnvägs a.-b., Jönköping.

Civilingenjör <b>Torsten Gustafsson,</b> nu anställd vid
Svenska kraftkontoret, kapten Sten Edholm, Stockholm.

Civilingenjör <b>E. D. Valter Hasselblad,</b> nu anställd i
Stockholms hamnstyrelse, hamnbyggnadsavd.

Civilingenjör <b>Erik A. A:son Häggström,</b> nu anställd som
direktörsassistent vid Stockholms stads fastighetskontor.

Civilingenjör <b>Erik G. Pedro Hellström,</b> nu anställd vid
Gas- och koksverkens ekonomiska förening u. p. a., avd.
vägtjäror, Stockholm.

Civilingenjör <b>Ivar Häggbom,</b> nu anställd hos byggmästare
O. Engkvist, Stockholm.

Ingenjör <b>Henning Julin,</b> nu byggnadsintendent vid
Stockholms stads fastighetskontor, husbyggnadsavd.

Civilingenjör <b>Birger Kock,</b> nu anställd vid
Telefonaktiebolaget L. M. Ericsson, centrala försäljningsbyrån,
Stockholm.

Civilingenjör <b>Robert Kristensson,</b> nu direktörsassistent
i A.-b. Swedish Invention Corporation, Stockholm.

Bergsingenjör <b>Åke M. J. Lundberg,</b> nu
Sverige--Amerika-stiftelsens stipendiat. Fast adr. Bofors.

Civilingenjör <b>Torsten A. Lundell,</b> nu ingenjör hos
Telefonaktiebolaget L. M. Ericsson, Stockholm.

Civilingenjör <b>Sten A. Lundquist,</b> nu delägare i firma
Hamilton & Lundquist, Stockholm.

Direktör <b>K. Herman Nilsson,</b> nu ingenjör och verkst.
direktör i Nya a.-b. Liljeqvists sågblads och redskapsfabrik
samt i Eskilstuna borr- och verktygs a.-b., Eskilstuna.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Örebro ingenjörsklubb</b> håller ordinarie sammanträde å
Grand hotell, Motorcykelklubbens lokal, lördagen den 20
febr. 1932 kl. 7 em. Program: 1) Protokolljustering. --
2) Allmänna ärenden och inval. -- 3) Val av kommitterade
för april. -- 4) Föredrag av fil. dr <sp>Sten Kallenberg:</sp>
<i>"Bensinproblemet".</i> -- Supé och samkväm. --
Klubbafton anordnas å klubblokalen, Grand hotell,
torsdagen den 3 mars kl. 7 em.

</chapter>
<chapter name="PROGRAM VID SVENSKA TEKNOLOGFÖRENINGENS ÅRSMÖTE I STOCKHOLM
DEN 17 OCH 18 MARS 1932 OCH ORDINARIE STÄMMA DEN 17 MARS 1932.">
<h3>PROGRAM VID SVENSKA TEKNOLOGFÖRENINGENS ÅRSMÖTE I STOCKHOLM
DEN 17 OCH 18 MARS 1932 OCH ORDINARIE STÄMMA DEN 17 MARS 1932.</h3>
<b>Torsdagen den 17 mars:</b>

<i>Årsmöte i Grand Hotels stora sal.</i>

<b>Kl. 10,30.</b> Mötets öppnande.
<i>Realiteter bakom de senaste händelserna i Ostasien,</i>
föredrag av major <sc>Hugo v. Heidenstam.</sc>
<i>Distributionens rationalisering,</i> föredrag av direktör
<sc>Assar Gabrielsson.</sc>
Lunch.

<b>Kl. 14,30.</b> <i>Olja eller bensin,</i> diskussion med
inledningsföredrag av professor <sc>E. Hibendick</sc> och docent
<sc>E. Norlin.</sc>
(De, som önska deltaga i diskussionen, böra helst
i förväg anmäla sig till sekreteraren.)

<i>Ordinarie stämma</i> å Restaurant Gillet.

<b>Kl. 19,30.</b> 1) Inval. 2) a. Styrelsens berättelse över
föreningens verksamhet under år 1931. b. Styrelsens
berättelse över föreningens ekonomi under år 1931.
c. Revisorernas berättelse för år 1931. d. Beslut
angående ansvarsfrihet för styrelsens förvaltning
under år 1931. 3) Val av ordförande, 2 vice
ordförande samt 3 ledamöter och 5 suppleanter i
föreningens styrelse för år 1933. 4) Val av 3 revisorer
och 2 revisorssuppleanter för granskning av
styrelsens förvaltning under år 1932.

<b>Kl. 20,00.</b> 5) <i>Några vägar för tillgodogörande av den
tekniska pressen,</i> diskussion med inledningsföredrag
av civilingenjör <sc>Frithiof P:son Holmgren.</sc>
Supé.

6) <i>Djungel, djur och maharadjor,</i> skildrade av
civilingenjör <sc>Bo M. O:son Hellström.</sc>
Nachspiel.

<b>Fredagen den 18 mars:</b>

<i>Årsmötets fortsättning</i> i Grand Hotels stora sal.

<b>Kl. 11,00.</b> <i>Ångkraft inom industriell drift i Finland,</i>
föredrag av diplomingenjör <sc>Harald Fridlund.</sc>
Lunch.

<b>Kl, 13,30.</b> <i>Vattenkraft och ångkraft i den allmänna
kraftförsörjningen i Sverige,</i> föredrag av driftchefen,
civilingenjör <sc>Karl-Gustaf Ljungdahl.</sc>
<i>Diskussion</i> i anslutning till dagens båda föredrag.
(De, som önska deltaga i diskussionen, böra helst
i förväg anmäla sig till sekreteraren.)

<b>Kl. 19,30.</b> Grand Hotels festvåning. <i>Middag</i> med
damer.

<i>Särskilt damprogram</i> publiceras senare.

</chapter>
<chapter name="TEKNISK TIDSKRIFT
HÄFT. 9 ÅRG. 62 27 FEBR. 1932">
<h1>TEKNISK TIDSKRIFT</h1>
<h2>HÄFT. 9 ÅRG. 62 <tab>27 FEBR. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Acetylen-syrgassvetsning av koppar, av dr-ing. H. Thomas. -- Rationalisering och olycksfall.
-- Notiser. -- Litteratur. -- Tekniska föreningar -- Personalnotiser. -- Sammanträden.

</chapter>
<chapter name="ACETYLEN-SYRGASSVETSNING AV KOPPAR.">
<h2>ACETYLEN-SYRGASSVETSNING AV KOPPAR.</h2>
<h3>Av dr-ing. <sc>H. Thomas,</sc> Bochum.</h3>
Koppar erbjuder vid svetsning vissa svårigheter
på grund av sina termiska och mekaniska
egenskaper, särskilt vid höga temperaturer. Som bekant
hava hittills endast två svetsningsmetoder visat sig
användbara för koppar, nämligen elektrisk
motståndssvetsning, vilken dock kan användas endast
för begränsade uppgifter, såsom hopsvetsning av
trådändar och stänger, samt gassvetsning, vid vilken
med hänsyn till de stora värmemängder som
erfordras endast acetylen-syrgassvetsning kan komma i
fråga.

Först må nämnas några ord om metallen själv och
dess på svetsbarheten inverkande egenskaper.
Smältpunkten ligger vid 1 084°C, dvs. ca 400° under
smältpunkten för götjärn. Även specifika värmet
är lägre hos koppar än hos järn. Vid 15°C utgör
det 0,086 cal (järn 0,116 cal) och i närheten av
smältpunkten 0,118 cal (järn 0,162 cal). Trots dessa
egenskaper erfordras betydligt större värmemängder för
svetsning av koppar än för svetsning av järn, vilket
framför allt beror på kopparens synnerligen goda
värmeledningsförmåga. Värmeledningstalet för
koppar utgör nämligen 0,9382 mot 0,17 för järn och är
alltså ca 5,5 gånger större än järnets. Till följd
härav bortledes en stor del av det genom
svetsningsbrännaren tillförda värmet till materialet långt
utanför svetsfogen och deltar därför ej i svetsningsförloppet.
Dessutom ligger kopparens smältvärme ca
50 % över järnets, så att materialet, då det
upphettats till smältpunkten, måste tillföras ytterligare
betydande värmemängder, innan det börjar smälta.
Detta förhållande har å andra sidan till följd, att
materialet i närheten av svetsfogen lätt blir överhettat.

Handelskoppar innehåller vissa legeringsämnen,
om ock blott i små mängder, nämligen Ni + Co, Äg,
Pb, As samt P och O. Mängden av dessa inblandningar
uppgår i elektrolytkoppar till endast ca 0,2 %.
Till specialändamål, t. e. fyrboxar för lokomotiv,
framställas även specialkvaliteter, t. e. arsenikkoppar
med 0,3 à 0,5 % As. Arseniken, i likhet med Ni,
som i liknande mängder användes för samma
ändamål, höjer kopparens hållfasthet vid högre
temperaturer. Dessa legeringsämnen inverka ej
ofördelaktigt på kopparens svetsbarhet, under förutsättning
att metallen för övrigt är förstklassig. Däremot är
en större blyhalt skadlig, särskilt om kopparens
oxidulhalt är låg.

Ur svetsningssynpunkt är särskilt kopparens
förhållande till syre av intresse. Den här
ifrågakommande föreningen är kopparoxidul, Cu<sub>2</sub>O, vilken
finnes i varje slag av handelskoppar och under
mikroskopet kan iakttagas som små klumpar i det
valsade materialet. De ligga i allmänhet ordnade i
rader efter valsningsriktningen. Oxidulinneslutningar
framträda med blå färg mot den laxröda
kopparmetallen; vid arsenikkoppar är färgen hos
oxidulkornen gråsvart på grund av de här förefintliga
arsenaterna. I gjutet material uppträder däremot
oxidulen som ett eutektikum Cu--Cu<sub>2</sub>O och
innesluter nätformigt de enskilda kristallerna. Nämnda
eutektikum innehåller 3,4 % Cu<sub>2</sub>O och har
smältpunkten 1 064° C.

Handelskoppar innehåller upp till 0,08 % O<sub>2</sub>,
svarande mot ca 0,7 % Cu<sub>2</sub>O. Kopparens mekaniska
egenskaper röna mycket obetydlig inverkan av denna
ringa syrehalt. Av betydelse är, att kopparens
hållfasthet till en början stiger med växande syrehalt,
vilket förhållande ej överensstämmer med den gängse
uppfattningen om syrets ofördelaktiga inflytande.
Först vid en syrehalt överstigande 0,1 % påverkas
tänjbarheten märkbart; vid 0,1 % O<sub>2</sub> har den
minskats med 5 % i förhållande till tänjbarheten hos
ren koppar. Om emellertid syrehalten överstiger den
eutektiska gränsen, avtager hållfastheten mycket
hastigt, och tänjbarheten försvinner nästan
fullständigt. Då kopparens oxidationsbenägenhet är mycket
stor, måste man förhindra upptagandet av syre
under svetsningen, och det är av denna orsak samt på
grund av kopparens ocklusion av gaser i allmänhet
som man under svetsningen icke får röra omkring i
den smälta metallen med svetslågans kärna, ja ej
ens doppa denna i metallen. Oxidulrik koppar
igenkännes lätt därpå, att brottet ej är sidenglänsande
laxrött utan matt tegelrött.

En för svetsningen synnerligen oläglig egenskap
hos kopparen är just den stora ocklusionsförmågan
gentemot gaser, bland dem även de vid svetsningen
uppstående förbränningsgaserna. Genom
gasupptagningen uppstå såväl i svetsfogen som i
övergångszonen mellan denna och det oförändrade
plåtmaterialet större eller mindre porer, vilka inverka
avsevärt på fogens hållfasthet. Ocklusionsförmågan kan
dock nedsättas genom särskilda tillsatser. Det är
dessa speciella tillsatser som kommit till användning
i samtliga i handeln befintliga kvaliteter av

svetstråd av koppar. Tillsatserna kunna bestå av silver,
mangan, zink, vanadin osv. i så små mängder, att
de icke inverka märkbart på hållfastheten,
tänjbarheten eller elektriska ledningsförmågan, samt
dessutom ca 0,05 % fosfor. Detta ämne inverkar dels
desoxiderande på kopparen, dels gör den metallen
mera tunnflytande. Tillsatserna förändra metallens
smältpunkt, dock icke alls i så hög grad -som man
föreställer sig; vanligen sänkes smältpunkten med
ca 30°. Svetstråden är alltså mera lättsmält och
mera lättflytande än kopparplåten, vilket är till
fördel för svetsningsarbetet.

Sedan härmed kopparens på svetsningen
inverkande egenskaper blivit omnämnda, skall i det
följande uppdragas några riktlinjer för svetsningens
praktiska utförande.

Först och främst måste man nedlägga stor omsorg
på förberedelserna och därvid bl. a. tillse, att
bortledande av värme från arbetsstycket såvitt möjligt
undvikes. Man bör alltså icke, om man ej är
alldeles tvungen därtill, montera arbetsstycket på
metalliskt underlag. Vidare bör man, såvida
arbetsstyckets form icke hindrar det, vilket t. e. är fallet
med en inbyggd fyrbox, genom avlägsnande av
stagbultar, skruvförbindningar osv. i största möjliga
utsträckning hindra svetsvärmets avledande.

Som en andra regel gäller, att man måste
förebygga spänningar i svetsfogen under arbetet.
Kopparens hållfasthet, som vid vanlig temperatur är ca
22 kg/mm<sup>2</sup>, sjunker mycket hastigt vid stigande
temperatur; den är t. e. vid 650° endast 3,3, kg/mm<sup>2</sup> och
vid 970° 0,80 kg/mm<sup>2</sup>; vid högre temperaturer och
särskilt i närheten av smältpunkten har metallen
knappast någon hållfasthet alls, varför redan det
ringaste hinder för krympningen åstadkommer
värmesprickor i metallen. En svetsfog i koppar får
därför icke häftas ihop; man får i stället söka hålla
plåtkanterna på lagom avstånd med klämmer.
Dessutom får man givetvis icke lägga plåtkanterna
parallellt med varandra, utan avståndet mellan
kanterna måste växa med fogens längd. Vid
16 mm plåt räknar man med ett kantavstånd av

<img 1>
Fig. 1. Plåtkanternas läge vid
svetsning av koppar.
</img>
<img 1>
Fig. 2. Brännar- och trådföring
vid kopparsvetsning.
</img>

25 mm pr m. Lämpligt är att börja svetsningen ca
200 mm från fogens slutpunkt; denna korta sträcka
svetsar man först sedan arbetsstycket i övrigt är
färdigt (fig. 1).

Vid svetsning av plåt med större tjocklek än 5 mm
måste plåten dessutom avfasas i kanterna, så att
fogen vid ensidig svetsning får V-form, vid
dubbelsidig svetsning X-form. Fasvinkeln utgör ca 60°.
Särskilt vid reparationer måste man tillse, att plåten
är metalliskt ren på ömse sidor om fogen; eventuellt
får man skava den blank till en bredd av ca 20 mm.
Om så är möjligt, skola svetsningar i koppar utföras
dubbelsidiga, och härvid skola båda sidorna svetsas
samtidigt. Svetsar man sidorna efter varandra, går
den först utförda svetsen upp på grund av de
uppträdande värmespänningarna. Av samma
anledning bör man undvika att gå bakåt med brännaren, t. e.
för att bättra på dåliga partier i svetsen.

För en övad och erfaren svetsare ställer det sig
ej svårt att träffa den riktiga brännarstorleken. Med
hänsyn till metallens goda värmeledningsförmåga
åtgå stora värmemängder till svetsningen. Bäst och
vid större plåttjocklek nödvändigt är att använda
två brännare samtidigt, av vilka var och en måste
vara åtminstone så stark som skulle erfordras för
svetsning av stålplåt av motsvarande tjocklek. Vid
stora arbetsstycken måste brännarna väljas 25 eller
50 % större. Tillåta förhållandena dubbelsidig
svetsning, användas båda brännarna för nedsmältning av
svetstråden, som fig. 2 visar. Vid ensidig svetsning,
alltså vid V-formad fog, använder man den andra
brännaren till förvärmning av materialet i närheten
av fogen, så att arbetet kan gå raskt undan. Härvid
måste man dock vara ytterst noga med att ej hålla
brännaren stilla för länge på samma punkt, enär i
sådant fall överhettningen åstadkommer rekristallisation
i fogen, vilket är mycket farligt. Brännarens
spets måste därför alltjämt vara i rörelse. Dubbelsidig
svetsning måste givetvis utföras av tvenne med
varandras arbetssätt vana svetsare. Sättet för
svetsmetallens anbringande i fogen är särskilt viktigt.
Man får på inga villkor låta den smälta metallen
från tråden droppa in i fogen, utan man måste
undvika obundna ställen i denna genom att ständigt
hålla trådändan i kontakt med plåtkanterna.
Härigenom erhåller man en oavbruten fog och hindrar
uppkomsten av större porer i övergängszonen. Av
denna anledning måste man även se till, att man
icke smälter in för mycket metall på en gång i fogen.

Fig. 2 visar även, hur svetstråden bör föras under
arbetet. Fogen skall bilda en vulst, vars största
tjocklek bör vara ungefär lika med dubbla
plåttjockleken. Viktigt är, att man erhåller en mjuk
övergång mellan vulsten och plåten på ömse sidor utan
att man därför alltför starkt upphettar den
angränsande plåten. Man bör med andra ord undvika en
alltför bred fog, vilken för övrigt innebär slöseri med
svetstråd och arbetstid.

Ett visst samband måste naturligtvis finnas mellan
plåttjockleken och svetstrådens tjocklek. Lämpliga
tråddiametrar äro följande:

<table>
<td c>Plåttjocklek                               <td c>Tråddiameter
<td c>4--8 mm.                           <td c>5 mm.
<td c>8--15 mm                              <td c>6 mm
<td c>över 15 mm                              <td c>8 mm
</table>


Även vid mycket tjock plåt måste svetsfogen på
en gång utbildas till sin fulla höjd och bredd; man
får alltså icke skikta materialet i lager på varandra.

Omnämnas må även de i handeln förekommande
flussmedlen, vilka kunna erhållas såväl i form av
salvor som i pulver. De påstrykas antingen med
pensel till en bredd av 30 mm på ömse sidor av fogen
eller strös över plåten vid en viss temperatur.
Flussmedlen verka starkt desoxiderande och skola därför
motverka kopparens upptagande av syre under
svetsningen. Som nedan skall visas, erfordras av denna
anledning inga dylika medel vid svetsningen, enär
själva svetslågan verkar tillräckligt starkt
reducerande. I varje fall erbjuda salvorna, resp. pulvren
ett utmärkt skydd mot oxidation av de till fogen
gränsande plåtpartierna, och deras användning är
därför obetingat att rekommendera.

Med svetstrådens nedsmältning och vulstens
utbildning är det egentliga svetsningsarbetet avslutat.
Omedelbart härefter vidtager arbetet med efterbehandlingen
av fogen, vilket är lika viktigt som
själva svetsningen och därför måste utföras lika
omsorgsfullt som denna. Efterbehandlingen kan i detta
fall icke utgöras av någon sorts värmebehandling,
t. e. upprepad glödgning och avkylning av fogen,
såsom vid svetsning av stål, emedan kopparens
kristallstruktur icke på något sätt förändras genom en
sådan behandling. Behandlingen, som avser
omvandlingen av materialets grova struktur i svetsen, så
att en finare struktur med samma hållfasthetsegenskaper
som hos det valsade materialet erhålles, måste
därför ske på mekanisk väg genom splittring av de
grova kristallerna. Vulsten i fogen skall bearbetas
med hammare och måste av denna anledning vara
tillräckligt tjock. Bearbetningen av längre fogar
försiggår så, att man först svetsar ett stycke om 15--20
cm längd och därefter utbyter svetsningsbrännaren
mot drivhammaren, resp. mothållaren. En arbetare
sköter hammaren, medan den andre håller emot, och
de båda arbetarna turas om med detta arbete med
20--30 sekunders mellanrum, tills materialet hunnit
svalna någorlunda och fogen är grundligt
genomarbetad. Någon av blåskörhet orsakad undre gräns
för denna bearbetning existerar icke hos kopparen.
Först bearbetar man försiktigt övergången mellan
vulsten och plåten och därefter med kraftiga slag
själva fogen, så att de grova kristallerna splittras
inuti hela godsmassan. Hammaren får ej hava skarpa
kanter för att ej skada materialet kring fogen. Den
slutliga bearbetningen kan verkställas med
Pneumatiska verktyg i ändamål att åstadkomma en slätare
och för gasangrepp mera motståndskraftig fog.

I fig. 3 framställas två exempel på svetsning av
rör, dels en tvärgående fog, dels en påsatt rörstuts
för en avgrening. Vid svetsning av den tvärgående
fogen måste man särskilt observera, att avståndet
mellan ändarna hålles konstant (allt efter
godstjockleken 3--5 mm), enär materialet eljest spricker på
grund av spänningarna under arbetet. Vid
påsättningen av stutsen måste man här liksom i fråga om
svetsning av smidesjärnsrör sörja för en mjuk
övergång mellan delarna, i ändamål att åstadkomma en
spänningsfri förbindning.

Ett ofta förekommande svetsningsarbete gäller
reparation av fyrboxar. Befinner sig en spricka i
omsvepet, måste den kryssas ut, och omgivande
plåtpartier göras metalliskt blanka med skavjärn
och stålborste, innan svetsningen börjar. I detta fall
måste svetsningen utföras från ena sidan, varför man
gör fogen V-formad och använder den andra
brännaren till förvärmning.

Särskilt stor skicklighet och omtanke erfordras vid
lagning av brott i godset mellan hålen för tuberna.
Svetsningen måste på dessa ställen ske från båda

<img 1>
Fig. 3. Svetsning av kopparrör.
</img>

sidorna, och så många tuber etc. få därför avlägsnas,
att den ene arbetaren kan sköta brännare och
hammare liggande i långpannan. Om sprickan förbinder
två urborrningar för tuberna, måste även själva
urborrningarna svetsas ihop. För detta ändamål kunna
två metoder användas. Den första visas i fig. 4. För
varje hål gör man då en rund skiva av plåtskrot och
avfasar kanterna till 45° i svarv. Själva sprickan
uppskäres i X-form, och plåten i närheten av brottet
samt de båda urborrningar, som skola svetsas till,
göres metalliskt blank. Till de särskilda förberedelserna
vid dylika arbeten hör även inledandet av frisk
luft till arbetaren inne i pannan. Plåten kring
svetsen bestrykes med salva, och de båda arbetarna börja
därefter grundligt förvärma det parti av plåten som
skall svetsas. Den runda plåtbiten införes därefter
i motsvarande hål medelst en vidhäftad svetstråd,
och fastsvetsas från båda sidor, varvid arbetet går i
en och samma riktning. När svetsningen är färdig
längs hela periferien, börjar hamringen, varvid den
i pannan arbetande svetsaren först sköter hammaren
och den andre håller emot. Efter 20--30 sek. växla
arbetarna om, och på detta sätt fortsattes, till
svetsfogen är genomarbetad. På samma sätt förfares med

<img 1>
Fig. 4. Svetsning av spricka i tubväggen till en fyrbox. Äldre metod.
</img>

<img 1>
Fig. 5. Svetsning av spricka i tubväggen till en fyrbox. Nyare metod.
</img>

det andra hålet, och slutligen svetsas själva sprickan
ihop. Därefter måste man alltid kontrollera, att inga
nya sprickor uppstått genom värme spänningarna
under bearbetningen. Är detta fallet, måste dessa
repareras på nämnt sätt.

Den andra, nyare metoden åskådliggöres i fig. 5.
Den består däri, att båda de av sprickan berörda
hålen förträngas genom bearbetning i rödvärme.
Därefter börjar hopsvetsningen underifrån och uppåt.
Givetvis måste svetsningen av själva sprickan
utföras synnerligen omsorgsfullt, varför det kan vara
nödvändigt att ånyo kryssa ut den, sedan tubhålen
svetsats. Analogt med denna metod repareras
numera vid tyska riksbanorna kantsprickor i nitade
förbindningar i fyrboxar.

Stora svårigheter erbjuder också insvetsning av lappar, som måste ske i
fullkomligt spänningslöst material. Man får därför först och främst avrunda alla
hörn med så stor radie som möjligt, även om lappen därigenom blir större.
Tillräckligt mellanrum måste lämnas runtom lappen, som inlägges för
svetsning av den första sidan enligt fig 6. Sedan den undre sidan hamrats färdig,
börjar svetsningen av en lodrät sida, men dessförinnan måste man utvidga
den blivande fogen nedifrån och uppåt enligt fig. Sedan även den andra
lodräta sidan svetsats och färdigarbetats, avslutas arbetet med svetsningen av
den övre fogen, vilken fylles på samma sätt som en vanlig spricka.
Om lappen har längre lodräta sidor, måste dessa svetsas växelvis i
etapper.

Av särskilt intresse är den metallografiska undersökningen av en
svetsfog i koppar. Vill man göra en ungefärlig uppskattning av
oxidulbildningen, så etsas icke slipprovet, medan
man vid undersökning av kristallfogarna lämpligen etsar med
ammoniump er sulfat.

En påfallande omständighet är, att själva fogen
alltid är reducerad, antingen man använt
fosforhaltig svetstråd eller tråd av elektrolytkoppar.
Detta beror på svetslågans reducerande inverkan.
Övergången mellan fogen och det oförändrade
plåtmaterialet sker kontinuerligt, varvid de utvalsade
oxidulkornen i den s. k. övergångszonen, dvs. i det
material som upphettats till 1 050 °C eller därutöver,
övergått i eutektisk form liksom i gjuten koppar
(jfr fig. 7). Genom hamringen utskiljes liksom vid
Valsningen den eutektiska oxidulen i synliga korn.
Hamringens inflytande på materialet i svetsen kan
tydligt varseblivas vid undersökningen av
kristallfogarna. De här avbildade slipproven (fig. 8), vilka
äro tagna i en och samma förstoring, visa dels den
osvetsade plåten, dels svetsfogen före och efter
bearbetningen med hammare, varav synes, hur
kornförminskningen erhålles genom mekanisk splittring av
kristallerna. De vid bilderna angivna hållfasthets- och
töjningsvärdena äro medeltal av ett stort antal prov.

Kornförstoring i plåtmaterialet, som visas i fig. 7,
uppträder lätt vid oriktigt handhavande av
svetsningsbrännaren på så sätt, att svetsningen
fortskrider för långsamt, varunder plåten överhettas. I
detta fall kan icke den finkornigare strukturen
återställas genom bearbetning med hammare, och
materialet blir därför svagare i närheten av svetsfogen än
i denna.

Den i fyrboxkoppar ofta förekommande
arsenikhalten om 0,3,--0,5 % inverkar ej på svetsbarheten.
Däremot är en större blyhalt till skada, särskilt i
oxidulfattig koppar, enär den orsakar, att fogen går
upp redan under själva svetsningen.

Den elektriska ledningsförmågan påverkas ej av
svetsningen, under förutsättning, att fogarna äro fria
från porer.

Slutligen  kan   det   förtjäna påpekas, att

<img 1>
Fig. 6. Insvetsning av en lapp i kopparplåt.
</img>

<img 1>
Fig. 7. Slipprov av svetsat kopparmaterial. T. v. upptill svetsfogen (Cu<sub>2</sub>O = 0),
nedtill övergångszonen med eutektisk oxidul. T. h. upptill övergångszonen (Cu<sub>2</sub>O = 0,36%),
nedtill överhettat plåtmaterial (Cu<sub>2</sub>O = 0,63 %).
</img>
<img 1>
Fig. 8.  Slipprov av svetsat kopparmaterial. T. v. kopparplåt i ursprungligt tillstånd (hållfasthet <i>k</i> = 22 kg/mm<sup>2</sup>, tänjbarhet <i>[sigma]</i> = 38 %). I mitten
obearbetad svetsfog (<i>k</i> = 12 kg/mm<sup>2</sup>, <i>[sigma]</i> = 6,3 %). T. h. bearbetad fog (<i>k</i> = 19 kg/mm<sup>2</sup>, <i>[sigma]</i> = 20,2 %).
</img>

kopparsvetsning erfordrar stor övning och uthållighet.
Svetsaren måste noga känna metallens egenskaper,
särskilt dess låga hållfasthet vid högre temperaturer
och den därav beroende benägenheten att spricka
under arbetet och under avsvalnandet. Till dessa
egenskaper måste hänsyn tagas, redan då arbetet
förberedes. Särskild övning fordrar också
tvåmansarbetet, i all synnerhet om svetsningen sker från båda
sidor av arbetsstycket. Av största vikt är slutligen,
att tillgång finnes till sakkunnig kontrollpersonal,
som kan följa svetsningsarbetet och avhjälpa därvid
uppträdande brister.

</chapter>
<chapter name="RATIONALISERING OCH OLYCKSFALL.">
<h2>RATIONALISERING OCH OLYCKSFALL.</h2>
Ett av rationaliseringens mål är, att fabrikationen
skall gå sin jämna gång utan några som helst
störningar. Avbrott i driften sker antingen genom
skada å den maskinella anordningen eller genom
skada å arbetarna, som sköta maskinerna.

Alla tänkbara försiktighetsmått vidtagas för att
få en förstklassig maskinutrustning, som ej klickar.
Då man i minsta detalj projekterar sin maskinella
utrustning, har man då också tänkt på följderna av
att det manuella arbetet bakom maskinerna klickar
vid ett olycksfall? Den ständiga relativa ökningen
av olycksfallen och de därmed sammanhängande
ökade kostnaderna tyder på att detta icke är fallet.

Det ligger ingen överdrift i att påstå, att olycksfallen
medföra avbrott i driften. När ett olycksfall
inträffar, måste den skadades förman och närmast
stående kamrater hjälpa honom med påföljd att
icke blott den skadades maskin, utan även andra
maskiner bli stillastående. Således förlorad
maskintid. Ett svårare olycksfall kan verka deprimerande
på en hel avdelning, vilket mycket väl kan medföra
minskad produktion. Förmannen förlorar också tid
för att finna en ersättare för den skadade och sätta
honom in i respektive arbete. <i>Olycksfallen
motverka alltså rationaliseringen.</i>

I det amerikanska slagordet "Safety First" ingår
icke blott tanken att arbetarna i först hand skola
tänka på säkerhet i arbetet för att skydda sig själva
och andra, utan också tanken, att intet arbete kan
utföras rationellt förrän säkerhet finns, att arbetet
kan fullbordas utan olycksfall och därmed följande
avbrott i driften. Amerikanerna ha funnit, att
rationaliseringen icke kan bli fullständig, utan att man
tar hänsyn till den mänskliga faktorn i produktionen.
Därför har Safety First-rörelsen blivit en ofrånkomlig
del av rationaliseringen.

Olycksfallen kosta pengar. Då rationaliseringens
yttersta mål är att minska tillverkningspriset, bör
nian ej då också tala om att rationalisera riskerna
för olycksfallen? Man får icke glömma, att
olycksfallskostnaderna icke enbart omfatta de direkta
utgifterna för sjukpenning, läkarvård och kapitalvärden
för invaliditet och dödsfall, utan även
indirekta kostnader för förlorad tid, förstörda
maskiner, apparater, verktyg och material. Dessa
indirekta kostnader kunna vid många olycksfall uppgå
till ett belopp mångfaldigt de direkta kostnaderna,
I Amerika räknar man i genomsnitt fyra gånger så
mycket. Frånsett den humanitära sidan av saken
är det en ren ekonomisk fråga, om man vid
rationaliseringen vill ta hänsyn till arbetets risker. Men
amerikanernas slagord <i>"Safety pays"</i> torde nog
vara tillämpligt överallt.

När man sätter i gång med rationaliseringen av
ett företag, studerar man maskinernas kapacitet och
arbetsprincip samt de manuella rörelser, som äro
nödvändiga för skötseln av maskinerna och behandling
av arbetsstyckena såväl vid maskinerna som
mellan maskinerna. Men man stirrar sig blind på
produktionens tekniska sida och glömmer, att bakom
maskinen stå människor med hennes fel och brister.
Det är lättare att skapa en idealmaskin --
åtminstone efter våra nuvarande begrepp -- än att skapa
en idealmänniska, som aldrig blir utsatt för
olycksfall. Därför att människan är så ofullkomlig såväl
kroppsligt som psykiskt, inträffa olycksfall. Det
kan ju vara lätt att säga, att en arbetare icke har
något att göra i en oskyddad kuggväxel, när denna
befinner sig en liten bit från hans arbetsplats. Men
man får räkna med att arbetaren icke alltid utför
de fastslagna handrörelserna, utan också rörelser
av impulser eller omedvetet. Så är det vid de flesta
niaskinolycksfall. Man måste genom skyddsanordningar
gardera sig mot den oberäkneliga mänskliga
faktorn. Detsamma kan sägas om olycksfall, som
icke inträffa vid maskiner. Kan man egentligen
klandra en arbetare, som vrickar foten genom att
trampa ner i ett hål i golvet eller halkar i en trappa
med dåliga trappsteg? Men alla dessa olycksfall
resultera i samma sak: avbrott i produktionen och
ökade tillverkningskostnader.

När det visar sig, att i en rationaliserad fabrik
olycksfallens antal ökas, är det ett bevis på att
rationaliseringen icke fullföljts tillräckligt effektivt.
<tab><tab><tab><tab><tab><tab><tab><i>C. H. Halldin.</i>

</chapter>
<chapter name="NOTISER">
<h3><i>NOTISER</i></h3>
<b>Ny lagstiftning om mått och vikt.</b> Föregående år
tillkallade finansministern tre sakkunniga med
uppdrag att verkställa utredning och avgiva förslag till
ändrad lagstiftning om mått och vikt, nämligen förste
ingenjören vid mynt- och justeringsverket Torsten
Swensson, direktör Rob. Lindell och assessorn vid Svea
hovrätt Knut H. Nissen. De sakkunniga avgävo i
december förslag till lag om mått och vikt samt till
justeringsförordning m. m., vilka förslag sedermera
remitterats för yttrande bl. a. till Svenska teknologföreningen,
vars styrelse uppdrog åt en särskild kommitté
att verkställa granskningen av förslagen. Denna
kommitté bestod av civilingenjör Berthold Smärt, direktör
Oscar A:son Alvring, disponent Sixten Stare och
civilingenjör Halvar Sjöström. Teknologföreningens
styrelse har i samband med överlämnandet av de
kommitterades utlåtande själv framlagt vissa önskemal i
fråga om nämnda lagstiftning. I samband med att
huvudpunkterna i dessa skrivelser här nedan refereras,
lämnas även en kortfattad översikt av de viktigaste
nyheterna i de sakkunnigas förslag.

I förslaget till lag om mätt och vikt har för första
gängen i svensk lagstiftning införts definitioner av
dessa begrepp. Med mått förstås alltså i denna lag
längd-, yt- och rymdmått och med mätning och vägning
varje bestämmande av längd, yta, rymd eller vikt
(massa) efter någon nu eller fordom, inom eller utom
riket i lag fastställd eller eljest vedertagen enhet. Här
i riket skola de nationella prototyperna (kopian nr 29
av den internationella meterprototypen och kopian nr
40 av den internationella kilogramprototypen) tjäna till
yttersta efterrättelse för bestämning av längd, yta,
rymd och vikt. Utom de nationella prototyperna skola
för metern och kilogrammet finnas huvudlikare, vilka
skola äga högsta vitsord för bestämning av längd, yta,
rymd och vikt, därest konungen icke förordnar om
användande av de nationella prototyperna.

Med mätnings- och vägningsredskap skall enligt
lagförslaget förstås varje redskap som är avsett för
mätning och vägning. I kommentarerna till förslaget
framhålles, att även redskap, såsom kartonger, säckar,
flaskor utan gradering m. fl., i lagens mening bliva
mätningsredskap, vilka visserligen äro undantagna från
justeringsplikt. Här hava teknologföreningens
kommitterade föreslagit den ändringen, att mätnings- och
vägningsredskap definieras som redskap, använt (ej
"avsett") för mätning och vägning, enär det torde vara
omöjligt att avgöra, om ett föremål är avsett för det
ändamål, till vilket det användes.

I förslaget har införts en definition av rymdenheterna,
vilka äro kubikmetern och litern, avledda
av resp. metern och kilogrammet. Vidare föreslås, att
i samband med uppräknandet av över- och
underenheterna till grundenheterna meter och kilogram
symbolerna för alla dessa enheter införas i lagen. De
sakkunniga hava föreslagit, att symbolerna för längdmått
böra vara desamma som de av internationella
kommittén för mått och vikt beslutade. Detta innebär ingen
annan nyhet gentemot gällande svenska bestämmelser, än
att enheten mikron (µ) införes såsom tusendels
millimeter. Beteckningen myriameter för 10 000 m har
däremot uteslutits, då den ej vunnit burskap i svenskt
språkbruk, oaktat den så länge funnits i lagtexten. Den
parallella beteckningen "ny mil" föreslås nu ändrad till
"mil", enär den gamla milen om 36 000 fot numera
alldeles kommit ur bruk. För ytmåtten har och ar hava i
förslaget införts de förkortade symbolerna ha och a,
varjämte qvkm, qvm osv. utbytts mot km<sup>2</sup>, m<sup>2</sup> osv., allt
i enlighet med de internationella bestämmelserna.
Samma princip gäller enheterna för rymd, med undantag
av att stère och decaliter uteslutits. Däremot har för
konsekvensens skull och av praktiska skäl föreslagits
införande av underenheten milliliter (ml). Även
beteckningarna för vikt ansluta sig i huvudsak till de
internationella. Sålunda skola ton och gram betecknas t och
g. Som enhet för 100 kg föresläs deciton (dt). Den i
handeln med äkta pärlor och ädla stenar använda
viktsenheten metrisk karat (mk) = 200 mg har tidigare
erhållit sanktion i Sverige och är även upptagen i
lagförslaget.

Teknologföreningens kommitterade hava föreslagit,
att det i lagtexten använda ordet "justering", varmed
förstås ett mätnings- eller vägningsredskaps av
vederbörlig myndighet företagna undersökning, godkännande
och stämpling med stadgade justerings tecken, utbytes
mot ordet "kröning", enär ordet "justering" i
lagförslaget är dubbeltydigt. Det användes däri såväl i
betydelsen undersökning av ett redskap som rättande av
ett vid undersökningen funnet fel.

De sakkunniga hava ansett, att justeringsplikten bör
utsträckas längre, än vad nuvarande förordning gör och
därför föreslagit att endast justerade redskap må
användas vid köp och byte, då varor skola avlämnas eller
mottagas efter mått eller vikt, ävensom då eljest ekonomiskt
anspråk skall beräknas efter mått eller vikt.
Undantag från denna bestämmelse äro dock föreslagna,
nämligen beträffande sådan mätning, som sker uti
förvarings- och transportredskap, i vilket den uppmätta
varan transporteras och levereras och som märkts med
uppgift om rymden, eller uti emballage, vilket på grund
av sitt utförande icke giver intryck av att noggrann
mätning därmed företages (ex. flaskor, säckar, kartonger
etc.). Vid uppmätning av storleken av en arbetsprodukt
i och för beräkning av avlöningsförmåner skola enligt
förslaget även ojusterade redskap få användas, dock
endast försävitt erforderliga justerade redskap finnas
att tillgå för kontroll. De sakkunniga hava nämligen
ansett, att den noggrannhet som erfordras vid
uppmätning av en arbetsprodukt oftast icke är så stor som den,
vilken eljest är behövlig, och att redskapen ofta nyttjas
under förhållanden, som göra dem rätt otillförlitliga.
Gentemot denna uppfattning anföra teknologföreningens
kommitterade, att justerade redskap böra användas, då
fråga är om vägning av en arbetsprodukt, medan de
däremot i fråga om bestämmandet av dess längd, yta
och rymd ansluta sig till de sakkunnigas förslag.

I lagförslaget hava även intagits bestämmelser om de
tidsfrister, inom vilka justering av redskap bör äga
rum. Längdmått skola sålunda omjusteras vart sjätte
år och övriga redskap utom vågar vart tredje år samt
vågar vart annat år. Från dessa generella bestämmelser
stadgas dock undantag beträffande mätnings- och
vägningsredskap för speciella ändamål, vilkas justering
skall vara beroende av särskilda föreskrifter. Mot denna
viktiga paragraf hava teknologföreningens kommitterade
anfört vissa betänkligheter i det de framhålla, att
tidsfristen för omjustering bör stå i allra närmaste
sammanhang med mätnings- eller vägningsredskapens
konstruktion och tekniska utförande. Denna tidsfrist
bör därför icke fastställas i lagen utan i justeringsförordningen,
där man lättare kan genomföra de förändringar som
kunna anses motiverade.

Enligt förslaget skall ett redskap, för att kunna
justeras, vara inrättat efter de metriska enheterna. I vissa
fall skall dock undantagsbestämmelser kunna utfärdas.

Mot det föreslagna förbudet för användande av ett
reparerat redskap, förrän nyjustering skett, anföra de
kommitterade, att detta förbud till undvikande av
orimliga konsekvenser må kunna neutraliseras genom en
sorts provisorisk justering av reparatör, godkänd av
mynt- och justeringsverket. De sakkunniga hava
emellertid i motiveringen till lagförslaget övervägt
möjligheten av auktorisering av reparatörer men funnit att en
sådan auktorisering, oaktat den skulle innebära stora


fördelar för vågägarna, skulle vara förenad med alltför
stora svårigheter för mynt- och justeringsverkets del.

Med undantag av de nämnda punkterna jämte ett par
andra detaljer av mera formell art hava teknologföreningens
kommitterade givit lagförslaget sin fulla
anslutning samt uttalat, att det på ett mycket förtjänstfullt
sätt sökt avhjälpa de olägenheter som vidlåda den
nu gällande lagstiftningen på området

Emellertid har teknologföreningens styrelse ställt sig
tveksam till förslaget att utsträcka kontrollen från det
allmännas sida till vågar inom vissa användningsområden,
t. e. inom cellulosaindustrien, där såväl
försäljningspriset som arbetslönerna bestämmas av varans vikt.
Här om någonsin borde ju behovet av justerade vågar
gjort sig gällande. Så är dock ingalunda förhållandet.
Försäljningspriset regleras till övervägande del genom
fastställande av varans vikt och vattenhalt i
mottagningshamnen, och det är sålunda betydelselöst, om varan
i Sverige uppvägts på justerad våg eller ej.
Löneberäkningarna för arbetarna baseras ej endast på varans vikt
utan även på dess vattenhalt, vilken kan variera med
åtskilliga procent. Då laboratorievågar äro undantagna
från kravet på justering och då cellulosans vattenhalt
ej kontrolleras från det allmännas sida, innebär
justeringen av de vågar som begagnas vid massans
emballering i balar sålunda ingen garanti för att det med
justeringen avsedda ändamålet, nämligen rättvisa åt
löntagarna, uppnås.

Vidare anför styrelsen, att å järnvägsvågarna godset
nästan undantagslöst väges å järnvägsvagn, och
förutsättningen för att man härvid skall kunna bestämma
varans nettovikt är, att järnvägsvagnens vikt är känd.
Då någon kontroll i denna taravikt i många fall ej
kan företagas, beror sålunda vägningens noggrannhet
ej endast av vågens precision. Exemplen kunna
mångfaldigas. Styrelsen har till sist framhållit, att man icke,
endast för att skapa ett enhetligt kontrollsystem, bör
utsträcka lagstiftningen till områden, där den är
obehövlig, och att man ej bör betunga industrien med utgifter
för ändamål, som sakna praktisk betydelse.

Lagen om mått och vikt kompletteras med en serie
förordningar, av vilka den betydelsefullaste är
justeringsförordningen, vilken bl, a. innehåller
bestämmelser rörande beskaffenhet, förvaring och användning av
prototyper och rikslikare samt bestämmelser om
indelning av och remedier för de i praktiskt bruk använda
redskapen. I fråga om denna förordning, vars närmare
bestämmelser ej här kunna refereras, ha teknologföreningens
kommitterade icke kunnat ansluta sig till de
sakkunnigas förslag, att avgiftsvågar skola tillåtas ha
dubbelt så stora remedier som andra vågar.

Till förslaget om förordning angående befrielse från
justeringsplikt för vissa mätnings- och vägningsredskap
hava kommitterade anfört önskemålet, att dylik plikt, så
snart ske kan, må föreskrivas för gas- och vattenmätare.

De sakkunniga hava vidare föreslagit, att justering
må ske av mätningsredskap, angivande engelska och
danska fot. Kommitterade önska, att möjlighet öppnas
även för justering av vågar, inrättade för engelska
pounds, alldenstund en mycket betydande del av
exportindustriens produkter utföras till länder, som använda
engelskt viktsystem.

<b>Universaltvingen.</b> Ett verktyg, benämnt
"universaltvingen DS", som för en tid sedan utsläpptes i
marknaden, förefaller kunna få en mångsidig användning i
verkstäder och på andra arbetsplatser. Tvingen består,
som figurerna visa, av tre med varandra rörligt
förenade griparmar, två höger-, resp. vänstergängade
muttrar, en med vridhandtag försedd gänghylsa med
utvändig höger- och vänstergänga samt en tryckspindel.
Genom vridning av gänghylsans handtag åt ena eller
andra hållet öppnas eller slutas griparmarna.

<img 1>
Fig. 1. Universaltvingen, använd för avdragning
av kullager.
</img>

<img 1>
Fig. 2. Universaltvingen, använd i förening med
pressplatta för uttryökning av en kannbult.
</img>

Tryckspindeln löper i gänghylsan,  som även är försedd  med
innergänga.

Fig. 1 visar, hur avdragningen av ett kullager
verkställes med apparaten. För vissa ändamål kan denna
kompletteras med en pressplatta, såsom vid uttryckning
av dornar, bultar osv. (fig. 2). Apparaten verkar
därvid som en enkel spindelpress. Plattan är försedd med
två utbytbara reduceringsstycken, varigenom hålet i
plattan kan anpassas efter dimensionerna hos den bult,
bussning e. d. som skall tryckas ut. Vidare medfölja
ett par kilbackar, som kunna instickas i hål i plattan i
och för fixering av arbetsstycket.

<b>Internationell kongress för djupborrningsteknik.</b> Den
tredje internationella kongressen för djupborrningsteknik,
vilken skulle hållas i Berlin 1933, har på grund
av internationella geologkongressens förskjutning måst
framflyttas till 1934, förslagsvis i september. Den
tyska nationalkommittén har emellertid beslutat att

under innevarande år utgiva en årsbok liknande den
som utkom till kongressen i Paris år 1929.

<b>Reseberättelse.</b> Följande reseberättelse har inkommit
till tekniska högskolans bibliotek, där den finnes
tillgänglig för studium: <sc>Carl Hammarskjöld,</sc>
Reseberättelse. Några aktuella problem inom amerikansk
automobilteknik. Iakttagelser under vistelse i Amerikas
förenta stater våren 1931. Skövde den 1 juli 1931. 4:o.
(Maskinskrift.) 64 sid. (plus 2 sid. förord), vari
inräknats 18 fig. (diagr. och fotogr.).

<b>Världens största vattenturbiner.</b> I det i häfte 7, sid.
73, under ovanstående rubrik givna referatet av en
uppsats i Wasserkraft-Jahrbuch 1930/1931 återgavs genom
ett förbiseende även en felaktig uppgift. Som bekant
utföras nämligen de båda turbinerna till Vargön med
en diameter av 8 m, ej med resp. 7 och 8 m, som i
uppsatsen angavs.

<b>Ved- och träkolseldade värmeledningspannor.</b>
Ingenjörsvetenskapsakademien har i dagarna utgivit ett litet
häfte "Råd och anvisningar för eldning av gjutna
sektionspannor med träkol och ved".

För att befrämja användningen av inhemska bränslen
i värmeledningspannor har akademien tillsatt en
särskild "Vedeldningskommitté", i vilken även statens
bränslekontrollerande organ, fabrikantintresset och andra
sakkunniga äro representerade. Kommitténs arbeten ha
under den förflutna hösten på grund av den ekonomiska
situationen inriktats på möjligheterna att med
nöjaktig ekonomi elda med träkol eller ved i befintliga
pannor, utan att dessa behöva underkastas några
genomgripande ändringar. För att komplettera tidigare
erfarenheter ha rätt omfattande undersökningar utförts,
vilka ligga till grund för de nu utkomna anvisningarna.

I en allmän avdelning behandlas träkolens och
vedens egenskaper, deras fördelar och olägenheter samt
hur dessa senare genom tämligen enkla åtgärder kunna
reduceras. Av särskilt intresse är kanske den
upplysningen, att även ganska sur ved kan förbrännas minst
lika ekonomiskt som mycket torr sådan. Vedens
grovlek spelar vid vissa panntyper större roll än vid andra;
i en del pannor kan man med fördel elda med gallringsved.
Vidare inskärpes nödvändigheten av att täta alla
luft- och gasläckor -- för övrigt ett betydelsefullt kapitel
även vid kokseldade pannor.

De vanligen förekommande panntyperna ha sammanförts
i fem grupper, och för varje grupp lämnas för
såväl träkols- som vedeldning dels anvisningar om
lämpliga åtgärder, dels regler för själva eldningen.

De inhemska bränslenas konkurrenskraft gentemot
importbränslen är naturligtvis olika i olika trakter. För
att i ett enskilt fall bedöma denna fråga fordras en
priskalkyl, för vars uppgörande några vinkar givas.

Det är att hoppas, att de sålunda påvisade möjligheterna
skola stimulera många pannägare att övergå till
ved- och träkolseldning, till båtnad för skogsskötseln och
för handelsbalansen.

<b>Verkningsgraden hos kolpulvereldade ångpannor</b> står
i ett visst förhållande till kolpulvrets kornstorlek.
Enligt en uppsats av E. E. Tenney i Transactions of the
American Society of Mechanical Engineers (15 jan.
1932) hava i detta avseende jämförande prov företagits
via en Babcock & Wilcox-panna i Cahokiaverket, varvid
under oförändrad belastning av eldytorna och malverket
ändringar gjordes i malningsfinheten. Kornstorleken
bestämdes medelst siktning genom en sikt med maskor
om 0,074 mm (200 mesh). Om den andel av kolpulvret,
som passerade genom sikten, ökades frän 50 till 75 %,
ökades samtidigt pannans verkningsgrad med ca 2 %.
Halten av brännbara ämnen i flygaskari minskades
därvid med ca 5 %. En längre driven nedmalning av kolen
medför emellertid en ökad kraftförbrukning. Den
ekonomiska gränsen för nedmalningen vid anläggningen i
fråga låg vid en kornstorlek som motsvarade ett
passerande av 55 % av materialet genom 200-sikten.

<b>Gummibeläggning medelst hesprutning.</b> Sedan
numera gummimjölksaft (latex) börjat utföras från
produktionsorterna, har man erhållit en bekväm metod för
beläggning av kärl o. a. föremål med gummi.
"Compressed Air Magazine" (febr. 1932) beskriver en för detta
ändamål avsedd apparat, närmast påminnande om en
vanlig färgspruta. Den latex som användes för
beläggningen stabiliseras med ammoniak och blandas i ett
målverk med bindemedel, svavel och färgämnen. Före
besprutningen rengöras alla ytor noga t. e. med
sandblästring. Medelst apparaten kan man på kort tid erhålla
beläggningar av tjockleken 1/32 till 1/16 tum genom att
spruta lager på lager, som få torka successivt. Efter
besprutningen kan vulkanisering ske enligt en metod
som säges ställa sig mycket enkel.

<b>Statsunderstödd halmpappstillverkning?</b> I motion
i första kammaren (nr 100) har herr Thulin hemställt
om utredning i och för stödjande genom lån av en
halmpappfabriks anläggande i Östergötland.

Det svenska jordbruket har ett årligt halmöverskott
av mellan 400 000 och 800 000 ton, för vilket hittills ingen
lämplig användning funnits. Det har under senare år
ofta ifrågasatts, om icke någon del av detta överskott
skulle kunna tillgodogöras genom tillverkning av
halmcellulosa i likhet med vad fallet är i exempelvis
Holland. Särskilt aktuell har denna fråga varit i de
spannmålsodlande provinserna par préférence, Skåne och
Östergötland. Östergötlands läns hushållningssällskap
tillsatte för några år sedan en kommitté för utredning
av frågan. Man kom härvid till resultatet, att vid ett
halmpris av 2,5 öre pr kg jordbrukarna skulle erhålla
en nettoinkomst av 50 kr. pr tunnland. I slutet av förra
året bildades föreningen Östergötlands kooperativa
halmförädlingsindustri, som har till ändamål att verka för
halmöverskottets tillvaratagande enligt de gamla, i
utlandet beprövade metoderna. Den minsta anläggningen
man kan tänka sig är en redan planlagd fabrik för en
årlig tillverkning av 4 500 ton halmpapp, för vilken
anläggningskostnaden skulle uppgå till 850 000 kr. Det
framhålles i motionen, att det är synnerligen tvivelaktigt,
om det planerade företaget kan komma till
stånd utan statshjälp.

I detta sammanhang förtjänar det erinras om att
kommerskollegium i ett under fjolåret avgivet yttrande
anförde, att möjligheterna förefölle ovissa att för
räntabla pris, som tillika möjliggjorde gottgörelse för
halmen, vinna avsättning för halmcellulosaprodukterna.
Kommerskollegium utesluter dock icke möjligheten, att
statens stöd till den enskilda företagsamheten i vissa
fall kan vara befogat, då det gäller startande av en
halmcellulosaindustri.

<b>Svenska spårvägsföreningens årsmötesförhandlingar
år 1931</b> hava nyligen utkommit i tryck. Raden av
uppsatser inledes med en översikt av utvecklingen av
spårvägstrafiken och stadens omnibustrafik i Malmö av
direktör Einar Hultman. Ordföranden i styrelsen för
Stockholms spårvägar J. A. Wallin har i uppsatsen
"Staden-lokaltrafiken-allmänheten" speciellt skildrat
aktuella stockholmska trafikproblem. Maskiningenjör E.
Grotte redogör för de tekniska och ekonomiska
resultaten av likriktarinstallation i Saltsjöbanans kraftstation,
varigenom avsevärda ekonomiska fördelar vunnits.
Spårvägschefen E. Lange har i uppsatsen "Reshastigheten vid
spårvägar" gjort en undersökning av de medel som stå
till förfogande för höjning av reshastigheten, vilken
fråga numera genom den ökade konkurrensen från
omnibusarnas sida blivit särskilt aktuell. De anförda

möjligheterna att öka reshastigheten kunna, använda var
för sig, endast i undantagsfall bidraga till förbättring,
men om de låtas samverka på lämpligt sätt, kunna
avsevärda ökningar i hastigheten vinnas. Direktör Åke
Nerell har i en uppsats om olika förortstrafiksystem
bl. a. belyst den nu aktuella utvecklingen av spårvägarnas
förortsbanor till lokalbanor, vilka trafikeras med
järnvägsmateriel men bibehålla spårvägarnas fördel att
kunna upptaga och avlämna passagerare vid ganska
nära varandra belägna punkter inom staden. Denna
utveckling kan ej ske på annat sätt än att lokalbanorna
utformas som tunnelbanor. I uppsatsen "Hjul och
skena" har ingenjör Anders Bergman bl. a. refererat en
del resultat som framkommit vid laboratorieförsök vid
Surahammar och vilka väntas komma att giva erfarenheter
av stort värde för spårvägarna. Civilingenjör O.
Åkerman beskriver olika system för regenerativ
bromsning, ingenjör Thor Lange redogör för Stockholms
spårvägars under byggnad varande stora omnibusgarage,
varjämte ingenjörerna Gunnar Liljegren och Arvid
Hammarskjöld redogöra för två olika system av stålkarosser,
vilka användas av svenska omnibustillverkare.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

De tekniska vetenskaperna.</b> Band II:1. <i>Organisk
kemisk teknologi.</i> Bonniers förlag. Stockholm 1931.
638 sidor. Pris häftad kr. 47:50.

Verket innehåller följande artiklar: "Proteinstofkemi"
av professor <sc>Schmidt-Nielsen,</sc> "Konservering
av dyriske råstoffer" av samme författare, "Mel og
Brød" av ingenjör <sc>Orla-Jensen,</sc> "Mejeri-Industri"
av ingenjör <sc>Engberg,</sc> "Margarinefabrikation" av
ingenjör <sc>Porsdal,</sc> "Socker" av ingenjör <sc>Widström,</sc>
"Glykos och Stärkelse" av doktor, ingenjör <sc>Fitger,</sc>
"Spiritus- og Pressegaerfabrikation" av labor.-förest.
<sc>Jacobsen,</sc> "Fabrikation av Øl" av professor <sc>Meyer,</sc>
"Eddikefabrikation", "Frugtvinfabrikation" och
"Vinfremstilling" av cand. pharm. <sc>Dous,</sc> "Udvinding av
vegetabilske og animalske Olier og Fedtstoffer" av dir.
cand. polyt. <sc>Holst-Andersen,</sc> "Fettspaltning och
Glycerinberedning" samt "Stearin- och Ljusfabrikation" av
doktor <sc>Nordenson,</sc> "Fernis, Lak, Linoleum" av ingenjör
<sc>Bing</sc> och professor <sc>Raaschou,</sc> "Oksalsyre og Myresyre"
av ingenjör <sc>Bonnevie-Svendsen,</sc> "Garveri og
Garveekstrakter" av direktör <sc>Kemp</sc> och ingenjör <sc>Kühl,</sc>
"Kautsjuk og Fabrikation av Kautsjukvarer" av
ingenjör <sc>Bing</sc> samt "Mineralsmøreolier og deres Fremstilling"
av cand. polyt. <sc>Busck-Nielsen.</sc>

Av dessa tjugo uppsatser äro således endast fyra av
svenska författare. Jag har i min föregående anmälan
framhållit, att det vore odelat förmånligt, att detta
verk finge en skandinavisk karaktär, eftersom åtskilliga
industrier naturligtvis i våra grannländer äro bättre
representerade än hos oss. Men sådana dispositioner
av redaktionen förlora naturligtvis allt berättigande,
om vederbörande uppsatser icke stå på den nivå man
skulle önska eller om utsikten rent a priori varit
större att på ifrågavarande områden erhålla bättre av
svenska författare. Så är här i mer än ett fall
händelsen. Särskilt tänker jag därvid på kapitlen Ättika,
Fernissa, lack och linoleum, Garveri, Sprit och Kautschuk.
Adresserna på vetenskapligt utbildade svenska teknici
i ledareställning på samtliga dessa områden torde vara
tillräckligt kända för att här behöva nämnas.

Vad de rent tekniska handgreppen beträffar, tror
jag inte, att man med skäl kan anmärka något
väsentligt i de olika artiklarnas sätt att beskriva dessa, och
bildmaterialet är i allmänhet förstklassigt, om också
här och var de gamla gengångarklichéerna dyka upp.
Om ett bättre samarbete mellan författarna hade
ordnats, så hade emellertid i en hel del fall pengar kunnat
sparas genom undvikande av onödig upprepning av
praktiskt taget samma figurer.

Professor <sc>Schmidt-Nielsens</sc> båda uppsatser höra
avgjort till dem, som skulle köpas, om de funnes separat.
Det var synd, att inte samme författare skrev också
kapitlet om garvning, ty då hade väl proteinämneskemien
måst behandlas väsentligt vidlyftigare än vad
som nu är fallet med hänsyn till den efterföljande
uppsatsen om konservering. Till bägge uppsatserna saknas
en översiktlig litteraturförteckning, som kanske här
mer än på de flesta andra ställen hade varit av värde.
Det är av mycket stort intresse att få en överblick över
den stora norska "hermetikk-industrien". Och det är
utan tvivel att sätta värde på att få denna överblick
just utav en man, som under lång tid stått denna
industri nära och i många fall betytt så mycket för dess
utveckling. Vi veta egentligen i Sverige bra litet både
om den konserverade och icke konserverade födans
kemi. Beträffande 'denna vår dock allra största
industri -- matberedningen och varför inte också
matsmältningen -- äro vi sorgligt litet vetande. Vore det inte
tänkbart att få en lärobok för matlagare, som innehöll
både vår mages och vår egen synpunkt på hur vi vilja
och böra ha det, så kanske man kunde slippa dessa
eviga slitningar mellan magens och dess innehavares
vilja, ett tillstånd av personlighetsklyvning, ledande
till lika oangenäma förvecklingar som de, som botas
av Freud. Alltså, få vi hoppas på en översiktlig
framställning av livsmedelskemi med vad som händer vid
kokning, stekning, rökning, matsmältning, skämning
etc. och med en fast teoretisk inledning om de lagar
dessa processer följa?

Vi äro vana att få bättre bröd i Danmark än på något
annat ställe i världen, och vi finna det i sin ordning,
att brödet även som andlig spis levereras av danskar.
De bägge författarna <sc>Orla Jensen</sc> och <sc>E. Porsdal</sc>
kunna heller icke sägas ha givit oss stenar i stället för
bröd. Det är en uppsats med god uppläggning, bra
figurer och en del värdefulla litteraturuppgifter. Men
undertecknad skulle för sin del varit mycket glad, om
de till bakningen hörande processernas och ämnenas
speciella kolloidkemi hade ägnats ett betydligt större
utrymme, gärna på bekostnad av en del rent deskriptivt
material. Sedan minst ett tiotal år arbeta på flera
ställen speciella bakningslaboratorier, vars resultat ha
varit av stor betydelse, men som även en kemist i
allmänhet aldrig får tillfälle att studera. En
sammanställning härav hade varit mycket värdefull. Det är ju
fcr övrigt besynnerligt, vad litet vi veta om och hur
sent det vetenskapliga arbetet riktats mot de kemiska
problemen hos våra näringsmedel och deras begagnande.
Vi veta bra mycket mera om de produkter, som
tillfredsställa våra bekvämlighetskrav, än om dem, som utgöra
den vida elementärare betingelsen för var existens.

Lika naturligt finna vi också, att mejeriindustrien
skildrats från danskt håll, och ingenjör <sc>Engbergs</sc>
uppsats innehåller mycket av förtjänster. Ej minst skall
här påpekas värdet av kapitlen om mjölkdistribution
och mjölkhygien. Den alltmera betydelsefulla
konserveringen och kondenseringen är ett annat kapitel av
intresse. Det skall också med erkännande omnämnas
att en hel del goda <i>schematiska</i> figurer finnas. Utan
tvivel äro dessa ofta av större värde än de andra.
Varför <i>ost-</i> och <i>kaseinindustrien</i> behandlats så
knapphändigt är mig dock icke begripligt. Särskilt den från
näringssynpunkt viktiga, och vad kemiska synpunkter
beträffar intressanta och rätt obekanta framställningen
av ost och beskrivandet av olika typer av denna vara
och anledningen till olika smak hade varit förtjänt av
ett betydligt större utrymme. Även smörets och för
övrigt också mjölkens speciella kemi efterlyses i långt
större utsträckning.

Ingenjör <sc>V. Porsdals</sc> uppsats om margarin är en
kort men översiktlig framställning av det viktigaste
man på detta område behöver veta. Det är med en
viss tillfredsställelse man här finner i tryck uppgifter
om tillsatsmedel, som fabrikerna emellanåt tro sig
böra bevara som en intern hemlighet. De statistiska
uppgifterna äro av intresse, men man tycker, att de
kunde sträckt sig en smula längre fram i tiden; den
danska slutar 1928 (vilket måhända är året före
uppsatsens författande), den svenska 1925 och den norska
1926. Tyvärr finns ingen förteckning över de
skandinaviska fabrikerna på detta område.

Om socker skriver ingenjör <sc>Widström</sc> på 110
sidor. Som oftast måste man även här lovorda den
rent tekniska beskrivningen. Det finns åtskilligt av
värdefulla, belysande tabeller, och det finns goda
teckningar och till och med instruktiva beräkningar i
samband med apparaturen. Men här ha vi just ett exempel
på en möjlighet att spara vad textfigurer beträffar,
något som borde vara av största betydelse för ett verk,
som ändå ställer sig så dyrt. Jag tror, att det här i ett
flertal fall hade varit lämpligt att hänvisa till
docenten <sc>Ömans</sc> uppsats om kemiska apparater i ett för ett
par år sedan utkommet band. Bilder sådana som nr
113, 114, 115, 116, 119 och 120 äro i varje fall alldeles
onödiga. En tabell över sockerhaltens förändring under
betans förädling och i allmänhet något mera om
betodlingens agrikulturkemi hade varit välkommet. --
Varför skall det i teknisk litteratur aldrig bli ett
slut på sådana kristallografiska beskrivningar, som
t. e. att "sockret bildar i rent tillstånd vackra, väl
utbildade kristaller, bildande sexkantiga prismor, avslutade
av takformiga ytor". I ett fall, där kristallografiska
data spela en så utomordentligt viktig roll som här,
borde åtminstone en exakt metod att beskriva ha valts.
Vi sakna överhuvudtaget en översikt över de viktiga
undersökningar, som bedrivas över inflytandet av
sådana faktorer som sockrets spontana kristallisationsförmåga,
dess kristallisationshastighet och dess föroreningar
på kristallisationsprocessen och därmed i samband
stående smak- och luktproblem. Eljest är denna uppsats
givetvis en av de bättre. Det finns till och med en
redogörelse för driftslaboratoriets arbete, vilket borde vara
obligatoriskt för varje uppsats. Man får även en skymt
av "sockerpolitiken".

Men vad man inte får, vare sig här eller någon annan
stans, det är en redogörelse för de problem, som för
närvarande sysselsätta de speciella forskningslaboratorierna.

Varje artikel i ett verk som detta skulle absolut
innehålla en exposé över vad det är som "rör sig"
just nu på vederbörande författares område. Då blir
det forskningens rika och till utveckling manande liv
över det hela och icke detta osympatiska fullgångna,
som ändå ingen människa med fantasi tror på. En
förstklassig litteraturförteckning i slutet med
angivande av handböcker och in- och utländska tidskrifter
av värde är ju absolut ofrånkomlig och för författaren
naturligtvis ytterligt enkel att åstadkomma. Icke desto
mindre saknas den ofta och är långt ifrån sällan, då
den finns, tämligen underhaltig.

När man i doktor <sc>Fitgers</sc> artikel om stärkelse finner
att stavningen <i>Sverge</i> är en avsiktlig felstavning, så
väntar man sig onekligen även i fortsättningen en
hel del modernitet. Men därav blev nu ej mycket,
dvs. vad stärkelsekemien beträffar. Visserligen är här
ännu mycket ouppklarat, men det är också en hel del
gjort, som jag föreställer mig, att en renodlad tekniker
kanske ej så lätt kommer åt och som därför här hade
varit önskvärt. I övrigt synes uppsatsen just ha lagt
an på att klara upp en del begrepp och korrigera diverse
oriktiga föreställningar inom hithörande tekniska och
kommersiella kretsar. Litteraturförteckning saknas.

Med spriten och pressjästen äro vi åter i Danmark.
Filterpressens verkningssätt får vi nu i oss åtminstone
för tredje gången. Någonting om destillations- eller
ångtryckskurvor och dylika ting, som här äro av
grundläggande betydelse, kan jag emellertid inte finna, och
jag har förgäves letat efter den i flera hänseenden
intressanta framställningen av 100 %-ig sprit, så som den
t. e. förekommer vid våra verk i Skoghall. Någon
jäsningskemi i egentlig mening kan jag heller inte
upptäcka. Av litteraturförteckningens läroböcker i
hithörande teknik finnes en med årtalet 1929, en från 1920
och av de övriga (som äro många) ingen senare än
1915. Jag känner inte till denna litteratur, men tar för
givet att det finns nyare saker.

Det vattnas i munnen vid tanken på "Gammel Carlsberger",
då man ser, att också ölet skall serveras av en
inbyggare från det land, som en gång var ölkulturens
förnäma utpost mot norr. Våra demokrater, jag menar
de politiska förstås, ha tyvärr aldrig insett vilken god
hjälp de skulle kunna haft i utbredandet av denna den
mest allmänmänskliga av alla drycker. Låt folk få en
gemensam sällskapsdryck, som smakar någonting, så
faller så småningom även många andra skrankor än
de, som rests mellan drickande. Jag tror att,
åtminstone för svenskt vidkommande, det hade varit av
intresse med en del tabeller över ölets förfall. Eljest
synes mig denna uppsats mycket instruktiv. Det är nu
emellertid med öl som med vin. Man vill gärna veta
något om andra sorter. Personligen skulle jag således
gärna sett en exposé över de olika tyska ölslagen och
vad som utmärker dem. Nu finns endast några ord om
olika typer. Jag skulle också önskat en utredning över
förhållandet mellan extrakthalt, viskositet och
kolsyretillsats hos öl.

I artikeln om ättikfabrikation av cand. pharm.
<sc>LeDous</sc> saknas alla figurer. Vidare finns inte, så vitt
jag kunnat upptäcka, ett ord om ättikframställning ur
gråkalk, en åtminstone i Sverige viktig metod.
Ingenting finnes heller om ättiksyrans mångsidiga
användning, ingenting om dess roll vid diverse katalytiska
processer, ingenting om de olika nordiska fabrikerna men
väl en betydligt åldrig litteratur.

Nästa artikel, som egentligen enligt hänvisningarna
skulle varit den första, om fruktvinfabrikation är av
samme författare. Denna fabrikation har tydligen
förnäma anor, och enligt författaren tycks den numera
verkligt gamle Hippokrates njutit denna dryck under
sin 253 år långa levnad ("630--377 før Kristus").

Om man skiljer på fruktviner och "riktiga viner",
som författaren gjort, och det synes mig nu fullkomligt
berättigat, så väntar man sig ju av en särskild artikel
om "Vinfremstilling" en något så när fyllig behandling.
Så är dock ingalunda fallet. Fortfarande finns inte en
enda figur och synnerligen obetydligt beträffande data
från fabrikation och egenskaper på detta dock
allmänmänskligt Intressanta område. Jag tycker nästan man
får lära sig mera av <sc>Richter-Fricks</sc> "Boken om Vinet".

Direktör <sc>Holst-Andersens</sc> "Utvinding af
vegetabilske og animalske olier o. s. v." är ett gott arbete med
förträffliga, instruktiva tabeller, ehuru kanske väl stor
sparsamhet i bildmaterialet. Tryckfelen, ty vi skola väl
kalla dem för det, ha koncentrerat sig till franska ord
både i denna och någon föregående uppsats.
Litteraturförteckningen är inte särdeles rikhaltig, och några ord
om bekanta forskningslaboratorier och deras arbete
finns varken här eller annorstädes.

De båda följande kapitlen av doktor <sc>Nordenson</sc>
handla om fettspaltning, glycerinframställning och
stearinljusfabrikation, dvs. Liljeholmens tillverkningsprogram.
Det är en kort och klar framställning både av
de olika kemiska metoderna och de tekniska
förfaringssätten, som torde vara fullt tillräcklig, om man utgår
ifrån att tvål- och såpframställningen får sin egen
behandling. Av särskilt intresse synes mig redogörelserna
för destillation av fettsyror och glycerin, som i

de vanliga läroböckerna i kemisk teknologi icke
tillräckligt ingående behandlas.

Artikeln om fernissa, lack och linoleum synes mig
icke motsvara fordringarna. Här finnes ett par gånger
goda ansatser till något av dessa ämnens mycket
intressanta och i ett flertal moderna böcker behandlade
kemi, men det blir enligt min mening alldeles för litet.
Jag upprepar, att detta icke är en smakfråga, ty
nuvarande och framtida teknik måste vara säkert teoretiskt
grundad, och då är det av yttersta vikt, att teknikens
män genom ett verk som detta få sina litteraturstudier
underlättade. Vilken hjälp skulle icke beretts denna
läsekrets, om en kort översikt över hartsernas allt annat
än lättpenetrerade kemi hade lämnats. Det synnerligen
viktiga kapitlet om konstharts är alldeles för kort.
Sickativernas inverkan likaledes. Med läcker är
förhållandet enahanda. Det är ett område, där modern
forskning arbetar intensivt och redan åstadkommit
viktiga handelsvaror, varom allt man underrättas på ett
fåtal rader. Hela fabrikationen av linoleum avfärdas
på knappt en och en halv sida, vilket naturligtvis inte
tillåtit omnämnandet av ens de viktigaste metoderna.
Från linoleumfabrikationens även rent mekaniskt
intressanta område har ej medtagits en enda figur. Hade
någon konsekvens iakttagits ifråga om valet av figurer,
så hade man åtminstone kunnat ersätta de tre herrarna,
som räcka upp händerna på sidan 520, med någon bild
från linoxynberedningen.

Den lilla artikeln om framställning av oxalsyra och
myrsyra av ingenjör <sc>Bonnevie-Svendsen</sc> ger väl
däremot vad som behöves från detta gebit.

Detta förmånliga omdöme kan däremot icke
överflyttas på garveriindustriens beskrivning av direktör
<sc>Kemp</sc> och ingenjör <sc>Kühl</sc>. Med förvåning konstaterar
man här, att inte ett dyft tagits med av alla de
moderna undersökningarna över de äggviteämnen, som här
framför allt spela en roll. Det är visserligen sant, att
dessa undersökningar befinna sig i sin linda ännu, men
redan äro tillräckligt med resultat vunna för att man i
stort sett klart och tydligt skall kunna förstå de på
erfarenhetsväg funna badens och processernas
verkningssätt. Ingenjör <sc>Gustavsson</sc> har för ej så länge sedan i
denna tidnings spalter berättat en del från
Newark-laboratoriet och andra speciallaboratorier. Om dessa
resultat eller t. e. läderakademiens i Leeds arbeten finns
intet ens i litteraturförteckningen. Inte heller om
krombadens verkningssätt finns något av modern kemi,
trots de danska anorna i detta avseende (<sc>Bjerrum</sc>).

Ingenjör <sc>Kai Bings</sc> exposé över kautschuk börjar
som den skall med litet kautschukkemi, och på sidan
580 beröres till och med rätt moderna resultat. Ett
önskemål kvarstår avgjort. Vi ville ha haft betydligt
mera härom och om vulkaniseringen både kemiskt och
rent metodiskt. Det finns ingen anledning längre att
gå som katten kring het gröt så fort en katalytisk
process dyker upp. Även här börja vi att finna
regelbundenheter och sammanhang. Det är f. ö. alldeles för
litet påpekat, vad just ytornas speciella kemi betyder.
Det finns en mängd gemensamma faktorer för sådana
processer som garvning, textilfärgning, limning,
vulkanisering, flotation och alla möjliga oorganiskt
katalytiska metoder. Dit höra för övrigt även sådana
fenomen som upplösning, kristallisation och även reaktion
i allmänhet, ty först av allt är det dock alltid kroppens
yta, som angripes. Ytkemien kommer att göra enorma
och hastiga framsteg, och i ett verk som detta bör
därtill hänsyn tagas.

Vad slutligen smörjoljeframställningen (den
mineraliska) beträffar så finner jag den alltför ofullständig
både kemiskt och tekniskt med hänsyn till den stora
betydelse dessa produkter hava. Men det kan ju hända,
att mer utrymme ej stod till buds. Om så är
händelsen, så synes det mig att man i ett flertal fall
därigenom på ett betänkligt sätt äventyrat verkets värde.
Jag återkommer ännu en gång till ett tidigare framfört
förslag: Låt författarna skriva fullständigt efter en av
redaktionen något så när uppgjord plan, såväl vad
beträffar de ifrågakommande fabrikationsmetoderna som
ock den speciella teori, varpå det hela vilar, och tryck
dessa artiklar separat. Först då finge man det tekniska
verk, som "D. T. V." väl egentligen är avsett att bli.
<tab><tab><tab><tab><tab><tab><tab><i>J. Arvid Hedvall.</i>

<b>Kataloger.

Lufthaspel för skraplastning.</b> Morgårdshammars
mekaniska verkstads a.-b. har utsänt en broschyr
angående Morgårdshammars lufthaspel nr 2, avsedd för
skraplastning. Haspeln drives av en luftturbin om 13,5
hkr vid 3,5 atm (det låga arbetstrycket är valt med
hänsyn till svårigheten att hålla trycket uppe i
avlägsna arbetsrum). Linhastigheten är vid tillbakaspelning
av den tomma skrapan ca 120 m/min., vid 875 kg
last ca 70 m/min. Luftåtgången vid 3,5 kg tryck anges
till 4 à 5 m<sup>3</sup> min. Vikt utan svängbord 250 kg;
svangbordet väger 45 kg. Vikten balanseras genom motorns
och växellådans placering på var sin sida av lintrumman.

<b>Homogenisering av emulsioner.</b> Från a.-b. Zander &
Ingeström, Stockholm, hava vi mottagit en broschyr
"The De Laval Homogeniser", beskrivande en maskin
för stabilisering av emulsioner på mekanisk väg. Dylik
behandling av emulsioner eller suspensioner förekommer
ofta inom livsmedelsindustrien, t. e. vid beredning
av kondenserad mjölk, artificiell grädde, glace, majonäs
etc., vid tillverkning av farmaceutiska och kosmetiska
preparat, kolloidala dispersioner av färgämnen i läcker,
vid beredning av spinnvätska inom konstsilkestillverkning,
vid framställning av lim- och glättningspreparat
inom papperstillverkningen etc.

Maskinen tillverkas i storlekar för 150--3 500 liters
avverkning per tim. vid en effektförbrukning, som
beroende på trycket varierar från 0,8 à 2,3 hkr vid den
minsta storleken till 18 à 52 hkr vid den största.
Broschyren anför som exempel på maskinens
effektivitet bl. a., att en i centrifugalpump framställd emulsion
av vatten med 10 % mineralolja, som innehöll enstaka
oljepartiklar av storleken 18 µ|, medan huvudmassan av
partiklarna hade storleken 2--8 µ, efter behandling i
homogeniseringsmaskinen hade fått partikelstorleken
nedsatt till 0,1 à 0,2 µ med enstaka partiklar av
storleken 1 µ.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.</b>

<i>Allmänt sammanträde</i> hölls å Gillet den 17 februari
under presidium av direktör Kristoffer Huldt, som
hälsade inbjudna gäster, varibland märktes handelsministern,
turkiske ministern och utrikesrådet Richert,
välkomna. Aftonens förste föredragshållare var
ingenjör <sc>Per Kampmann</sc> en av de båda danske
arbetscheferna vid det stora svensk-danska järnvägsbyggnadsföretag
som nu pågått i omkring fem år och för vars
organisation och utförande talaren lämnade en mycket
livfull och intresseväckande skildring. Därefter
redogjorde ingenjör <sc>Bengt Sjölin</sc> i ett föredrag för den
rullande järnvägsmateriel, som av Nydqvist & Holm a.-b.
(Nohab) levereras till Turkiet. Båda föredragen
komma att i sammandrag inflyta i Tekn. tidskr.

Sammanträdet var besökt av omkring 150 personer,
och avslöts med supé och nachspiel, varvid talades på
fem språk. En närvarande snabbtecknare fann många
karakteristiska modeller och höjde stämningen med flera
vällyckade nidbilder.

Till ledamöter i föreningen invaldes på styrelsens
tillstyrkan: ingenjörerna Karl Erik Rudolf Österberg,
Stockholm, och Hilding Thor, Stockholm, civilingenjör
Ulf Ragnar Boye, Stockholm, ingenjör Oscar Adalrik
Hellman, Västerås, major Carl Gustaf Wibeck,
Stockholm, bergsingenjör Harry Kristofferson, Stockholm,
major Johannes (Janne) Nyberg, Stockholm,
civilingenjör Karl Wilhelm Christofer Lemchen, Bruxelles,
ingenjör Gustav Emil Perers, Köping, civilingenjör Karl
Valter Ferdinand Aronson, Stockholm, arkitekt J. Vilhelm
(Ville) Tommos, Djursholm, ingenjör Karl Sven
Emanuel Klingberg, Stockholm, överingenjör Ludvig Andreas
Neergaard, Knäred, civilingenjör Hans Oscar Krüger,
Stockholm, ingenjör Herman Aspegren, Norfalk Va.,
U. S. A., överingenjör Nils Thorsten Nilsson,
Trollhättan, ingenjör Bengt Johan Olof Sjölin, Trollhättan,
civilingenjör Carl Olof Berglund, Finspong, ingenjör
Anders Herman Gartnäs, Stockholm, civilingenjörerna
Knut Larsson, Stockholm, Gustaf Edward Grönwall,
Stockholm, och Nils Gunnar Ekstein, Finspong, arkitekt
Carl Algot Stig Johansson, Stockholm, ingenjör Nils
Nilsson, Stockholm, dr ingenjör Herbert Hermann
Lickfett, Stockholm. <tab><tab><tab><tab><tab><i>Fmn.</i>

<b>Tekniska samfundets i Göteborg,</b>
avdelningen för väg- och vattenbyggnadskonst höll sitt
ordinarie höstsammanträde å Palace Hotel den 15
december 1931 under ordförandeskap av bandirektör
Y. Simonsson.

Till funktionärer för 1932 valdes, sedan ordföranden
bestämt undanbett sig återval: ordförande kapten P. G.
Blidberg, v. ordförande disponent J. A. Nielsen,
sekreterare ingenjör J. H. Arfwidsson och till medlem av
samfundets valkommitté bandirektör A. Larsson-Ryhagen.

Sedan övriga föreningsangelägenheter undanstökats
överlämnades ordet till civilingenjör Frey Samsioe vid
vattenbyggnadsbyrån för ett föredrag om "Betingelser
för framställning av god betong".<footnote>Föredraget finnes återgivet in extenso i detta häfte, avd.
Väg- och vattenbyggnadskonst.</footnote>

På föredraget följde en kort diskussion, varefter
ordföranden avtackade föredragshållaren för det
synnerligen intressanta och lärorika föredraget Därpå
förklarades sammanträdet avslutat, och man samlades till
gemensam supé. <tab><tab><tab><tab><tab><tab><tab><i>J. A.</i>

</chapter>
<chapter name="PERSONALNOTISER">
<h3><i>PERSONALNOTISER</i></h3>
Slottsarkitekt <b>Knut Nordenskjöld,</b> arkitekt i K.
byggnadsstyrelsen och K. arméförvaltningen samt praktiserande
arkitekt, Stockholm.

Civilingenjör <b>Karl Gustav (Gösta) Olsson,</b> nu anställd
vid I. V. A:s ångvärmeinstitut, Stockholm.

Civilingenjör <b>Olof Porell,</b> nu anställd vid Stockholms
hamnstyrelse, hamnbyggnadsavd., brobyrån.

Civilingenjör <b>K. H. Wilhelm Ramsay,</b> nu anställd som
driftsingenjör vid Svenska a.-b. Le Carbone, Sundbyberg.

Civilingenjör <b>G. E. Stenberg,</b> nu anställd vid K. flottans
varv, Karlskrona.

Civilingenjör <b>Håkan K. A. Sterky,</b> nu anställd i Telefonaktiebolaget
L. M. Ericsson, forsknings- och utvecklingsavd., Stockholm.

Civilingenjör <b>Åke E. G. Strandén,</b> nu anställd hos A.-b.
L. M. Ericsson, Stockholm.

Civilingenjör <b>Hans E. Svensson,</b> nu anställd i a.-b.
ingenjörsfirman Rectus, Stockholm.

Civilingenjör <b>Sven F. Telenius,</b> nu anställd som ingenjör
vid Paul Nordströms fabr., Hässleholm.

Civilingenjör <b>Runar Thollander,</b> nu chef för
Broströmskoncernens fastighetsaktiebolag, Göteborg.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska arkitektföreningen,</b> avdelning av Svenska
teknologföreningen, sammanträder måndagen den 29 februari
1932 kl. 7,30 e. m. å Grand hotells festvåning. <sp>Ärenden:</sp>
1) Föreningsangelägenheter. -- 2) Stockholms
sjukhusplaner. Programmet för det nya Södersjukhuset
demonstreras av borgarrådet Wictor Karlsson samt ingenjör
Hjalmar Cederström. Eventuellt komma vid sammanträdet
även ritningar till det nya Södersjukhuset att utställas.
-- Efter sammanträdet supé, samkväm och föreningens
månadsrevy n:r 2. Pris för supé, bestående av smörgåsbord,
varmrätt, öl och kaffe samt servis kronor 4:50.
Före sammanträdet bar american.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde i
sektionen för radio- och svagströmsteknik å tekniska
högskolans studentkårs lokaler vid Drottning Kristinas väg
fredagen den 4 mars 1932 kl. 20 precis. <sp>Ärenden:</sp>
1) Protokolljustering. -- 2) Inkomna skrivelser. -- 3)
<I>"Synpunkter för bedömning av rundradiomottagares
egenskaper",</i> diskussion med inledningsanföranden av ingenjörerna
<sp>F. Fransson, E. Löfgren</sp> och <sp>A. Stedt.</sp> - Supé
och samkväm. Supé, bestående av smörgåsbord med småvarmt,
snaps, pilsner och kaffe, betingar ett pris av kr. 3:75.

<b>Avdelningen för Mekanik</b> avhåller ordinarie
sammanträde å restaurang Gillet, Brunkebergstorg 13, tisdagen
den 8 mars 1932 kl. 19,30. <sp>Ärenden:</sp> Val av
justeringsmän. -- Inträdesanmälningar och inval. -- <i>"Elektrische
Lichtbogenschiveissung für manuellen und automatischen
Betrieb",</i> föredrag av Ingenieur <sp>Otto Weiss,</sp> Wien. --
Diskussion. -- Efter sammanträdet supé och samkväm.
Pris för supé, bestående av stort smörgåsbord med
småvarmt, pilsner, kaffe och betjäning 5 kronor.

<b>Avdelningen för Kemi och bergsvetenskap</b> sammanträder
fredagen den 11 mars 1932 kl. 19,30 i restaurang Gillets
festvåning, Brunkebergstorg 13, Stockholm. <sp>Ärenden:</sp>
1) Val av justeringsmän för aftonens protokoll. -- 2)
Inval. -- 3) Inkomna skrivelser. -- 4) <i>"Nya resultat  och
framsteg inom cellulosatekniken",</i> föredrag med
skioptikonbilder av professor Erik Hägglund, Stockholm. --
Supé och samkväm.

<b>Aktieägarna i Svenska teknologföreningens fastighetsaktiebolag</b>
kallas till ordinarie bolagsstämma måndagen den 21 mars
1932 kl. 10 f. m. å Svenska teknologföreningens
lokal, Brunkebergstorg 20 IV, Stockholm.

<b>Tekniska föreningen i Uppsala</b> anordnar sammanträde
med damer å Gillet lördagen den 27 februari 1932 kl. 7
e. m. enligt följande program: 1) Protokolljustering. --
2) Föredrag av ingenjör <sp>Thure Gyllenberg,</sp>
Uppsala, om <i>"Parfymkonstens historia från äldsta tider till
nuvarande tid"</i> med ljusbilder och demonstrationsobjekt. --
3) Supé, något dans, något sång, ev. något mera. Pris
för supé inklusive snaps, pilsner, vin, kaffe och
servisavgift 7 kr. för herre och  5 kr. för dam.

<b>Östergötlands tekniska förening i Linköping</b>
sammanträder å Frimurarehotellet i Linköping lördagen den 27
febr. 1932 kl. 7,30 e. m. <sp>Ärenden:</sp> 1) Protokoll från
föregående sammanträde. -- 2) Föredrag med film- och
skioptikonbilder av yrkesinspektör <sp>H. O. Ödlund,</sp>
Linköping, över ämnet: <i>Om arbetarskydd och den nya lagen.</i>
- 3) Supé med samkväm.

<b>Tekniska föreningen i Hälsingborg</b> sammanträder å Grand
hotell i Hälsingborg lördagen den 27 februari 1932 kl. 7
e. m. 1) Allmänna ärenden. -- 2) Föredrag av civilingenjör
<sp>H. Sjöström,</sp> Stockholm: <i>"Om vägning, denna
ekonomiskt viktiga faktor för industrien".</i> Skioptikonbilder från
Amerikas industrier. -- 3) Gemensam supé och samkväm.
Pris för supén (stort smörgåsbord, småvarmt, pilsner,
kaffe och servis) kr. 5:50.

</chapter>
<chapter name="TEKNISK TIDSKRIFT
HÄFT. 10 ÅRG. 62 5 MARS 1932">
<h1>TEKNISK TIDSKRIFT</h1>
<h2>HÄFT. 10 ÅRG. 62 <tab>5 MARS 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Avprovning av verktygsmaskiner, av dipl-ing. S. Weil. -- Internationell kongress för bro- och
byggnadskonstruktioner. -- Pannslammets skadliga inverkan, av ingenjör Hans Richter. -- Ekonomisk översikt.
-- Notiser. -- Sammanträden.

</chapter>
<chapter name="AVPROVNING AV VERKTYGSMASKINER.">
<h2>AVPROVNING AV VERKTYGSMASKINER.</h2>
<h3>Av dipl-ing. <sc>S. Weil,</sc> Frankfurt a. M.</h3>
En omsorgsfullt utförd avprovning av en
verktygsmaskin, liksom av varje annan maskin, ligger i
såväl tillverkarens som beställarens intresse. Den ger
båda parterna en viss garanti för att den i kundens
verkstad uppställda maskinen skall motsvara
beställarens uttalade önskemål och skyddar därigenom
tillverkaren för ovälkomna reklamationer samt
beställaren för avbrott i verkstadsarbetet.

Avprovningen kan dock icke ge en oinskränkt
garanti för att maskinen i fortsättningen skall
fungera oklanderligt, särskilt ej då det gäller en
nykonstruktion, enär provdriften sker under mer eller
mindre provisoriska förhållanden och maskinens
egenskaper kunna bedömas först när den blivit
uppställd på sitt fundament i beställarens egen verkstad.

Om också de moderna tillverkningsmetoderna i sig
själva innebära en garanti för en lugn och
friktionsfri gång hos maskinen, är det dock fördelaktigt att
låta verktygsmaskinerna gå i tomgång en längre tid.
Vid stora maskiner får man icke ens taga hela
maskineriet i anspråk på en gång, utan man måste
successivt koppla in den ena hjulsatsen efter den andra.
En blick på amperemetern visar då, att kraftbehovet
successivt minskas, men ä.ven att efterarbetningar å
kuggar och lager kunna vara erforderliga. Ofta kan
det hända, att uppvärmningen i lagren kan bliva för
stor, trots att lagerfriktionen genom de moderna
bearbetningsmetoderna medelst Slipning kan nedbringas
till ett minimum.

Vid små maskinstorlekar, speciellt vid serietillverkade
maskiner, är avprovningen jämförelsevis
enkel och kan utföras på ett par timmar, vilket beror
på att de nödvändiga ändringarna tack vare de
förfinade bearbetningsmetoderna bruka vara
jämförelsevis obetydliga.

Vid tillverkning av enstaka maskiner däremot ligga
förhållandena helt olika till; särskilt de tunga
specialmaskinerna kräva en mycket omständligare
provning. Även om varje del för sig utförts med den
största noggrannhet, händer det icke sällan, att vissa
rörelser hos maskinen, såsom förflyttning av ofta
flera ton tunga delar (bord, supporter etc.) erfordra
större kraft än vad konstruktören beräknat. I sådant
fall är en ingående undersökning erforderlig för
utrönande av orsakerna till den tunga gången. Ofta
ligga dessa i otillfredsställande fundamentering av
maskinen och försvinna av sig själva, så fort maskinen
blivit vederbörligen förankrad i sitt riktiga
fundament i beställarens verkstad. I andra fall visar
det sig, att friktionen mellan maskinens glidytor är
för stor, ty vid tillverkningen av stora maskiner har
slipningen av glidytor ännu ej kommit till
allmännare användning, beroende på att de härför
erforderliga specialmaskinerna av kostnadsskäl ofta ej
kunnat anskaffas. En fräst eller hyvlad och därefter
skavd yta har givetvis större friktion än en slipad.

I andra fall visar det sig, att skruvar eller
tillhörande muttrar ej hava tillräckligt släta ytor eller
att lagermetallen på ett eller annat ställe måste
utbytas mot någon bättre, en faktor som man med
nutida stora arbetshastigheter måste ägna större
uppmärksamhet än förr. Ofta möter lyftningen av den
tunga tvärbalken på hyvelmaskiner, karusellsvarvar
och portalfräsmaskiner stora svårigheter, varför
redan under avprovningen orsaken till den stora
effektförbrukningen måste efterforskas och undanröjas.

De höga hastigheterna åtföljas ofta av ojämn gång
hos kuggväxlarna, ehuru vid nutida tillverkning
kuggarna fräsas eller hyvlas med hjälp av de bästa
maskiner. Orsaken härtill är, som erfarenheten lärt,
att även den mest omsorgsfullt utförda provisoriska
uppställning av maskinen lätt förändras under
driften genom att justeringskilarna för maskinens
horisontalställning rubbas, vilket inverkar på
kuggarnas ingrepp. Det bör emellertid i varje fall
kontrolleras, om den rubbade horisontalställningen är
orsaken till den ojämna gången eller om denna har
sin grund i andra felaktigheter.

Ett av de viktigaste undersökningsobjekten vid
avprovning av verktygsmaskiner är de olika delarnas
parallell- eller vinkelställning. Hur stor noggrannhet
man i detta avseende borde fordra var förr en
tvistefråga. Först under senare år har man i detta
spörsmål erhållit goda anvisningar genom professor
Schlesinger vid Berlins tekniska högskola. Han har
i denna fråga dels utgivit en bok, "Prüfbuch für
Werkzeugmaschineri", dels ett antal provningskort
med uppgifter över de kontrollundersökningar som
böra företagas. Sådana kort finnas utarbetade för
de viktigaste slagen av verktygsmaskiner; de
innehålla skisser, som anvisa de punkter, till vilka
provningen bör utsträckas och den noggrannhet som
fordras i varje särskilt fall. Korten innehålla vidare

en kolumn, i vilken de tillåtna avvikelserna finnas
angivna, och en annan kolumn för de vid provningen
faktiskt funna. Dessa protokoll kunna tjäna köparen
till ledning vid bedömande av en maskins
egenskaper. Här är ej platsen att i detalj angiva
toleranserna hos de olika maskintyperna. De ligga dock
i allmänhet mellan 0,02 och 0,05 mm; vid slipmaskiner
äro de ännu mindre.

Vad valet av provningsmetoder beträffar, framhåller
Schlesinger, att alla jämbördiga metoder äro
tillåtna. Valet sammanhänger med maskinens
konstruktiva utförande, med de kontrollerade ytornas
åtkomlighet osv., vilka omständigheter bestämma
arten av den apparatur som kan användas, såsom
linjaler, vinklar, mätklockor, vattenpass osv.

Många beställare av verktygsmaskiner ställa för
stora krav på noggrannheten, vilka i regel ej kunna
uppfyllas efter någon tids drift, särskilt ej, om
maskinen utsättes för stora belastningar. I
Sehlesingers bok framhålles med all rätt, att mången
firma ännu ej vet, att 0,005 mm utgör gränsen för
de finaste mätinstruments noggrannhet. Att angiva
en maskins kontrollmått med en noggrannhet av
0,005 mm eller kanske t. o. m. 0,001 mm är därför
oriktigt, särskilt som mätfelen hos mätklockorna
kunna uppgå till 0,005 mm.

Den uppmätta noggrannheten bör vidare kontrolleras
genom bearbetning av ett provstycke. Vid
en svarv skall man dels plansvarva ett ämne, dels
avsvarva ett mellan dubbarna uppsatt ämne för att
kontrollera provstyckenas plana och cylindriska form.

Vid hyvelmaskiner kan provstycket bestå av en
platta, som hyvlas på över- och långsidorna, vilka
undersökas med avseende på planhet och vinklar;
liknande prov kunna göras vid fräs- och
planslipmaskiner. På radialborrmaskiner bör man
undersöka, om det borrade hålet står i riktig vinkel och
hur stor utliggararmens nedböjning är, när
borrmekanismen befinner sig i yttersta läget och
maskinen utsättes för den föreskrivna belastningen.

Det är en fullkomligt felaktig uppfattning, att de
stora noggrannheter som föreskrivas för smärre
maskiner icke skulle kunna uppnås vid stora
maskiner. Bearbetningsmetoderna äro numera ävn
för de stora maskinernas del så utvecklade och
förfinade, att knappast någon skillnad behöver finnas
i fråga om utförandets noggrannhet vid en liten
maskin och en jättemaskin. Så kan man t. e. vid
karusellsvarvar med 10 m borddiameter uppnå en
noggrannhet av 0,03, till 0,04 mm utan svårighet, och
ungefär liknande toleranser kan man räkna med vid
hyvling och fräsning av arbetsstycken med 4 m
bredd och 10 m längd. Ett framför förf. liggande
prospekt från en stor verktygsmaskinfirma uppger
t. e., att vid provning av en svarv med 1 300 mm
dubbhöjd följande noggrannhet uppnåtts: Vid
plansvärvning av ett i planskivan uppspänt provstycke
av 300 mm diameter och 800 mm längd uppgingo
avvikelserna till ej mera än 0,015 mm och vid
rundsvarvning till 0,005 mm vid planskivan och till 0,015
mm vid motsatta änden.

Det är ej alltid möjligt att prova en maskin med
avseende på alla av beställaren uppsatta fordringar.
Om t. e. en stor svarv är avsedd för arbetsstycken
upp till 50 tons vikt, faller det sig svårt för tillverkaren
att anskaffa lämpliga provstycken, därvid
alldeles frånsett, att bearbetningen av en dylik koloss
ej gärna kan äga rum vid provisorisk uppställning
av maskinen. Ungefär på samma sätt ligger saken,
om provet avser maskinens förmåga att skära grova
spån; även i detta fall fordras en permanent
uppställning, varvid det är ändamålsenligt att först
utsätta maskinen för lättare påkänningar. Vid dylika
prov i beställarens verkstad måste tillverkaren
representeras av en skolad montör, i all synnerhet om
en bestämd effekt garanterats för maskinen, t. e.
vid svarvar avs värvning av sammanbyggda
hjulsatser, varvid i regel en effekt av 25 till 30 dylika
per skift brukar garanteras,

Vid avprovning av nykonstruerade specialmaskiner
bör vidare konstruktören närvara, emedan denne
å ena sidan kan påvisa detaljer som äro okända för
kontrollören och å andra sidan kan samla erfarenheter
för kommande konstruktioner, t. e. beträffande
detaljer, som förefalla att kunna förbättras.

I tillverkarens intresse ligger, att maskinernas
avprovning får äga rum i hans egen verkstad, särskilt
därför att beställaren mera sällan har tillgång till
snabbt och noggrant arbetande kontrollanordningar.
Vidare kunna eventuella meningsskiljaktigheter
beträffande tekniska detaljer lättare biläggas på
tillverkningsplatsen, varjämte eventuella brister kunna
bättre och snabbare avhjälpas hos tillverkaren med
dennes större maskinella resurser.

Slutligen må meddelas några detaljer rörande
verkstadshallar för montage och provning av stora
verktygsmaskiner. Hallens dimensioner måste stå i
proportion till maskinernas. Längden kan uppgå till
200 m eller mer och bredden till 25 m. Dessa hallar
betjänas av elektriska traverser med 75 tons
lyftförmåga för transport av tunga stycken till
montageplatserna. För hanterandet av lättare stycken
användas dels smärre vridbara kranar, dels utmed
hallens båda sidor löpande velocipedkranar med 5
tons lyftförmåga. Största höjden under trå
verskroken uppgår till ca 12 m, som svarar mot den
numera brukliga höjden på de största portalfrasmaskiner,
hyvelmaskiner, karusellsvarvar o. d.
maskiner. I äldre hallar, där takhöjden är för liten för
dessa stora maskiner, brukar man inrätta särskilda
montagegropar.

För horisontering av de under montering varande
maskinerna brukar man i golvet cementera in smala
fimdamentplattor, på vilka maskinerna uppställas.

Slutligen må framhållas, att provningen av maskinerna
ej bör utföras endast av de vid hopsättningen
anlitade montörerna utan även av en av montörerna
oberoende revisionsmästare, på vilken ansvaret för
maskinens kvalitet och tillfredsställande arbetssätt
skall vila.

</chapter>
<chapter name="INTERNATIONELL KONGRESS FÖR BRO-
OCH BYGGNADSKONSTRUKTIONER.">
<h3>INTERNATIONELL KONGRESS FÖR BRO-
OCH BYGGNADSKONSTRUKTIONER.</h3>
Internationale Vereinigung für Brücken- und
Hochbau avhåller sin första kongress i Paris den 19--25
maj 1932 enligt nu offentliggjort program.

Kongressen, som omfattar såväl järn- som betongkonstruktioner,
skall behandla följande ämnen vid 7
olika arbetssammanträden:

1. Stabilitet och hållfasthet hos byggnadsdelar,
utsatta för sammansatt tryck och böjning. 2. Plattor
och tunnväggiga konstruktioner av armerad betong.
3. Svetsning av järnkonstruktioner. 4. Större
balkbroar av armerad betong. 5. Dynamisk inverkan på
broar. 6. Inverkan av materialets fysiska egenskaper
på statiska beräkningen av armerade betongkonstruktioner.
7. Sammansatta konstruktioner av betong och järnbalkar.
8. Forskning beträffande byggnadsgrunder.

Kongressprogrammet är så uppställt att kongressdeltagarna
kunna närvara vid såväl järn- som betongsammanträdena.

Inom varje ämnesgrupp hava av olika referenter
på förhand utarbetats sammanfattande rapporter,
vilka komma att tryckas och utsändas till
kongressdeltagarna i god tid före kongressen. Vid själva
kongressammanträdena komma de olika referenterna
blott att lämna en kort sammanfattning av sina
respektive rapporter. Diskussionen, som därefter
vidtager, inledes med anföranden av någon av de
internationellt mest bekanta representanterna för resp.
verksamhetsgrenar rörande olika synpunkter
lämpliga att diskutera. I diskussionen äger varje
kongressdeltagare rätt att deltaga efter på förhand gjord
anmälan till respektive generalsekreterare, professor
dr Karner för järnkonstruktioner och professor dr
Ritter för betongkonstruktioner. Tiden för varje
talare kommer att strängt begränsas i förhållande till
den tid, som står till förfogande för diskussion.

Anmälan om deltagande i kongressen skall ske
före den 15 mars till sekretariatet i Zürich på
särskilda formulär. Samtidigt med anmälan insändes
kongressavgiften, som utgör för medlemmar i den
internationella föreningen 40 schweiz. franc, för icke
medlemmar i internationella föreningen 60 schweiz.
franc, för damer, åtföljande kongressdeltagare 20
schweiz. franc.

Anmälningsblanketter jämte närmare upplysningar
om kongressen tilhandahålles av broinspektören R.
Kolm, k. väg- och vattenbyggnadsstyrelsen, av
regeringen utsedd som Sveriges representant vid
kongressen, och av Svenska betongföreningens sekreterare,
fyringenjören Rickard V. Frost, k. lotsstyrelsen.

</chapter>
<chapter name="PANNSLAMMETS SKADLIGA INVERKAN.">
<h2>PANNSLAMMETS SKADLIGA INVERKAN.</h2>
<h3>Av ingenjör <sc>Hans Richter,</sc> Hamburg.</h3>
Det är påfallande, att så ofta matarvattnets
skadliga inverkan på ångpannorna varit på tal, intresset
alltid varit riktat på pannstensbildningen. Med
detta problem har nästan varje ångteknisk fackman
sysslat, och ett otal medel och metoder att bekämpa
pannstensbildningen hava uppfunnits. Som bekant
hava stridens vågor gått höga i dessa frågor, och
endast under hänvisning härtill kan man förklara
hur det kommer sig, att en med pannstenen fullt
jämförlig skadegörare kunnat förbliva obeaktad och
ostörd kunnat fortsätta sin skadliga verksamhet.

Ändamålet med följande rader är att fästa
uppmärksamheten på denna skadegörare, nämligen
pannslammet, vilket synes förf. vara en trängande
nödvändighet. Det måste förutskickas, att orsakerna
till pannslammets uppkomst nära sammanhänga med
pannstensbildningen, och att pannstensproblemet kan
lösas först i samband med frågan om slammets
oskadliggörande. Alla åtgärder för bekämpande av
pannstenen, de må vara av termisk eller kemisk natur.
gå ut på att överföra pannstenen från fast form till
slam. Alla medel som minska pannstenen öka
därför i stället slammängden; i synnerhet är detta fallet,
då antipannstensmedlen införas direkt i pannan.
Men icke heller vid den kemiska förbehandlingen av
matarvattnet utanför pannan kan man förhindra den
följande slambildningen i pannan.

Slammets skadliga inverkan på pannplåten äro
nu tyvärr nästan okända eller obeaktade. I många
kretsar råder t. o. m. åsikten, att slammet icke är
farligt, så länge det icke kommer i direkt beröring
med eldytorna. Denna uppfattning är dock
fullkomligt felaktig.

För att kunna bedöma slammets egenskaper och
dess inverkan på pannplåten måste man känna de
kemiska omsättningar som ägt rum mellan de i
matarvattnet lösta ämnena före vattnets inträde i
pannan, de reaktioner som inträffa i det heta
pannvattnet samt huru slammet uppstår.

Matarvattnet innehåller som bekant i rått
tillstånd en hel del lösta ämnen, de s. k.
hårdhetsbildarna, som skola göras oskadliga antingen före
vattnets inmatning i pannan eller i själva pannan.
Som nämnts, uppstår i stället för pannstenen ett
slam, vilket avsätter sig dels i bottnen av pannan,
dels på eldytorna.

Det vanligen använda reningssystemet för
matarvattnet består däri. att råvattnet i särskilda
reningsanläggningar eller i själva pannan försättes med
soda, ev. tillsammans med andra kemikalier. Sodan
ingår kemisk förening med hårdhetsbildarna,
varigenom de i matarvattnet hittills lösta ämnena
omvandlas i olösliga sådana, vilka utfalla i form av
ett slam. I fig. 1 är matarvattnets rörelse tecknad
från inträdet i vattenreningsanläggningen till
inträdet i pannan. Genom sodatillsatsen i
reningsanläggningen bildas av den vanligaste
hårdhetsbildaren, det sura kalciumkarbonatet Ca(HCO<sub>3</sub>)<sub>2</sub>,
kalciumkarbonat CaCO<sub>3</sub>, vilket är olösligt och därför
utfaller som ett slam. Omsättningen sker enligt formeln:

<i>A)</i> Ca(HCO<sub>3</sub>)<sub>2</sub> + Na<sub>2</sub>CO<sub>3</sub> + CaCO<sub>3</sub> + 2 NaHCO<sub>3</sub>.

Utom det neutrala kalciumkarbonatet, vilket medelst
filtrering kan avlägsnas ur vattnet, uppstår alltså
natriumbikarbonat, som, lösligt i vatten, medföljer
in i pannan. Men samtidigt medfölja även vissa
mängder av hårdhetsbildarna, ty den kemiska
omsättningen vid reningen av vattnet blir aldrig
fullständig. En resthårdhet av 3--4° kvarstår därför.
Vattnet har fortfarande en viss hårdhetsgrad, då det
tillsammans med natriumbikarbonat och ett visst
överskott av soda inkommer i pannan. Matarvattnet
är alltid tyngre än det heta pann vattnet och sjunker

därför sakta mot pannans botten, vilket framställes
av strömningspilarna i fig. 1. Medan det sjunker
nedåt, uppvärmes matarvattnet så småningom, och
nu fortsattes utfällningen av kalciumkarbonatet dels
på grund av fortsatt kemisk omsättning med sodan,
dels genom termisk inverkan. Ur resthårdheten
uppkommer alltså pannslam, huvudsakligen bestående
av neutralt kalciumkarbonat. Samtidigt inträder på

<img 1>
Fig. 1. Det renade mattar vattnets rörelse samt slamavsättning och gasutveckling i
en panna.
</img>

grund av trycket och temperaturen i pannan en
hydrolys av natriumkarbonatet enligt formeln:

<i>B)</i> 2 NaHCO<sub>3</sub> = Na<sub>2</sub>CO<sub>3</sub> + H<sub>2</sub>O + CO<sub>2</sub> (1)

Det bildas alltså vid denna hydrolytiska sönderdelning
bl. a. soda och kolsyra. Den gasformiga
kolsyran fäster sig in statu nascendi delvis vid de
sjunkande slampartiklarna och kvarstannar i det slam,
som avsätter sig på pannans botten. Natriumbikarbonatets
hydrolys förlöper naturligtvis långsamt, och
kolsyreutvecklingen fortsätter därför inuti
bottenslammets massa. Kolsyreblåsorna kunna icke
genomtränga slamtäcket utan kvarstanna på den plats där
de bildats.

Den i slammet inneslutna sodan sönderfaller även
hydrolytiskt, raskare, ju högre trycket är i pannan.
Detta sönderfall sker enligt formeln:

<i>C)</i> Na<sub>2</sub>CO<sub>3</sub> + H<sub>2</sub>O = 2 NaOH + CO<sub>2</sub> (2)

Vid denna omsättning uppstår alltså mera kolsyra
samt natriumhydroxid. Reaktionen äger rum
huvudsakligen i slamlagret, som anrikas på kolsyra och
natronlut. Det torde vara väl bekant, att natronlut
har en mycket skadlig inverkan på koppar och järn.
Mindre känd torde kolsyrans skadlighet vara. Den
angriper emellertid järnet i högsta grad, särskilt när
den kan inverka ostört under ett skyddande
slamtäcke. Slammet hindrar nämligen vattencirkulationen
i pannan, och kolsyreblåsorna kunna därför sätta
sig fast vid pannplåten. Enligt nyare forskningar
angriper kolsyran järnet i kokande vatten, även då
ingen luft är närvarande (3). Den tidigare åsikten,
att kolsyran angriper järn endast i närvaro av luft,
är alltså felaktig; tvärtom är den starka
rostbildningen i fuktig luft att tillskriva enbart kolsyran.
Genom kolsyrans inverkan uppstå under gasblåsorna
små svampiga bildningar av järnoxid (Fe<sub>2</sub>O<sub>3</sub>), som
tilltaga i storlek och så småningom sönderfalla,
efterlämnande håligheter i plåten. Dessa håligheter
kunna få 4--5 mm djup och försvaga plåtens hållfasthet,
så att pannan efter inspektion antingen
måste repareras eller arbeta vid lägre tryck.

Mycket ofta uppträder denna korrosion på
undersidan av eldrören och i springorna i nitförbandet
mellan eldröret och panngaveln; korrosion på dessa
ställen beror på den kolsyra, som kunnat lämna
slamskiktet i pannans botten.

Fig. 2 visar tydligt, vilka enorma skador
korrosionen genom kolsyra kan åstadkomma.
Dylika skador torde vara bekanta för
vilken fackman som helst men hava
hittills antagits bero på helt andra orsaker
än kolsyran, varför man ej kunnat
effektivt bekämpa dem.

I förstärkt grad uppträda skadorna
genom natronlut och kolsyra, om sodan
införes direkt i matarvattenbehållaren eller
i pannan, ty härigenom blir den bildade
mängden slam mycket större, och
sodaöverskottet säkert mycket mera
betydande, till följd varav stora mängder
natriumhydroxid och'kolsyra kunna
bildas. Det må för övrigt ihågkommas, att
en mångfald antipannstensmedel
innehålla soda, som på denna väg kan
inkomma i pannorna. Men icke endast sodan
orsakar kemiska reaktioner i pannan, utan samma
verkan inträder vid andra reningsförfaranden, t. e.
permutitförfarandet. När matarvattnet flyter genom
permutitmassan, som här må betecknas med P,
uppkommer reaktionen:

<i>D)</i> Ca(HCO<sub>3</sub>)<sub>2</sub> + Na<sub>2</sub>P = 2 NaHCO<sub>2</sub> + CaP.

Det bildas alltså av natriumpermutit en kalciumpermutit
samt dessutom natriumbikarbonat, vilket
såsom varande lösligt i vatten genomgår filtret och
inkommer i pannan. Även i detta fall bliva
slutprodukterna natriumhydroxid och kolsyra. Också det
under senare år allt oftare använda trinatriumfosfatet
bildar soda och kolsyra samt genom sodans

<img 1>
Fig. 2. Av kolsyra korroderad pannplåt.
</img>

hydrolytiska sönderfall natriumhydroxid och kolsyra.

Vidare är att märka, att även då inga kemiska
preparat tillsättas råvattnet likväl kolsyreutveckling
inträder i pannan genom kalciumbikarbonatets
sönderfall. Denna termiska klyvning sker enligt
formeln:

<i>E)</i> Ca(HCO<sub>3</sub>)<sub>2</sub> = CaCO<sub>3</sub> + H<sub>2</sub>O + CO<sub>2</sub>.

Här frigöres alltså åter kolsyran i samband med
slambildningen, varför dess bortgång ur vattnet
förhindras.

Ofta finnes även magnesiumklorid i vattnet. Denna
förening kan genom hydrolys sönderfalla i
magnesiumoxid och saltsyra enligt formeln:

<i>F)</i> MgCl<sub>2</sub> + H<sub>2</sub>O = 2 HCl + MgO (5)

Äger detta sönderfall rum i slammet, så tillkommer
saltsyrans frätande inverkan på pannplåten.

Som av det ovanstående framgår, utgör det i
pannan bildade slammet genom sin halt av aggressiva
ämnen en stor fara för pannplåten.

Nedanstående tabell anger en analys av ett
pannslam (6).
<table>
<td>Hygroskopiskt vatten . . . <td r>0,37 %
<td>Fe<sub>2</sub>O<sub>3</sub> . . . <td r>12,28 %
<td>Al<sub>2</sub>O<sub>3</sub> . . . <td r>0,60 %
<td>CaO . . . <td r>38,33 %
<td>MgO . . . <td r>8,83 %
<td>SiO<sub>2</sub> . . . <td r>9,16 %
<td>CO<sub>2</sub> . . . <td r>27,10 %
<td>SO<sub>3</sub> . . . <td r>0,54 %
<td>Bundet vatten . . . <td r>2,79 %
<td r 2r>--------------------
<td><td r>100,00 %
</table>
Särskilt intressant är den höga järnhalten i
slammet, som är åtskilligt större än vad som motsvarar
den med matar vattnet i pannan inkomna
järnmängden. Skillnaden kan blott förklaras genom
kolsyrans korroderande inverkan på plåten.

Till de i det ovanstående skildrade, av glammets
kemiska inverkan orsakade skadorna, komma även
rent mekaniska sådana. När slammassan växer, kan
den ryckas med i vattencirkulationen och orsaka
tilltäppningar i kanalerna till vattenståndsvisaren.
Dylika tilltäppningar kunna orsaka ångpanneexplosioner,
enär eldaren icke får en riktig uppfattning
av vattenståndet i pannan. Slamavlagringarna äro
lika farliga som pannstenen därigenom att de liksom
denna hindra värmegenomgången. Så t. e. visade
det sig i kraftverket i Mannheim, att slammet i det
med fosfat renade matarvattnet brände fast vid
eldytorna och åstadkom svåra skador (7). Ännu en
fara ligger däri, att slammet kan ryckas med i
ångan (slam och lut i vattnet orsaka skumning och
spottning i pannan). Detta medryckta slam har en
starkt slipande inverkan på tätningsytorna i
ventiler samt på slider och kolvar i maskinerna. I
ångturbiner är slammet minst lika farligt genom sin
mekaniska och kemiska åverkan på skovlarna.

Av det ovanstående torde framgå, att
pannslammet såväl mekaniskt som kemiskt utgör en
väsentlig fara för ångpannorna, och att det av denna
orsak är nödvändigt att jämte åtgärder för förhindrande
av pannstensbildning även vidtaga sådana
mått och steg, att pannslammet oskadliggöres.
Hittills har detta icke varit fallet. Det är heller icke
så enkelt att komma tillrätta med detta problem.
Erfarenheten har hittills anvisat en ofta upprepad
inblåsning av slammet ur pannan som den bästa
metoden. Det har visat sig, att slammet en kort tid
efter utfällningen ännu är luckert och flockigt för
att sedermera bliva tjockare och segare. Man måste
alltså rensa pannan så ofta, att slammet mellan
rensningarna icke hinner tjockna. Har detta
inträffat, kan man endast bliva av med det slam, som
ligger i närheten av öppningen för avtappningen.
Utblåsningen bör, efter vad erfarenheten givit vid
handen, ske varje eller varannan timme. Under så
kort tid har endast en obetydlig mängd bildats,
varför varje inblåsning kan vara slutförd på några
sekunder.

Tyvärr äro vanligen anordningarna för avslamning
av pannorna synnerligen opraktiska, vilket
givetvis sammanhänger med att man icke insett
vikten av denna procedur. En dylik anordning skall
vara lätt att sätta i funktion och stänga av samt
dessutom erbjuda en säker tillslutning. Ingen av de
hittills använda ventilkonstruktionerna synes förena
dessa båda egenskaper. Framför allt måste
ventilkäglan pressas mot sätet med tillräckligt högt tryck,
enär trycket i pannan icke är tillräckligt för en
säker avstängning. Även valet av material för kägla
och säte måste ägnas stor uppmärksamhet, då det
utströmmande slamvattnet har en kraftig inverkan
på tätningsytorna.

<b>Litteraturhänvisningar.</b>

1) K, Braungard, Chemiker-Zeitung, 1912, nr 56, s. 521. 2) E.
Claussen, Entstehung und Verhütung des Kesselsteins, 1920,
s. 26. 3) Ibid, 1920, s. 35. 4) Ibid, 1920, s. 29. 5) C. Klug,
Die Fremdstoffe im Lokomotivspeisewasser, 1916, s. 15.
6) Efter G. Schmidt, "Die Wärme", 1931, s. 405. 7) Maguerre,
"Die Wärme", 1929, s. 225.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab><tab>Stockholm 28.2.32.
De under den gångna månaden influtna rapporter,
som äro ägnade att belysa det nuvarande allmänna
ekonomiska läget, ha till vida övervägande del varit
oförmånliga. Månaden har dock samtidigt medfört tvenne
omständigheter av den allra största betydelse för den
framtida ekonomiska utvecklingen, nämligen överenskommelsen
om att den uppskjutna Lausannekonferensen
för skadeståndsfrågan kommer att hållas i juni och de
allt tydligare markerade avsikterna i U. S. A. att göra
allt för att stoppa det pågående prisfallet genom vidgade
kreditmöjligheter åt näringslivet. Några positiva
verkningar av dessa förhållanden kunna icke ännu skönjas
utöver den optimism, som den senare väckt på New
Yorkbörsen och som där kom till synes i kraftiga
kursstegringar -- återspeglade även på de europeiska
börserna.

Med den avgörande betydelse, som den amerikanska
konjunkturutvecklingen har för hela världen, äro de
amerikanska åtgärderna av utomordentlig betydelse för
alla länder. Det stora statliga finansföretaget
Reconstruction Finance Corporation, som har till uppgift i
främsta rummet att lätta de amerikanska bankernas
betydande innehav av frusna engagements och på så sätt
öka bankernas möjligheter att täcka nya kreditbehov
liksom ock att lämna vissa andra företagskategorier
direkta krediter, har, för att täcka sitt eget stora
kapitalbehov på tillfredsställande villkor beretts möjlighet till
rediskontering. Rediskonteringsvillkoren för Federal
Reservebankerna ha nämligen genom ny lagstiftning
gjorts mera generösa. Samtidigt har för att Federal
Reservesystemet skall kunna ställa de erforderliga
beloppen till förfogande utan några valutapolitiska risker
på grund av guldhemtagning täckningsbestämmelserna
för deras sedelutgivning gjorts mindre betungande ifråga
om kraven på guld. Guldtäckningen utgör f. n. mer än
100 %, och en utökning av sedelstocken, så att endast
40 % av densamma täckes med guld, ger mycket stora
kreditmöjligheter. Det beräknas, att en stegring av
sedelstocken med cirka $ 3 500 mill. skall kunna äga rum,

utan att sedeltäckningsbestämmelserna skulle behöva
överskridas, eller att guldkassan skulle kunna
reduceras med $ 1 500 mill. utan att sedelmängden skulle
behöva minskas.

Det råder intet tvivel om att man kommer att göra,
vad man kan, för att lätta kreditmarknaden, vilkens
svårigheter synnerligen pregnant komma till synes i
stagnationen inom byggnadsbranschen under de senaste
månaderna. Totalbeloppet av de under januari slutna
byggnadskontrakten uppgå icke till mer än omkring 1/3 av
de under samma månad i fjol slutna och 1/4 av 1930 års
motsvarande siffra. Men kreditvolyrnens ökning
innebär givetvis å andra sidan icke, att någon ohejdad
inflation kommer att uppammas, utan Federal Reserve
Board håller säkerligen sin vakande hand över
kreditvolymens tillväxt. De fall, i vilka direkta krediter
hittills lämnats, ha alla granskats på ett synnerligen
affärsmässigt sätt, och anspråken blivit tillmötesgångna
endast i starkt begränsad utsträckning. Reconstruction
Finance Corp:s verksamhetsfält är emellertid
synnerligen omfattande, enbart vad gäller lättande av hårt
tyngda banker, såsom framgår därav, att under fjolåret
icke mindre än 2 229 affärsbanker med en sammanlagd
omslutning av 4 % av landets samtliga bankers gingo
i likvidation. Den nya kreditkassans föregångare
National Credit Corp. har, innan den nu uppgår i den nya
kassan, undsatt icke mindre än 575 banker och för
ändamålet tagit i anspråk $ 155 mill. Det fortskridande
prisfallet i U. S. A. -- sedan vår övergång till
pappersvaluta dryga 7 % -- är man enig om att söka
stoppa, och man syftar säkerligen till en verklig
devalvering av guldet för att uppnå en efter de
produktionsekonomiska förhållandena mera lämpad prisnivå
än den nuvarande. Största svårigheten är uppenbarligen
att kunna övervinna de psykologiska faktorer, som hålla
kreditanspråken nere och förlamar företagsamheten. En
inflation i U. S. A. inom, som man har all anledning att
vänta, relativt snäva gränser skulle med all sannolikhet,
särskilt med hänsyn till det stora antal länder som
lämnat guldet, resultera i en värdeminskning på guldet och
att försämringen av dollarkursen blir av endast
tillfällig natur. Man har all anledning att tro att den
amerikanska betalningsbalansen, sedan amerikanarna blivit
så grundligt avskräckta för utländska placeringar, som
nu är fallet, skall lämna tillräckligt överskott att i
förening med överflödigt guld förslå till eventuellt
erforderlig återbetalning av de korta utländska
placeringarna i New York utan att dollarkursen pressas.

Det synes icke uteslutet, att exemplet från U. S. A.
kommer att få efterföljare i Europa. Förespråkarna för
en inflation i den utsträckning, att den leder tillbaka
till den prisnivå, vi hade för ett par, tre år sedan, ha
på sista tiden vuxit kraftigt i antal även bland de
teoretiska ekonomerna. Några bärande skäl mot en
försiktig och planmässig prisstegring föreligga ej heller,
ty det råder ju intet tvivel om att den ekonomiska
apparaten är bättre anpassad efter ett högre
penningvärde än det nuvarande. Den stegring, som ägt rum
under de sista åren är betydligt mera påfrestande
för näringslivet än den en återgång skulle vara
under själva denna rörelse. Några moraliska
invändningar, som äro starkare, än de som kunna
riktas mot den tidigare prisstegringen, kunna ej
heller göras. En omvärdering av myntet medför
alltid förluster på en punkt och vinster på en annan,
och en återgång kommer på grund av under
mellantiden inträffade förändringar endast att delvis
utjämna dessa men därutöver medföra ytterligare
"oberättigade" vinster och förluster. Från löntagarnas sida
innebär tydligen en dylik återgång en förlust av en
tidigare vinst inen, därest lönesänkningar hinna komma
emellan, ock ytterligare förlust därutöver. De
farhågor, som uttalats för vad en inflation eventuellt
skulle kunna medföra, ha i främsta rummet haft sin
grund i de under kriget och därefter gjorda erfarenheterna.
Man hyser dubier beträffande möjligheterna
att kunna effektivt kontrollera en dylik avsiktlig
inflation men drager härvid säkerligen oberättigat
paralleller från nyssnämnda tid, då övriga förutsättningar
för en dylik kontroll saknades. Framför allt är det
svårt att se, huru lantbruket i stora delar av Europa
och den övriga världen skall kunna bära sina fixerade
räntebördor, därest dessas starkt stegrade varuvärde
bibehålles eller får ytterligare växa. Även om man
skulle kunna enas om ett program, som ginge ut på
att höja prisnivån på nyssnämnt sätt eller åtminstone
stoppa prisfallet, så är emellertid icke därmed
problemet löst. Det gäller ock att bringa de för dessa
verkningar erforderliga betalningsmedlen ut i rörelsen.
Den svårighet, som här möter, är givetvis att
övervinna de psykologiska faktorer, som hålla tillbaka
kreditbehoven och hämma företagarinitiativet. Dock torde
ett av ett flertal länder omfattat, klart framlagt
program av ovannämnt slag redan i och för sig ha en
utomordentlig psykologisk effekt. Det amerikanska
försöket kommer därför att följas med det allra största
intresse över hela världen och tendenser i samma
riktning på andra håll noga iakttagas. Även om man icke
har rätt att hysa samma starka optimism beträffande
den amerikanska åtgärdens verkan, som avspeglades i
kursstegringen på New Yorkbörsen, så innebär den
dock en förändring i förmånlig riktning. Det kraftiga
bakslaget på sistone på nyssnämnda fondbörs är icke
ett tecken på inträdande motsatt uppfattning utan
endast en följd av att vinstrealisationerna på grund
av den politiska utvecklingen förstärkes av en kraftig
baisserörelse.

Såsom förut nämnts äro de under månaden framlagda
produktionsstatistiska data till vida övervägande
del oförmånliga. Den <i>amerikanska</i> stålindustriens
sysselsättning har sjunkit ned till 25 % av
kapaciteten, vilket innebär nytt bottenrekord. Normalt brukar
vid denna tid på året inträda en säsongsmässig
förbättring. Tackjärnstillverkningen har uppgått till 0,99
mill. ton mot 1,74 mill. ton för januari i fjol, och
motsvarande siffror för stål voro resp. 1,48 och 2,50 mill.
ton. Byggnadsindustrien har, såsom förut nämnts,
drabbats hårdare än någonsin hittills och bilindustriens
svaga återhämtning har visat sig icke kunna
upprätthållas. Januarisiffran för ståltrustens
orderreserv var den lägsta hittills sedan kriget.
Textilindustrien har en förhållandevis bättre sysselsättning än
övriga industrier, men industriens bomullskonsumtion
har dock under januari varit något lägre än för ett
år sedan. Den amerikanska utrikeshandeln visar, såsom
man med hänsyn till den allmänna utvecklingen av
det internationella varuutbytet kunde vänta, starkt
reducerade siffror. Importen har sjunkit från $ 183
mill. under januari i fjol till $ 136 mill. i år, och
exporten har samtidigt reducerats ännu kraftigare, i det
densamma sjunkit $ 100 mill. till $ 150 mill.
Exportöverskottet har minskats från $ 67 mill. till $ 14 mill.

Den <i>engelska</i> industrien synes alltjämt stimuleras av
övergången till pappersvaluta, även om förbättringen
framför allt inom den tunga industrien icke varit så
snabb, som nian hoppats. Textilindustrien har relativt
god sysselsättning. Efterfrågan från Kina på
bomullsvaror har ännu icke blivit starkare märkbar, men i
stället har Indien gjort betydande köp. Det återstår
att se, i vad mån de stora tullhöjningarna kunna komma
att medföra en åtminstone tillfällig ytterligare
stimulans. De svårigheter handelskriget medför för den
engelska kolmarknaden äro betydande. Den tyska
marknaden är alltjämt stängd, men den franska
15 %-tilläggstullen har man lyckats få upphävd. Man
väntar en ökning av exporten till Frankrike, som under
januari varit starkt begränsad.

Krisen i <i>Tyskland</i> visar en fortsatt skärpning. De

arbetslösas antal stiger snabbt, och i januari passerades
6 mill. strecket. Man fruktar, att den under mars
torde komma att stiga till cirka 7 mill. Det är
framför allt de industrier, som producera kapitalföremål,
som under sista tiden starkast måst inskränka arbetarantalet.
Dessa industrier ha, sedan hemmamarknaden
redan på ett relativt tidigt stadium starkt beskurits,
kunnat genom en kraftig forcering av exporten hålla
sysselsättningen uppe på en relativt hög nivå. Sedan
kreditkrisens början ha emellertid även de utländska
marknaderna visat samma ringa köpkraft som den
inhemska. Kol-, malm-, järn-, stål-, maskin- och
verkstadsindustrierna ha särskilt drabbats, men även
textilindustrien företer samma ringa sysselsättning. Den
tyska handelsbalansen visar under årets båda sista
månader ett reducerat exportöverskott, och utvecklingen
under innevarande år har ännu mera markerat
gått i samma riktning.

Även i <i>Frankrike</i> börjar konjunkturförsämringen
framträda allt tydligare, om än läget där fortfarande
är avsevärt förmånligare än i något annat europeiskt
land.

<i>Vår</i> utrikeshandel resulterade för januari i ett
importöverskott på kr. 26,7 mill., medan samma månad i
fjol gav ett överskott på kr. 19,9 mill. Importen har
endast sjunkit från kr. 103,4 till 101,0 mill., under det
att exporten gått ned med kr. 9,2 till 74,3 mill.
Utförseln av trävaror, cellulosa och papper har hållit sig
väl uppe, men däremot har skeppningen av järnmalm
gått ned 47 % gentemot samma månad i fjol. Järn- och
metallindustrien företer inga större förändringar i
exportkvantiteterna gentemot föregående år. Vad
verkstadstindustrien beträffar, är bilden mera heterogen.
Kullager och elektriska starkströmsmaskiner --
dammsugare och golvbonare undantagna -- och
förbränningsmotorer redovisa mer eller mindre stegrade siffror,
medan däremot separatorer och telefoner förete
avsevärt lägre exportvärden än föregående år. I övrigt
märkes en kraftig reducering av utförseln av
tändstickor. Såsom man kunde vänta ha jordbrukets
animala produkter över lag drabbats av de handelspolitiska
åtgärderna. På importsidan observeras en kraftig
införsel av brännmaterial och av textilvaror -- såväl
råmaterial som helfabrikat. Den vegetabiliska
importen, däri inräknat de stora kolonialvaruartiklarna,
visar höga siffror.

Trots denna oförmånliga handelsbalans har vår
betalningsbalans i motsats till vad som är normalt för
årstiden förbättrats, i det vårt bankmässiga tillgodohavande
hos utlandet under månaden ökats kr. 52 mill. och
uppgår till kr. 310 mill. Under 1930 medförde januari en
nedgång i våra utländska tillgodohavanden på kr. 51
mill., och året dessförinnan var motsvarande siffra kr.
45 mill. Till den förmånliga utvecklingen har
säkerligen en avsevärd kapitalimport bidragit. Denna har
nog väsentligen utgjorts av hemtagning av utländska
placeringar och svensk-amerikanernas utnyttjande av
den ur deras synpunkt förmånliga kursen på vår krona
för överflyttande till moderlandet av besparingar.
Kreditvolymen har under den gångna delen av innevarande
år krympt samman starkare än normalt. Härtill har,
förutom den av konjunkturläget förorsakade minskningen
av kapitalanspråken, kreditrestriktionerna och de höga
räntorna samverkat. Utvecklingen av såväl vår
valutareserv som ock kreditvolymen har föranlett en
sänkning av diskontot med 1/2 % till 5 1/2 %. Yrkanden ha
också framkommit om att kreditrestriktionerna skola
något lättas. I samband med diskontosänkningen har
riksbanken gjort ett uttalande, som måste tydas som en
justering av de principer, efter vilka kreditpolitiken
handhaves. Bankledningens tidigare uttalanden har
allmänt ansetts innebära, att man velat eftersträva ett
oförändrat inre värde på kronan, men det nya
uttalandet ger vid handen, att man icke syftar att pressa ned
prisnivån på de inhemska varorna så att prisnivån i
dess helhet blir oförändrad trots den ofrånkomliga
prisstegringen på vissa importprodukter. Ett medgivande om
man så vill åt "inflationshållet". Realiter äger ju en
devalvering av vår krona relativt guldvalutorna rum
redan därigenom, att prisnivån i dess länder sjunker,
medan den här hemma hållit sig nära nog stilla.

Samtidigt med vår diskontosänkning ägde dylik å 1 %
till 5 % rum i London, och även Oslo följde signalen från
London. Tidigare hade räntesänkningar skett i
Bryssel och Helsingfors. New York sänkte något senare
sitt diskonto till 3 %. Vissa tecken tyda på att den
internationella kreditmarknaden åter börjar visa liv,
även om detta alltjämt är utomordentligt svagt. Ett
gynnsamt utfall av de förestående tyska valen torde på denna
punkt komma att utöva ett välgörande inflytande. En
förutsättning för lågkonjunkturens övervinnande är
givet den internationella finansiella samfärdselns
återuppstående. För en varaktig och starkare återhämtning
kräves dock också att handelspolitiken länkas in på
andra banor, än de man nu tämligen allmänt beträtt.
Vägen synes dock tyvärr avsevärt längre och svårare än
vägen dit vi nu kommit. <tab><tab><tab><tab><i>F. Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Världens största elektriskt svetsade bro,</b> den s. k.
Schlaehthofbrücke, som för närvarande är under
uppförande över ett översvämningsområde i Dresden, är
genom det vid tillverkningen av de bärande konstruktionsdelarna
använda förfaringssättet av stort intresse.

Brokonstruktionen, som har en total längd av 360 m
och en bredd av 9 m, är utförd som kontinuerlig
balkbro med svetsade plåtbalkar som långbalkar, upplagda
å betongplintar, så att maximispännvidderna för balkarna
uppgå till 40 m. Även tvärbalkarna äro utförda som
svetsade plåtbalkar. De I-formiga sektionerna av dessa
balkar hava livplåtar med dimensionerna resp. 2 000 X 20
och 1 500 X 15 mm, till vilka flänsplåtarna av
dimensionerna resp. 250 X 65 och 250 X 40 mm äro svetsade.

Erforderliga vertikalförstyvningar för livplåtarna äro
även svetsade till dessa. För tvärbalkarnas

<img 1>
Fig. 1. Montering av långbalkarna.
</img>

<img 1>
Fig. 2. Balksystemet monterat. Elektriska ledningsstolparna uppsatta.
</img>

vidkommande utgöras förstyvningarna på ena sidan av T-järn
och mitt emot på den andra av plattjärn ställda på
högkant; valet av dessa båda olika profiler motiveras
därav, att man härigenom erhåller svetsarna förskjutna,
så att eventuell försvagning av livplåtarna undvikes.

Vid skarvningen av de långa plåtbalkarna hava
skarvarna i flänsplåtarna och livet förskjutits i förhållande
till varandra så att de ej ligga i samma vertikalsnitt.
Dessutom hava flänsplåtskarvarna utförts V-formiga
i plåtarnas plan, varigenom ernås att i ett snitt, taget
över skarven vinkelrätt mot flänsplåtens längdriktning,
endast en liten del av materialet utgöres av svets.

Fig. 1 visar de i verkstaden färdigsvetsade balkarna,
vilka upplyftas i sina lägen med tillhjälp av på spår
löpande bockkranar. Till höger synes en balk som redan
ligger upplagd. Som även framgår av bilden, äro
balkarnäs ändar hakformade så att de gripa in i varandra, och
äro haken naturligtvis så förlagda, att den närmast
understödda balkdelen blir bärande för den andra.

<img 1>
Fig. 3. Detalj av balksystemet.
</img>

På fig. 2, vilken visar en del av den uppmonterade
bron, synes hur stolparna för uppbärande av kontaktledningen
till spårvagnarna anbringas vid brons utsida.

Fig. 3 ger en tydligare uppfattning av konstruktionen,
och man ser även på denna en av svetsarna i arbete
med insvetsning av en knäplåt. Nedtill åt vänster
synes svetsningsaggregatet han använder.

Det ovan omnämnda arbetet, vilket utföres av firman
Cristoph & Unmack, Niesky, O. L., utgör ett ytterligare
bevis till så många andra för det förtroende med vilket
man numera utomlands använder sig utav den elektriska
ljusbågssvetsningen vid tillverkning av alla slags
konstruktioner.

Från svensk synpunkt är det också enbart glädjande
att konstatera, att de utförda svetsningarna till övervägande
delen äro gjorda med Kjellberg-maskiner och elektroder.

<b>Hängande ugnstak.</b> I februarihäftet av tidskriften
"Modern Industrial Furnaces" ingår en beskrivning av
ugnstak, konstruerade av i stänger upphängda
formtegel, vilket konstruktionssätt hittills vunnit insteg
bl. a. i eldstäder för vattenrörpannor men synes erbjuda
vissa fördelar även vid andra industriella ugnar, t. e.
metallurgiska sådana.

Metoden uppges medföra en viss bränslebesparing,
enär ugnsrummets höjd kan anpassas efter värmebehovet
och den därav betingade gasmängden, vilket icke
alltid är fallet vid välvda rum. Speciellt vid
glödgningsugnar kan en av konstruktiva skäl nödiggjord
större valvhöjd medföra en stagnation av gasen
närmast godset på ugnsbottnen, vilket kan bidraga till
ökad avskalning hos godset, särskilt om den stagnerade
gasen har en hög halt av syre. Likaså medför valvet
en sådan reflexion av värmestrålningen i ugnen, att
det kan bliva svårt att erhålla en likformig fördelning
av värmet.

Underhållskostnaderna sägas ställa sig lägre vid
ett hängande tak än ett valv, enär ett hängande block
lätt kan utbytas utan rubbning av de omgivande
blocken, ofta t. o. m. medan ugnen ännu är het.
Godstjockleken, som vid välvda tak måste göras
beroende av spännvidden, kan vid hängande tak hållas
konstant. Vid montering av ett hängande tak fordras

<img 1>
Fig. 1. Balkar med upphängda takblock.
</img>

<img 1>
Fig. 2. Detalj av taket, visande fästanordningarna för blocken samt
isoleringsplattornas placering.
</img>

inga valvställningar, och monteringsarbetet säges kunna
utföras av oskolad arbetskraft.

Viktigt är att upphängningsanordningarna äro
sådana, att lokala spänningar i det eldfasta materialet
undvikas. Vid den i artikeln beskrivna konstruktionsmetoden
äro de bärande blocken försedda med en
genomgående urtagning, i vilken en rund stålbult inträdes.
Bulten uppbäres av en bygel, vilken fästes i en stång,
upphängd i en balk ovanför ugnen (fig. 1). De olika
blocken måste äga rörelsefrihet i förhållande till
varandra. Hur detta syfte uppnås, torde framgå av fig. 2,
som även visar det sätt, på vilket isoleringsplattor
anbringas över det eldfasta materialet.

<b>En ny hydraulisk koppling.</b> Kraftöverföringsproblemet
vid förbränningsmotordrivna järnvägsfordon har
man som bekant sökt lösa efter ett flertal system, av
vilka det elektriska f. n. torde vara det mest tillämpade.
Det kännetecknas av en hög verkningsgrad i förhållande
till de verkningsgrader som uppnås vid de rent mekaniska,
de hydrauliska eller Pneumatiska systemen men har
vissa olägenheter emot sig, nämligen relativt hög vikt
och en viss ömtålighet i driften. En måttlig uppoffring
i fråga om verkningsgraden kan därför vara ekonomiskt
berättigad, om den motsvaras av lägre anskaffningskostnad
och större driftsäkerhet hos överföringssystemet.

I "Engineering" (12 febr. 1932) beskrives en
hydraulisk koppling av delvis ny konstruktion, vilken under
ett par års tid varit i bruk på ett tvåcylindrigt diesellokomotiv
å en miniatyrbana mellan Peasholm Station och Scalby Mills.

Kopplingen, som är inbyggd i motorns svänghjul,
består av en drivande, en driven och en fast del. De båda
roterande delarna äro utbildade till skovelhjul och
motsvara resp. Centrifugalpump och turbin. Den fasta
delen leder vätskan tillbaka till pumpen från turbinen.
Hela kopplingen är fylld av vätska och står i förbindelse
med ett expansionskärl. De roterande delarna ha
fasta skövlar av lämplig form. Även den fasta delen
har en krans av skövlar, som emellertid äro rörligt
lagrade i ena anden, så att de kunna svänga åt ena sidan.
Åt andra sidan begränsas rörelsen genom den närmast
liggade skovelns axel.

Vätskans rörelse i kopplingen framgår av fig. Om
den drivande delen befinner sig i rörelse och den drivna
i vila, strömmar vätskan på det sätt som anges av de
heldragna pilarna. Om den drivna delen kommer i
rörelse, har vätskan, när den lämnar skovlarna, en
hastighetskomponent i rotationsriktningen, och den vinkel,
varmed den lämnar skoveln, beror av rotationshastigheten.
Om skovlarna i den fasta delen vore orörliga,
skulle här uppstå turbulenta rörelser i vätskan med
nedsatt verkningsgrad hos aggregatet som följd. På
grund av skovlarnas rörelsefrihet inställa de sig efter
vätskeströmmen (de streckade skovlarna och pilarna i
fig.). Vid en viss punkt å rörelsens bana
sammanfaller vätskeströmmens riktning med skovlarnas
ställning i stängt läge, och vätskan träffar därför den sista

<img 1>
Schematisk bild av vätskans rörelse i kopplingen. <i>a.</i> första skovelserien
(pumpen), <i>b.</i> andra skovelserien (turbinen), <i>c.</i> fasta delen med de rörliga
skovlarna.
</img>

skoveln utan stöt samt inkommer i pumphjulet under
riktig vinkel.

Kopplingen säges hava ett stort startmoment i
förhållande till äldre hydrauliska kopplingar samt en god
verkningsgrad. Denna uppgår till maximalt ca 86 %,
vid normala varvtal utgör den ca 80 % och nedgår vid
synnerligen ogynnsamma belastningsförhållanden till
ca 75 %.

<b>Lokomotiv för 610 mm spårvidd.</b> "Engineering" (5
febr. 1932) beskriver ett för en bana i Indien tillverkat
lokomotiv, som trots den ringa spårvidden (610 mm) har
anmärkningsvärda dimensioner. Totala axelavståndet
inkl. tender utgör 12 281 mm, tjänstevikten 47 ton vid
en dragkraft av 4 600 kg. Drivhjulens diameter utgör
838 mm. Axeltrycket är 6 ton. Pannan har mellan
tubväggarna längden 3 429 mm samt inre diametern 1 067
mm. Arbetstrycket utgör 12,6 at. Eldytan är 55 m<sup>2</sup>,
därav 5,7 m<sup>2</sup> i fyrboxen, överhettarens yta är 12 m<sup>2</sup>.
Loket är oljeeldat; tendern rymmer 6,8 m<sup>3</sup> vatten och
4 ton olja. Stigningarna å banan uppgå till 1:80,
minsta kurvradien är 75 m.

För motverkande av pannstensbildning tillför man
matarvattnet kolloidal linolja, som hindrar bildandet
av fasta fällningar å pannväggarna. Metoden har
tidigare tillämpats å fartyg.

<b>En omstridd levnadskostnadsundersökning.</b> För ca
två år sedan föranstaltades på initiativ av Ford Motor
Company och under internationella arbetsbyråns
bemedling en jämförande levnadskostnadsundersökning i
Detroit och ett antal europeiska städer, i vilka bolaget
ägde anläggningar. Med undersökningen åsyftade
bolaget att skaffa sig material för ett bedömande av den
relation som borde råda mellan anställningsvillkoren
för dess arbetare på olika platser, under förutsättning
att avlöningsförhållandena i Detroit lades till grund.
Undersökningens resultat ha nyligen publicerats av
internationella arbetsbyrån <i>(An International Enquiry
into Costs of Living. A Comparative Study of Workers'
Living Costs in Detroit and Fourteen European Cities.</i>
Studies and Reports, Series N, No 17. 209 sid. Kr. 9:--).

På grundval av en ingående undersökning av
levnadsstandarden för en familj i Detroit, vilken
undersökning utförts speciellt för ändamålet av
unionsregeringens arbetsstatistiska byrå, har arbetsbyrån i
samverkan med vederbörande myndigheter i olika länder
beräknat kostnaderna för upprätthållandet av en mot
den amerikanska svarande standard i följande städer:
Berlin, Frankfurt, Köpenhamn, Stockholm, Helsingfors,
Paris, Marseille, Antwerpen, Rotterdam, Manchester,
Cork, Warszawa, Barcelona och Istambul.

I publikationen återgivas utförligt de uppgifter, som
erhållits från olika städer, och lämnas en förklaring av
den metod, som kommit till användning för beräknandet
av de olika utgiftsposterna för resp. städer. Av
den svenska socialstyrelsen hade föreslagits en särskild
metod för beräkning av livsmedelskostnaderna, enligt
vilken bl. a. totalutgifterna för livsmedel delas i två
delar, den första hänförande sig till vanliga
konsumtionsartiklar och den andra till återstoden av
födoämnesbudgeten. Viss hänsyn tages också till
födoämnenas kalorivärde i och för jämförelse mellan
budgeter av olika sammansättning. I publikationen
anmärkes, att den av socialstyrelsen föreslagna metoden
i viss mån lämnar rum för godtyckligheter och att
metoden synes förlora i noggrannhet i samma mån som
de bägge delarna av livsmedelsbudgeten äro av
inbördes olika storlek å de orter jämförelsen gäller.
Metoden ifråga har emellertid subsidiärt kommit till
användning för beräknandet av levnadskostnaderna i
Stockholm i förhållande till Detroit och har därur
framgått ett lägre relationstal för Stockholm än det enligt
arbetsbyråns metod erhållna.

Undersökningen avser i främsta rummet att vara en
metodologisk studie och ingår därför icke på någon
närmare jämförelse mellan sifferuppgifterna för de särskilda
städerna. Emellertid meddelas (s. 29) en översikt, som
utger sig för att vara en sammanställning av indextal
utvisande levnadskostnadernas relativa storlek i de
städer, varom fråga är. översikten visar följande
relationstal för levnadskostnaderna i januari 1931,
utgående från den förutsättningen att levnadskostnaderna
i Detroit betecknas med 100.
<table>
<td>Stad <td c>Relationstal <td>Stad <td c>Relationstal
<td>Berlin . . . <td c>83--90       <td>Antwerpen . . . <td c>61--65
<td>Frankfurt a/M . . . <td c>85--93       <td>Rotterdam . . . <td c>65--68
<td>Köpenhamn . . . <td c>83--91   <td>Manchester . . . <td c>70--74
<td>Stockholm . . . <td c>99--104        <td>Cork . . . <td c>85
<td>Helsingfors . . . <td c>83             <td>Warszawa . . . <td c>67
<td>Paris . . . <td c>80--87       <td>Barcelona . . . <td c>58
<td>Marseille . . . <td c>75--81        <td>Istambul . . . <td c>65
</table>

Av denna översikt skulle framgå, att Stockholm är
den dyraste staden och t, o. m. dyrare än Detroit,
därefter de i översikten upptagna två tyska städerna samt
Köpenhamn, Cork och Paris. De billigaste städerna
skulle vara Barcelona, Antwerpen, Istambul och
Warszawa, medan Helsingfors, Marseille, Manchester och
Rotterdam intaga en mellanställning. Att levnadskostnaderna
i Stockholm skulle överstiga kostnaderna i en
amerikansk industristad som Detroit, är givetvis ägnat
att förvåna, liksom att levnadskostnaderna i en engelsk
industristad som Manchester skulle vara åtskilligt
lägre än i Berlin och Frankfurt a/M. De uppgifter
arbetsbyrån tidigare publicerat rörande kostnaderna
för livsmedel, bränsle, lyse m. m. i olika länder äro ej
heller härmed på långt när överensstämmande. Den
bristande överensstämmelsen mellan de bägge serierna
av uppgifter synes delvis kunna förklaras därav, att
den amerikanska bostadsstandarden applicerad på
svenska och tyska förhållanden giver en relativt mycket hög
kostnadssiffra till resultat.

Vid sammanträdet med arbetsbyråns styrelse i
januari 1932 riktades skarpa anmärkningar mot
undersökningen, och beträffande vissa städer betecknades
dess resultat såsom missvisande. Det framhölls också,
att det material, som legat till grund för den till
jämförelse med europeiska förhållanden använda
levnadskostnadsundersökningen i Detroit, var alldeles för litet
omfattande (endast 100 familjer), för att därav skulle
kunna dragas några mera säkra slutsatser. Vidare
anmärktes, att den levnadsstandard, från vilken man
utgått, nämligen en inkomst av 7 dollars per dag, numera
icke kunde anses som karakteristisk för en amerikansk
arbetarfamilj. Härtill kommer också, att de amerikanska
industriarbetarna, icke minst de i Detroit, drabbats
av en mycket omfattande arbetslöshet.

Endast den engelska editionen av undersökningen
har tillsvidare utgivits av trycket. Vid arbetsbyråns
förenämnda styrelsesammanträde beslöts, att, innan
den franska och eventuellt tyska editionen utgives av
trycket, resultaten av undersökningen skola
underställas styrelsens kommitté för löne- och
levnadskostnadsstatistik.

<b>Chalmers tekniska institut</b> har nu utsänt katalogen
för vårterminen 1932. Antalet inskrivna elever utgör i
högre avdelningen 309 och i lägre avdelningen 238.
Fjärde årskursen räknar 13 elever, därav 12 väg- och
vattenbyggare och en kemist. Tredje avdelningens
elevantal är 46, därav 9 mekanister, 9 kemister, 2
husbyggare, 2 skeppsbyggare, 15 elektriker och 9 väg- och
vattenbyggare. Av andra avdelningens 114 elever äro 29
mekanister, 20 kemister, 6 arkitekter, 9 skeppsbyggare,
31 elektriker och 19 väg- och vattenbyggare.

<b>Archimedes 25 år.</b> A.-b. Archimedes i Sundbyberg
har med anledning av sitt i dagarna inträffande
25-årsjubileum utgivit en vackert utstyrd och mycket
läsvärd broschyr om firmans och dess tillverkningar
utveckling under denna tid. Bolaget stiftades den 2
februari 1907 med ändamål att tillverka fotogenmotorer
av en av de kända konstruktörerna O. W. och C. A.
Hult utarbetad typ. Tillverkningen av utombordsmotorer
började först år 1912 och har blivit firmans
förnämsta. Den första utombordsmotorn hade styrkan
2 1/2 hkr och förmådde giva en fart av hela 5 knop.
Belysande för utvecklingen på detta område är, att år
1914 en 5 hkr motor hade den avsevärda vikten 83 kg,
medan den sista modellen av samma styrka väger
endast 27 kg. Samtidigt har farten vid drift med
standardmotorer kunnat ökas från ca 6 till 15 knop. Den
snabba takt, med vilken de olika motortyperna avlöst
varandra, framgår av de broschyren åtföljande diagrammen.

Om talesättet "kärt barn har många namn" äger
giltighet, torde jubilaren ej behöva klaga över brist på
uppskattning, enär broschyren jämte många andra
nöjsamma upplysningar meddelar en lista över
befängda stavningar av namnet "Archimedes", varav
"Arkesmedicks" och "Akemedus" bära ett oförtydbart
vittnesbörd om ingående bekantskap med den gamle
greken.

<b>Svensk vägkalender</b> har i dagarna utkommit med sin
fjärde årgång, vilken i fråga om innehåll och uppställning
nära ansluter sig till sin närmaste föregångare.
Den innehåller efter vanligheten en kalenderavdelning
av största praktiska nytta för vägmän och vägintresserade.
En nyhet för året är den med kommentar av
kapten Ragnar von Segebaden försedda, rikhaltiga
formulärsamlingen för vägstyrelsernas skrivelser. De
statistiska uppgifterna angående vägskatt, väglängd,
permanenta beläggningar och vägunderhållet i distrikten,
städernas gatuväsende etc. gälla den l januari 1932 och äro
sålunda så aktuella som möjligt.

Kalendern innehåller även en del uppsatser av
intresse. I den genom årgångarna fortlöpande revyn över
vägväsendet i länen har turen nu kommit till Småland,
som i detta avseende skildras av landshövdingarna
Malmroth, Falk och Beskow, översikten över "vad sig
inom vägväsendet tilldragit år 1931" är ju rätt mager,
om den jämföres med motsvarande redogörelse för det
händelserika året 1930. Forstmästare G. Murelius har
redogjort för normer och tariffer vid försäkring av
väg-distriktens motorfordon. Ett rätt stort utrymme har

slutligen ägnats åt ett referat av väg- och
vattenbyggnadsstyrelsens bestämmelser för vägbyggnader.

Eftersom ingenting är så bra, att det ej kan bli
bättre, må det tillåtas oss att komma med ett par
kritiska anmärkningar. Kalenderns redaktion har
visserligen påpassligt noterat, att en viss byråchef i
nyårskonseljen utnämndes till överstelöjtnant, men däremot
förbisett, att teknologföreningens avdelning för väg- och
vattenbyggnadskonst vid samma tidpunkt erhöll en ny
vice ordförande. Slutligen nödgas vi fortfarande
konstatera, att kartan över landets vägdistrikt icke är
utförd med den omsorg, man torde ha rätt att fordra av
ett bokverk av "Svensk vägkalenders" standard.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Östergötlands tekniska förening i Linköping</b>
höll den 31 januari sammanträde å Frimurarehotellet i
Linköping.

Till styrelseledamöter för år 1932 omvaldes direktör
Gösta Lindman, ordf., byggnadskonsulent S. Torgersruud,
v. ordf., disponent Henry Nilsson, sekr., ingenjör
A. L. Wadström, skattm., och ingenjörerna G.
Wahlbeck och L. A. Åkerman samt till styrelsesuppleanter
ingenjörerna Harry Westberg och S. Widegren samt
fabrikör M. Ängquist. Till revisorer omvaldes
direktörerna Th. örtenblad och F. Béen och till
revisorssuppleant ingenjör H. Clarin. Till klubbmästare
nyvaldes stadsarkitekten Sten Westholm och ingenjör H.
Blide. Till valnämnd omvaldes trafikinspektör G.
Haverman, disponent A. Svensson och yrkesinspektör
H. O. Ödlund.

Professor E. Hubendick, Stockholm, höll därefter ett
med ljusbilder belyst föredrag över ämnet:
Strävandena att finna andra bränslen än bensin för
motordrift (Hesselmanmotorn m. fl.).

Föredragshållaren konstaterade inledningsvis den
oerhörda utveckling bilismen tagit sedan den nuvarande
bensinmotorn dök upp -- en utveckling, som under sista
åren gått fram i ett tempo, som tidigare varit fullkomligt
okänt. Världens motorpark uppgår f. n. till 30 mill.
vagnar, den installerade effekten är lågt räknat 900
millioner hästkrafter, nyanskaffningskostnaden för
vagnar uppgår för hela världen till 13 milliarder för
personvagnar och 2,5 milliarder för lastvagnar, gummi
förbrukas för 4 milliarder, reparationskostnaderna uppgå
till 3,5 milliarder och kostnaderna för bränsle och olja
till ej mindre än 11 milliarder, allt pr år räknat. Det
är ju nästan ofattbara belopp, och det är givet, att detta
område måste vara föremål för ständiga strävanden
till förbättringar och ekonomisering av driften.
Bensinen, som till en början endast var en biprodukt vid
lysoljeframställmngen och på den tiden t. o. m. hade
svårt att finna avsättning, har kommit att spela en
framträdande roll i världshushållningen, och då och då
ha rykten kommit ut, att man gått allt för hårt åt
jordens bergoljetillgångar. Riktigheten av dessa
påståenden är mycket svår att kontrollera, men man
förstår i varje fall, att starka strävanden göras att finna
andra drivmedel än bensinen. För de länder, däribland
Sverige, som icke ha tillgång till lättflyktiga bergoljor,
skulle det också betyda en stor nationalekonomisk vinst
jämte allmän ekonomisering, om man kunde utfinna en
fullgod metod för bildrift med t. e. svårflyktiga oljor
eller med generatorgas av träkol e. d.

Problemet är emellertid oerhört svårt. Ingen
maskin torde arbeta under svårare driftförhållanden än
en automobilmotor, på vilken som första villkor ställes,
att belastningen ögonblickligen skall kunna ändras
från full belastning till ren tomgång. Varvantalet
måste ständigt kunna ändras från det högsta tillåtna,
rusning, till det lägsta, med vilket motorn
kan gå. Detta har varit konstruktörernas största
svårighet, när det gällt att aptera t. e.
dieselmotorn för automobildrift. Man har därför också
försökt att driva vanliga förgasarmotorer med
svårflyktiga oljor, men dessa försök torde a priori vara
dömda att misslyckas -- och detta av flera skäl. En
"annan, och oerhört intressant lösning är den, som
presterats genom Hesselmanmotorn. Talaren ingick på
en utförlig redogörelse för Hesselmanmotorns princip
och konstruktion, som emellertid ej här återgives, då
motorn varit utförligt beskriven i Teknisk tidskrift,
häfte 28, 1930.

I föredragets senare del lämnade tal. en redogörelse
för försöken med generatorgasdrivna bilar och de prov
med sådana, som utförts vid tekniska högskolan och
bilprovningsanstalten i Stockholm. Tal. underströk
den nationalekonomiska betydelse en lösning av
problemet med generatorgasdrift skulle betyda för vårt
land men framhöll också de stora svårigheter man i
detta fall har att kämpa mot. överhuvud tycktes
föredragshållaren ställa sig rätt skeptisk till
generatorgasdrift för bilar. Hur den kan komma att ställa sig vid
traktorer eller stationära motorer med mindre variabla
belastningsförhållanden än bilar, ingick talaren icke på.

Efter sammanträdet och den gemensamma supén
följde en stunds diskussion, som anknöt sig till de i
föredraget berörda motortekniska problemen <tab><i>H. N.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller ordinarie
sammanträde å restaurang Gillet, Brunkebergstorg 13, tisdagen
den 8 mars 1932 kl. 19,30. <sp>Ärenden:</sp> Val av
justeringsmän. -- Inträdesanmälningar och inval. -- <i>"Elektrische
Liclifbogenschweissung für manuellen und automalischen
Betrieb",</i> föredrag av Ingenieur <sp>Otto Weiss,</sp> Wien. --
Diskussion. -- Efter sammanträdet supé och samkväm.
Pris för supé, bestående av stort smörgåsbord med
småvarmt, pilsner, kaffe och betjäning 5 kronor.

<b>Avdelningen för Kemi och bergsvetenskap</b> sammanträder
fredagen den 11 mars 1932 kl. 19,30 i restaurang Gillets
festvåning, Brunkebergstorg 13, Stockholm. <sp>Ärenden:</sp>
1) Val av justeringsmän för aftonens protokoll. -- 2)
Inval. -- 3) Inkomna skrivelser. -- 4) <i>"Nya resultat och
framsteg inom cellulosatekniken",</i> föredrag med
skioptikonbilder av professor <sp>Erik Hägglund,</sp> Stockholm. --
Supé och samkväm.

<b>Avdelningen för Väg- och vattenbyggnadskonst</b>
sammanträder å restaurang Gillet måndagen den 14 mars 1932 kl.
19,30. Sammanträdet öppnas efter enkel kvart.
Ärenden: 1) Protokoll justering. -- 2) Inval. -- 3) Inkomna
skrivelser. -- 4) <i>"Väg- och vattenbyyggnadsstyrelsens
omorganisation",</i> diskussion med kort inledningsanförande av
civilingenjör <sp>Alex. Södergren.</sp> -- 5) <i>"Nyare rön inom
sjöregleringstekniken",</i> föredrag" av civilingenjör <sp>Nils
Jakobson.</sp> -- Supé och samkväm. Pris för supé (smörgåsbord
med småvarmt, snaps, pilsner, kaffe och betjäning) kr. 5:50.

<b>Avdelningen för Teknisk undervisning</b> sammanträder
å Tekniska högskolans fysiska institution tisdagen den 15
mars 1932 kl. 7,30 e. m. <sp>Ärende:</sp> "Diskussion om
undervisningen i konstruktionsämnen" med kort inledningsanförande
av professor <sp>G. Wallquist,</sp> vid vilken flera
av Tekniska högskolans lärare komma att bidraga med
diskussionsinlägg. -- Efter sammanträdet supé å kr. 3:75
i Tekniska högskolans studentkårs lokal.

<b>Aktieägarna i Svenska teknologföreningens
fastighetsaktiebolag</b> kallas till ordinarie bolagsstämma måndagen
den 21 mars 1932 kl. 10 f. m. å Svenska teknologföreningens
lokal, Brunkebergstorg 20 IV, Stockholm.

<b>Tekniska föreningen i Eskilstuna</b> kallas härmed till
sammanträde tisdagen den 8 mars 1932 kl. 7 e. m. å
Stadshotellets klubbrum. Ärenden: 1) Protokolljustering. --
2) Inval. -- 3) Revisorernas berättelse för år 1931. --
4) Föredrag med ljusbilder av civilingenjör <sp>Sven G.
Lind:</sp> <i>"Om hårdmetaller och deras tekniska användning,
bland annat för skärande verktyg".</i> Efter föredraget
följer diskussion, varvid inlägg utlovats av flera av föreningens
medlemmar. -- Supé och samkväm. (Pris för
supé inkl. pilsner, kaffe och betjäning 4 kr.)

<b>Skånska ingenjörsklubben</b> sammanträder på
Kungsparkens restaurang i Malmö fredagen den 11 mars kl. 7 e. m.
Bland ärendena märkes föredrag av docenten vid Lunds
universitet fil. dr <sp>Assar Hadding</sp> om <i>"Järnmalmer
i Skånes juralager".</i> Efter förhandlingarna sedvanlig
supé och samkväm.

<b>Trollhättans ingenjörsklubb</b> avhåller med anledning av
sitt 25-årsjubileum högtidssammanträde å Stadshotellet i
Trollhättan lördagen den 12 mars 1932 kl. 18 enligt
nedanstående program: 1) Hälsningsanförande m. m. -- 2) Kort
redogörelse för statens anläggningar och de större
industrierna i Trollhättan. -- 3) Gemensam middag med dans.
Pris för middagen inkl. snaps, öl, vin och kaffe herre 13
kr., dam 10 kr. Klädsel: högtidsdräkt.

</chapter>
<chapter name="PROGRAM VID SVENSKA TEKNOLOGFÖRENINGENS ÅRSMÖTE I STOCKHOLM
DEN 17 OCH 18 MARS 1932 OCH ORDINARIE STÄMMA DEN 17 MARS 1932.">
<h3>PROGRAM VID SVENSKA TEKNOLOGFÖRENINGENS ÅRSMÖTE I STOCKHOLM
DEN 17 OCH 18 MARS 1932 OCH ORDINARIE STÄMMA DEN 17 MARS 1932.</h3>
<b>Torsdagen den 17 mars:</b>

<i>Årsmöte i Grand, Hotels stora sal.</i>

<b>Kl. 10,30.</b> Mötets öppnande.
<i>Realiteter bakom de senaste händelserna i Ostasien,</i>
föredrag av major <sc>Hugo v. Heidenstam.</sc>
<i>Distrilititionens rationalisering,</i> föredrag av direktör
<sc>Assar Gabrielsson.</sc>
Lunch. (Bord reserverade i Grand Hotel Royals
matsal: Smör, bröd och varmrätt kr. 1:50. Dryck
extra.)

<b>Kl. 14,30.</b> <i>Olja eller bensin,</i> diskussion med
inledningsföredrag av professor <sc>E. Hubendick</sc> och docent
<sc>E. Norlin.</sc>
(De, som önska deltaga i diskussionen, böra helst
i förväg anmäla sig till sekreteraren.)

<i>Ordinarie stämma å Restaurant Gillet.</i>

<b>Kl. 19,30.</b> 1) Inval. 2) a. Styrelsens berättelse över
föreningens verksamhet under år 1931. b. Styrelsens
berättelse över föreningens ekonomi under år 1931.
c. Revisorernas berättelse för år 1931. d. Beslut
angående ansvarsfrihet för styrelsens förvaltning
under år 1931. 3) Val av ordförande, 2 vice
ordförande samt 3 ledamöter och 5 suppleanter i
föreningens styrelse för år 1933. 4) Val av 3 revisorer
och 2 revisorssuppleanter för granskning av
styrelsens förvaltning under år 1932.

<b>Kl. 20,00.</b> 5) <i>Några vägar för tillgodogörande av den
tekniska pressen,</i> diskussion med inledningsföredrag
av civilingenjör <sc>Frithiof F:son Holmgren.</sc>
Supé. (Stort smörgåsbord, småvarmt, pilsner, kaffe
och servis: 5 kr. Supébiljetter lösas i hallen före
sammanträdets början.)
6) <i>Djungel, djur och maharadjor,</i> skildrade av
civilingenjör <sc>Bo M. O:son Hellström.</sc>
Nachspiel.

<b>Fredagen den 18 mars:</b>

<i>Årsmötets fortsättning i Grand Hotels stora sal.</i>

<b>Kl. 11,00.</b> <i>Ångkraft inom industriell drift i Finland,</i>
föredrag av diplomingenjör <sc>Harald Fridlund.</sc>
Lunch. (Bord reserverade i Grand Hotel Royals
matsal. Smör, bröd och varmrätt kr. 1:50. Dryck
extra.)

<b>Kl. 13,30.</b> <i>Vattenkraft och ängkraft i den allmänna
kraftförsörjningen i Sverige,</i> föredrag av driftchefen,
civilingenjör <sc>Karl-Gustaf Ljungdahl.</sc>
<i>Diskussion</i> i anslutning till dagens båda föredrag.
(De, som önska deltaga i diskussionen, böra helst
i förväg anmäla sig till sekreteraren.)

<b>Kl. 19,30.</b> <i>Grand Hotels festvåning. Middag</i> med
damer.
Kabaré vid kaffet. Samkväm och <i>dans.
Högtidsdräkt.</i>

Placeringsplan för middagen upprättas den 16 mars,
varför skriftliga anmälningar då böra vara
föreningens kansli (Brunkebergstorg 20, Stockholm 16,
postbox 1028) tillhanda.

Även den 17 mars utlämnas middagsbiljetter å
mötesbyrån, som dock icke därvid kan garantera
hänsynstagande till önskemål om placering.
Pris för herre 12 kr., för dam 10 kr. (Dricksvaror
<i>efter</i> avec till kaffet ingår ej i priset.)
Tillträde till kabaré  och bal  efter  middagen
medgives (även för teknologer med damer) mot lösande
av supébiljett till 5 kr. per person.
För dem som löst sådan biljett serveras supé i en
av Grand Hotels matsalar kl. 20,30.

<i>Mötesbyrån</i>
år förlagd till Svenska teknologföreningens lokal,
Brunkebergstorg 20, t. o. m. den 16 mars, och är
öppen kl. 9,30--16,30.
<i>Den 17 mars</i> kl. 10--15 hålles mötesbyrån öppen å
<i>Grand Hotel.</i>

<b>DAMERNAS PROGRAM.</b>

<i>Damkommitterade.</i>

Fruarna Ebon Huldt, Alma Lagrelius, Mandis
Klemming, Sigrid Magnusson, Astrid Serrander och Ellen
Nauclér.

<b>Torsdagen den 17 mars:</b>

<i>Grand Hotels stora sal.</i>

<b>Kl. 10,30.</b> Mötets öppnade.
<i>Realiteter bakom de senaste händelserna i Ostasien,</i>
föredrag av major <sc>Hugo von Heidenstam.</sc>

<b>Kl. 12.00.</b> Avfärd med förhyrda bussar från Grand
Hotel till <i>Blomsterfondens</i> nya bostadshus,
Ringvägen 105.

<b>Kl. 12,15.</b> Lunch.

<b>Kl. 13,15.</b> Föredrag av fröken <sc>Alma Hedin</sc> om
<i>Blomsterfondens verksamhet,</i> varefter lokalerna i fondens
nya hus beses.

Biljetter till pris 4 kr. per person, inberäknat
bussfärd och lunch, beställas å mötesbyrån senast
den 16 mars.

<b>Fredagen den 18 mars:</b>

<b>Kl. 14,30.</b> Samling vid Kungl. operans personalentré
vid Jakobstorg. Operans scen med belysnings
anordningar m. m. samt ateljéer beses under sakkunnig
ledning. Uppvisning av elever vid balettskolan.

Biljetter till pris av 1 kr. per person lösas å
mötesbyrån senast den 17 mars.

<b>Kl. 19,30.</b> Middag i Grand Hotels festvåning. Kabaré.
Dans.

</chapter>
<chapter name="TEKNISK TIDSKRIFT
HÄFT. 11 ÅRG. 62 12 MARS 1932">
<h1>TEKNISK TIDSKRIFT</h1>
<h2>HÄFT. 11 ÅRG. 62 <tab>12 MARS 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Lantmäteriundervisningen. -- Tidskriftsnytt inom mekaniska och elektriska facken. -- Notiser.
-- Insänt. -- Sammanträden.

</chapter>
<chapter name="LANTMÄTERIUNDERVISNINGEN.">
<h2>LANTMÄTERIUNDERVISNINGEN.</h2>
Den väntade k. propositionen om lantmäteriundervisningens
anordnande vid tekniska högskolan
föreligger nu. I häfte 36 av denna tidskrift för förra
året redogjordes för det förslag i saken som då
nyligen avgivits av de tekniska högskolesakkunniga.
Förslaget har sedermera varit föremål för yttrande av
statskontoret, lantmäteristyrelsen, tekniska
högskolan, kommunaltekniska föreningen, teknologföreningen
och stadsförbundet samt i anslutning därtill
undergått överarbetning inom ecklesiastikdepartementet.

Propositionen innebär att lantmäteriundervisningen
fr. o. m. den 1 juli i år skall successivt
inordnas under tekniska högskolan. Förra årets
principbeslut av riksdagen härutinnan har ej mött några
gensagor. Lantmäteriundervisningen föreslås förlagd
till en nyinrättad fackavdelning för lantmäteri, då
man häri sett ett skydd mot faran att studierna
annars kunna erhålla en för lantmäteriet främmande
inriktning. De tekniska högskolesakkunnigas förslag
om differentiering av undervisningen inom väg- och
vattenbyggnadsavdelningen med särskild hänsyn till
de medelstora och mindre kommunernas behov har
däremot icke upptagits. Ecklesiastikministern
hänvisar till att hela den tekniska högskoleundervisningens
framtida ordnande är under utredning, att
den för denna fackavdelning synnerligen viktiga
frågan om undervisningen i stadsplanekonst m. m. inom
kommunikationsdepartementet är föremål för
särskild utredning genom tillkallade sakkunniga, samt
att tekniska högskolan framhållit, att frågan om en
förbättring av undervisningen inom fackavdelningen
för väg- och vattenbyggnad samt om utnyttjande
av de genom lantmäterifackavdelningens tillkomst
erhållna lärarekrafterna borde upptagas i
samband med pågående utredning rörande
undervisningen inom fackavdelningen för väg- och
vattenbyggnad.

I det föreliggande förslaget till lantmäteriundervisningens
inordnande under tekniska högskolan har
beaktats att inga sådana åtgärder vidtagits, som
kunna föregripa en kommande omorganisation av
den högre tekniska undervisningen samt att
lantmäterifackavdelningen så organiseras, att den, utan
att lantmäteriundervisningens berättigade krav trädas
för nära, bringas i så nära överensstämmelse som
möjligt med högskolans övriga fackavdelningar.
Detta gäller såväl styrelse och förvaltning som
undervisningsplaner, anslag osv.

Delade meningar ha under de förberedande utredningarna
framkommit beträffande vissa frågor såsom
inträdesfordringar, antal studerande,
utbildningstidens längd och examensarbete.

Ecklesiastikministern anser icke att något krav på
praktisk utbildning före inträdet vid högskolan
behöver uppställas, även om vid prövning av de
inträdessökandes kvalifikationer hänsyn bör tagas till
förvärvad praktik. De teoretiska inträdesfordringarna
föreslås bliva desamma som nu gälla vid
tekniska högskolan -- ett tidigare krav på vissa
kunskaper i biologi för lantmätarna har slopats.
Antagandet av de studerande i fackavdelningen för
lantmäteri överlåtes åt lantmäteristyrelsen, som
emellertid därvid har att följa för högskolan
gällande bestämmelser. Utbildningens syfte är ju att
utbilda personal för anställning i lantmäteristaten
och kartverket. Högst 20 studerande få intagas
varje år. Studietiden föreslås till åtta terminer, vari
inrymmes tid för obligatoriskt examensarbete. Den
genom slutförda studier och övningar m. m. ernådda
examen skall benämnas lantmäteriexamen.

Med avseende på läroämnen och undervisningsplaner
anger ecklesiastikministern att han i allt
väsentligt ansluter sig till de av tekniska
högskolesakkunnige framlagda förslagen. Utformandet och
fastställandet av undervisnings- och timplaner bör
liksom vid övriga fackavdelningar närmast ankomma
på vederbörande vid tekniska högskolan.
Såtillvida avviker dock ecklesiastikministern från
nyssnämnda sakkunniga, att han föreslår viss utökning
av läroämnena matematik och rättslära för de
lantmäteristuderande.

Undervisningen i matematik skall bestridas av
speciallärare, som jämväl skall handhava
undervisningen enligt den nuvarande matematikkursen II vid
tekniska högskolan, och till denna befattning
förutsattes att lantmäteriundervisningens mångårige lärare
-- och även tekniska högskolans, kan här tillfogas --
fil. dr R. Berwald utan ansökan skulle förordnas,
medan den nuvarande professuren i matematik och
mekanik efter närmare utredning genom högskolans
försorg förutsattes skola omvandlas till att avse de
för närvarande aktuella gränsområdena mellan fysik
och mekanik.

Frågan om ordnandet av undervisningen i
geodesi har varit föremål för skarpa meningsbrytningar.
Ecklesiastikministern följer de tekniska högskolesakkunniga
med avseende på lärarekrafterna. Förutom
att den nuvarande professuren i geodesi vid
högskolan bibehålles, föreslås en personlig professur åt
professor T. Rubin, nu vid lantmäteriundervisningen,
samt en speciallärarebefattning i ämnet planmätning

och nivellering. Tekniska högskolans lärarkollegium
förutsattes skola inom den sålunda förefintliga ramen
av lärarekrafter fördela undervisningen.

Med avseende på det betydelsefulla ämnet
jorddelningsrätt, vari de tekniska högskolesakkunniga
föreslagit professur med skyldighet att jämväl
bestrida den nuvarande undervisningen i rättslära vid
högskolan, innebär det nu framlagda förslaget ett
bibehållande av speciallärarebefattningen i rättslära
samt den föreslagna professurens uppdelning på
speciallärare i ämnena rättskunskap och
jorddelningsrätt för de lantmäteristuderande.

Icke heller den av många önskade professuren i
kulturteknik upptages av ecklesiastikministern, som
i likhet med de tekniska högskolesakkunniga
föreslår, att undervisningen i ämnets olika delar skall
bestridas av särskilda speciallärare.

Beträffande lärarekrafterna har slutligen en mindre
justering av närmast tidigare förslag skett,
såtillvida, att undervisningen i geologi och marklära nu
föreslås skola uppdelas på två Speciallärarbefattningar,
av vilka den i allmän geologi redan nu finnes vid högskolan.

Med anledning av lantmäteriundervisningens
överflyttande till tekniska högskolan föreslås sålunda,
att där skulle inrättas följande befattningar,
nämligen en professur i skiftesläggningslära samt en
personlig professur för professor Rubin i geodesi
ävensom speciallärarebefattningar i matematik II
och matematik III (i båda fil. dr R. Berwald),
marklära, husbyggnadslära II, stadsbyggnadslära,
plånmätning och nivellering, rättskunskap och
jorddelningsrätt, skogsekonomi med skogslära,
jordbrukslära med jordbruksekonomi, allmän byggnadslära med
vägteknik, vattenbyggnadslära II, fiskerikunskap,
arkivkunskap samt fornlämningar och naturskydd.

Kostnaderna för det framlagda förslaget beräknas
till omkr. 106 000 kr. exkl. dyrtidstillägg och
lokalkostnader. Den nuvarande lantmäteriundervisningen
kostar under samma förutsättningar, omkr. 73 000
kr. Skillnaden är dock i verkligheten mindre än
33 000 kr., enär dyrtidstilläggen för s. k. oreglerade
verk, dit lantmäteriundervisningen ännu hör, äro
betydligt högre än för s. k. nyreglerade verk, dit
tekniska högskolan hör. Lantmäteriundervisningen är
fr. o. m. hösten 1931 inrymd i tekniska högskolan
vid Drottninggatan, och någon förändring härutinnan
av större omfattning avses icke ske förrän hela
högskolan överflyttas till Valhallavägen.

Såsom inledningsvis angivits, komma studerande i
den nya lantmäterifackavdelningeri första gången
att intagas höstterminen 1932. Från och med
läsåret 1935/1936 avses den nya fackavdelningen vara
helt utbyggd, och vid utgången av vårterminen
1936 skulle den första årgången lantmätare efter den
nya ordningen kunna utexamineras. Avvecklingen
av den nuvarande lantmäteriundervisningen skulle
taga sin början med läsåret 1932--1933 och -- under
förutsättning att icke ytterligare någon s. k.
kulturteknisk kurs behöver anordnas -- avslutas med
utgången av läsåret 1933/1934, då de sista eleverna
efter den gamla ordningen skulle utexamineras.

Det föreliggande förslaget innebär ett insmältande
i tekniska högskolans organisation av en till
omfattningen väsentligt mindre utbildningsanstalt med,
där så kan ske, bättre utnyttjande av institutionernas
olika resurser. Självfallet är, att en sådan
omgestaltning särskilt för den mindre
institutionen, som i över tjugo år levat sitt självständiga
liv, skall kännas en smula påkostande. Påtagligt är
även att därvid i vissa fall en del önskemål hos den
ena eller andra förespråkaren för särskilda
ämnesområden icke helt kunnat beaktas. Helt naturligt
har också statens behov av att hushålla medfört, att
förslaget fått en sparsamhetens prägel över sig, som
på enstaka håll kan ge anledning till att man anser
undervisningens effektivitet en smula beskuren. Detta
är som sagt erinringar som man här liksom under
andra motsvarande förhållanden har att räkna med.

Det förefaller emellertid som om den stora frihet
som tekniska högskolans kollegium och därmed helt
naturligt i första hand det nya fackavdelningskollegiet
fått att inom ramen för tillgängliga lärarekrafter
ordna med undervisnings- och timplaner m. m.
skall vara ägnad att låta den nya avdelningen
smidigt glida in i den större organisationens
åskådningssätt och arbetsförhållanden. Icke heller behöver den
ekonomiska återhållsamhet som präglar förslaget ge
anledning till några större farhågor. I den mån det
skulle visa sig att framdeles någon förstärkning på en
eller annan punkt verkligen är behövlig -- det gäller
ju här i hög grad statens eget intresse -- torde väl
detta under bättre ekonomiska förhållanden här som
annars kunna ernås.

Den väsentliga tillgången i det nu framlagda
förslaget är emellertid, vad själva undervisningen och
utbildningen beträffar, att lantmäteristyrelsen fått
sina önskemål och krav på lantmäteriundervisningens
modernisering och omorganisation i möjligaste mån
tillgodosedda. Därmed har man också anledning tro
att ombildningen skall vara till lantmäteriets båtnad.
Omorganisationen kan dessutom tack vare undervisningens
förläggning till tekniska högskolan ske för
en kostnad som även under nuvarande förhållanden
bör kunna godtagas. <tab><tab><tab><tab><tab><tab><i>C. K.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
JANUARI 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>JANUARI 1932.</h3>
<tab><tab><tab><tab><tab><tab><tab>(Copyright.)
Genom att med en gasturbindriven kompressor
giva förbränningsluften till en ångpanna ett tryck
av 1 à 1,5 atö kan man intensifiera förbränningen
därhän att ångproduktionen motsvarar en
turbineffekt av 1 000 kW/m<sup>3</sup>. Med masut har man till och
med kommit upp i 1 500 kW/m<sup>3</sup> av eldrumsvolymen.
Gashastigheten är därvid minst 200 m/s och stiger

till 400 m/s. (VDI-Nachrichten h. 4, s. 3, Brown
Boveri Mitteilungen h. l, s. 41.) En ny "steginsprutningspanna"
har konstruerats, som karakteriseras av
att överhettare, ångbildare och ackumulatorer
(behållare) äro helt skilda åt, så att ånga av fullt tryck
kan levereras även om ej fullt tryck råder i
behållaren. Med särskild pump uttages ur behållaren en
liten ångmängd, som i den första överhettaren får
max. temperatur för att i första ångbildaren med en
viss kvantitet matarvatten bilda ånga, som
överhettas i nästa överhettare för att i den därpå följande
ångbildaren generera ytterligare ånga etc. tills
erforderlig ångmängd erhålles. (Brown Boveri Mitteilungen,
h. 1, s. 40.) Två nya kvicksilverångkraftverk
vardera för den dubbla hittills utförda effekten
installeras i Newark och Schenectady. Turboaggregaten äro
dimensionerade för 20 000 kW vid 900 v/m, varvid
110 t/h ånga genereras i kvicksilverkondensorn, som
överhettas till 400° i konvektionsöverhettare ovan
på kvicksilverångpannan, vars tryck höjts med 80 %.
Man väntar en värmeförbrukning av 1 000 kal/kWh.
(General Electric Review, h. 1, s. 8, Power, h. 1, s.
17.) I Hudson Avenue Station har installerats en
160 000 kW tandem-compound turbogenerator för
1 800 v/m, 28 atm och 387°. Generatorn, som utförts
för 200 000 kVA, är den största hittills byggda för
detta varvtal. Ford har anskaffat ett vertikal-compound
turboaggregat för 110 000 kW och 84 atm med
mellanöverhettning och dubbla generatorer för 1 800
v/m. (General Electric Review, h. 1, s. 6.)

Kraftverket Wäggithal består av tvenne vattenkraftstationer
anordnade efter varandra med 230
resp. 185 m fallhöjd. Vertikala francisturbiner i
enheter om 15 000 kW användas. I det övre
kraftverket är anordnad en hydraulisk ackumulering med fyra
vertikala centrifugalpumpar drivna av
synkronmotorer för 3 750 kW och 75 000 l/m, vid en
tryckhöjd av 260 m. Varje enhet består av ett
turbin- och ett pumpaggregat kopplade till en gemensam
transformator för 16 500 kVA, 8,8/50 kV.
(Schweizerischer Elektrotechnischer Verein Bulletin, h. 2,
s, 25.)

Kryssaren Leipzig är försedd med dieselmotorer
för 12 000 hkr för fart upp till 18 knop. Dessutom
installeras 2 st, 30 000 hkr ångturbiner för högre
fart. Den för dieselmotorerna gemensamma
propellerns vingar äro vridbara för att nå hög effekt
vid alla hastigheter. Vid gång med urkopplade
ångturbiner skulle dessas propellrar vålla ett motstånd
motsvarande 3 000 hkr. De drivas därför i tomgång
av elektromotorer med ström från generator, som
med kuggväxel är förbunden med dieselmotoraxeln.
Kraftåtgången blir då ca 500 hkr för de urkopplade
propellrarna. (The Motorship, h. 143, s. 396.)
Ångaren Chippewa, som trafikerar routen
Seattle--Bremerton, var tidigare utrustad med en 1 500 hkr
trippel expansionsångmaskin. Den har nu ombyggts
till färja, varvid en 2 200 hkr dieselmotor insatts,
så att hastigheten stegrats från 13,5 till 16,5 knop
och bränslekostnaden samtidigt minskats med 50 %.
(Motorship [Am.], h. l, s. 36.) Motorfartyget
Selandia byggdes av Burmeister & Wain 1912 för
Ostasiatiska kompaniet. Hon har under dessa tjugu år
tillryggalagt 1 800 000 km. Hon har kostat ca
18 000 kr./år i underhåll, och bränsleförbrukningen
har under åren nedgått med 8 %. Fartyget har
under de gångna åren aldrig varit upplagt vare sig
på grund av dåliga konjunkturer eller för
reparation. (The Motorship, h. 143, s. 382.) Världens
största flodspruta äger New York, som är försedd
med fem Sterling-Viking II bensinmotorer för 548
hkr vid 1 150 v/m. Pumparna förmå lämna 60 500
l/m vid 10,5 atm och 30 300 l/m vid 21 atm. Fyra
av motorerna kunna driva pumpar, varav tvenne
direkt med magnetiska kopplingar. Två propellrar
drivas med 1 065 hkr likströmsmotorer vid 425 v/m.
(Marine Engineering, h. 1, s. 30.)

Armstrong-Siddeley flygmotorerna ha alla sina
typer utom de minsta försedda med
strömlinjeformade cylindrar och lätt avtagbara kåpor över
ventilernas vipparmar. Driftstiden har väsentligt ökats
och en del Jaguar Major motorer ha gått 200 h utan
någon tillsyn. Ett Avro X plan har gått 600 h
utan storrevision. Motorerna lämna nu på 450 m
höjd samma effekt som förut vid marken. (The
Times Trade and Engineering Supplement, h. 708,
s. 451.)

För linjen Frankfurt--Wiesbaden har levererats
tre dieselelektriska motorvagnar för 90 km/h med
80 sittplatser och en 420 hkr Maybachmotor för 1 400
v/m. I Berlin användes försöksvis lättmetall i
spårvagnar, varvid viktsreduktionen blivit 23--29 %.
För Berlin--Hamburg byggas snabbmotorvagnar för
150 km/h och 100 passagerare utförda såsom
kortkopplade dubbelvagnar med plåtvindskydd kring
underredet och försedda med 2 st. 410 hkr
Maybach-motorer och elektrisk överföring. (Zeitschrift des
Vereines Deutscher Ingenieure, h. 4, s. 73.)
Hesselmans bussmotor har med samma axel och stativ som
en bensinmotor 20 % större effekt. Saurer har
200 bildieselmotorer i gång och bygger nu
6-cylindriga motorer för 105 hkr vid 2 400 v/m.
Erfarenheterna från Berlin och London visa, att
bränsleförbrukningen är 30 % lägre än för bensinmotorer
vid samma trafik. (Power, h. 5, s. 165.) I
kombination med gallerstyrd likriktare kan vanlig
industriström av femtio perioder användas för
järnvägsdrift, varvid en kommutatorlös motor med två
arbetsliridningar 30° elektriskt förskjutna samt en
fältlindning användes, som kan kontinuerligt
regleras från 0 till max. hastighet och reverseras,
detta allt utan extra uttag på loktransformatorn.
(Brown Boveri Mitteilungen, h. 1, s. 13.) I U. S. A.
finnas nu 55 000 ånglok och 120 dieselelektriska lok
i drift. Ingersoll Rand har byggt dieselmotorer
till 79 % liärav med en sammanlagd effekt av ca
35 000 hkr. Jämförande totala driftkostnader inkl.
ränta och amortering visa en utgift per driftstimme
av kr. 15:86 för dieselelektriskt lok och kr. 22:52
för ånglok. (Ingeniören [dansk], h. 4, s. 35.) På
New Yorks underjordiska järnvägar accelereras med
0,8 m/s<sup>2</sup> och bromsas med 0,9 m/s<sup>2</sup>. De nya
vagnarna ha 60 sittplatser och 220 ståplatser och äro
försedda med vardera 4 dubbla aluminiumdörrar
på var sida. 92 960 passagerare kunna transporteras
per timme. Vagnsvikten är 38,3 t. Vagnskorgen
är i stor utsträckning utförd av aluminium. Vikten
är per sittplats 630 kg och per person 136 kg.
(Mechanical Engineering, h. 1, s. 41.)

I ett konstsilkespinneri hava installerats tvenne
turbogeneratorer om vardera 2 000 kW för 180
perioder per sekund avsedda för drift av

spinnmotorer för 10 000 v/m. En synkronmotor använd
som faskompensator har byggts för 75 000 kVA vid
514 v/m. Den anslutes till en 240 km lång 220 kV
linje för överförande av 150 MW till Chicago och
startas av en trefasmotor för 3 750 hkr. (The
Electric Journal, h. 1, s. 7.) En förenklad
frekvensomformare har konstruerats, som enbart består av
en motor med speciellt kortslutningsankare och två
statorlindningar. Varje rotorsegment är magnetiskt
skilt från det andra genom omagnetisk metall och
täcker över en sektor motsvarande en plus- och en
minuspol av lindningen från det högre periodtalet.
Lindningen för det lägre periodtalet magnetiserar
flera rotorsegment, vilka sålunda transformera över
energien till motsvarande lindningar för den högre
irekvensen. Genom olika anordning av segmenten
fås olika frekvensförhållande liksom även en
tvåhastighetslindning primärt ger ytterligare
omkopplingsmöjligheter. (Electrical World, h. 3, s. 192.)
För spänningsreglering och skydd mot återtändning
och kortslutning vid likriktare användes ett
styrgaller, som kopplas över motstånd, kontaktor och
strömbrytare till en likströmskälla. Kontaktorskivans
släpborste drives av en synkronmotor.
Genom vridning av kontaktorns skiva intill 120°
kan spänningen regleras från 0 till 100 % och
omkastas. I katodkretsen inkopplas en dämpspole för
utjämning av pulsationerna vid lägre spänningar och
parallellt till likriktaren ligger en kondensator för
borttagande av övertoner. Vid växelströmsomformning
kopplar kontaktorn in likströmskällan med
omväxlande polaritet. (Brown Boveri Mitteilungen, h.
1. s. 10.) I den Hartmanska kvicksilverstrållikriktaren
utgör den vågformigt böjda kvicksilverstrålen med
sin translatoriska rörelse kommutatorn,
som ständigt är i beröring med en elektrod och som
rör sig mot en dubbelelektrod, där omväxlande
kontakt erhålles. En 6-vågig serielikriktare har utförts
för 550 V med en kvicksilverstråle av 4 mm
diameter och 6 m/s hastighet, av vilken 12 cm
utnyttjas. Vikten av denna del av strålen är 25 g.
Omformaren kommuterar normalt 33,3 kW vid 200
A, (Elektrotechnische Zeitschrift, h. 5, s. 98.) Den
nya strömtransformatortyp, som kombinerats med
kabeländförslutningar, har visat sig driftsäker och
användes särskilt för anslutning till distansreläer.
Platsbehovet är ringa. Från att tidigare ha använt
mässing för boxen användes nu Silumin utom för
själva införningsstyeket. (AEG-Mitteilungen, h. 1,
s. 19.) Radiostörningar uppstå från högspänningsledningar
av två olika orsaker, dels av ytterligt små
joniserings- eller koronaurladdningar, beroende på
för höga spänningsgradienter i luften i det
dielektriska fältet, dels av tidvis återkommande
läckströmmar av olika slags laddningar vid de isolerande
ytorna. Vanliga flermantlade stödisolatorer ha tre
speciella punkter, där koronabildning äger rum.
Synlig korona och radiostörningar uppträda vid samma
spänning. Radiostörningar kunna undgås genom
lämplig isolatorkonstruktion, jämn fördelning av det
elektriska fältet samt utfyllnad av vissa delar med
compoundmassa. (Electrical Engineering, h. 1, s. 3.)
Dornig har konstruerat en kvicksilverlampa, som
kan anslutas direkt till växelströmsnät. För att få
en kvicksilverljusbåge erfordras antingen en
spänning av 10 kV eller ett periodtal av 10 p/s. Dornig
kombinerar för detta ändamål sin lampa med en
anordning för serieresonans, dvs. en kondensator med
dämpspole. Lampan består av ett W-formigt öpppet
kvartsrör fyllt med kvicksilver och med en
värmespiral på mitten, så att där bildas kvicksilverånga,
som delar kvicksilverpelaren i två delar, vilka
utgöra elektroderna. (Elektrotechnische Zeitschrift,
h. 1, s. 13.)

Legerat järn med mindre kolhalt än 0,20 % är
lättare att svetsa än vid högre kolhalt. Av de förra
finnas sorter, som ha blott en tredjedel av vanligt
kolståls värmeledningsförmåga men samtidigt med
50 % större utvidgningskoefficient. Vattenkylda
klämbackar av koppar rekommenderas vid
svetsningen, som bör ske snabbt. En tillsats av 1 %
mangan och 1 % kisel i svetsmaterialet befordrar
svetsens kvalitet. Glödgningstemperaturen bör hållas
mellan 1 000 och 1 150°, och glödgningen bör ske
raskt i motsats till vid vanligt järn. Beklädd elektrod
är nödvändig. (Electrical World, h. 4, s. 180.)
Svetsade aluminiumkonstruktioner bliva på samma gång
lättare och mera korrosionsbeständiga. Som
flussmedel användes vid gassvetsning av ren aluminium
klor- och fluorföreningar, varvid svetsen avtvättas efter
fullbordandet. Med gjutna aluminiumlegeringar når
man 50 % hållfasthet, med den tyska legeringen
70 %, med den amerikanska och med Silumin 80 %.
Valsade legeringar äro svetsbara utom de härdade,
vilka hittills motstått alla försök. (Zeitschrift für
Metallkunde, h. 1, s. 19.) Huvudsvårigheten vid
gassvetsning av nickel ligger i gasupptagningen
särskilt syre. Flussmedel och svetspasta innehållande
borax och borsyra användes som medel häremot.
Tillsats av mangan i svetstråden är lämpligt som
reduktionsmedel. Arcatomsvetsning med reducerande
vätgaslåga är lämplig för nickel. Arcogensvetsning
med växelströmsbåge och samtidig gassvetsning
lämpar sig särskilt för monelmetall. (Zeitschrift für
Metallkunde, h. 1, s. 15.) Genom att öka hettan vid
svetsningen ernås bättre tänjbarhet. Med beklädda
elektroder går nian upp från 200 A och 20 V till
750 A och 45 V. En större volym metall jsmälter
därför ständigt och lägger sig under ett smält
slagglager, varigenom gas- och slagginneslutningar lättare
avlägsnas. Dylika svetsar ha provats med gammastrålar
från radium och visade sig fullkomligt felfria.
(Metall Progress, h. 1, s. 56.) Innan metoden med
syrgasskärning var i bruk, var man begränsad till
50 mm plåt, som klipptes mekaniskt. Nu kan man
med syrgas skära 500 till 750 mm tjocka stålstycken
och ej blott rakt utan i varje önskad kurvform och
lutning. Stålet bör förvärmas för att förhindra en
hastigt kylande inverkan, som eljest vållar sorbitbildning
och en nedsättning av hårdheten. Detta gäller
särskilt legerade stål med hög kolhalt. Dessa böra
glödgas omedelbart efter skärningen för att återställa
det perlitiska tillståndet och taga bort spänningarna.
Förvärmningen bör ske till 200 à 250°. (Journal of
the American Welding Society, h. 1, s. 19.) I stället
för att konkurrera böra stålgjutgods och svetsat
profiljärn komplettera varandra, vilket sker genom att
uppdela större stycken, som äro svåra att gjuta helt,
i mindre delar mera lämpade för gjutning, vilka
sammanfogas med svetsade profiljärn. (Die
Elektroschweissung, h. 1, s. 11.) I järnvägs verkstäder ha
brustna lokramar förr måst losstagas för reparation.

Med gassvetsning kunna dessa nu utan vidare
repareras med V-fog. Kostnaden uppgår till endast
5 à 10 % av förutvarande reparationskostnader för
samma arbete. Brustna lokcylindrar svetsas sedan
de förvärmts och kostnaden blir högst 25 % av ny.
Kan cylindern repareras utan att tagas ut, blir
kostnaden endast 10 %. Nötta gejder kunna påsvetsas
med manganbrons. (Journal of the American
Welding Society, h. 1, s. 32.) <tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Bergsstaten.</b> K. m:t har den 4 mars till bergmästare
i östra bergmästaredistriktet utnämnt och förordnat
gruvingenjören i samma distrikt Hans Kræpelien.

<b>Organisationsändringar vid statens järnvägar.</b> Som
Teknisk tidskrift tidigare meddelat (1931, häfte 41, sid.
548), föreslog järnvägsstyrelsen i fjol vissa ändringar
i fråga om styrelsens och järnvägsstatens organisation.
Den huvudsakliga innebörden av dessa ändringar var,
att överdirektörsbefattningen skulle indragas, en
särskild drifttjänstbyrå, under chefskap av en
driftdirektör, inrättas, den nuvarande byråchefsbefattningen vid
förrådsbyrån utbytas mot en förrådsdirektörsbefattning,
vars innehavares tjänsteställning skulle motsvara
verkstadsdirektörens, samt att samtliga sektionsföreståndare
skulle tillhöra 27:e lönegraden.

Den väntade propositionen i frågan är nu framlagd.
Kommunikationsministern har icke i alla dessa
hänseenden ansett sig kunna tillstyrka järnvägsstyrelsens
förslag. Sålunda föreslås i propositionen, att
överdirektörsbefattningen tills vidare endast vakantsättes.
Kommunikationsministern har i likhet med statens
organisanämnd ställt sig tvekande i fråga om lämpligheten av
en fullständig indragning, detta med hänsyn till att
verkchefen bör hava en möjlighet att till en
medhjälpare överlåta avgörandet av en del ärenden. Genom
vakantsättningen öppnas möjlighet att, därest så skulle
visa sig erforderligt, återbesätta befattningen, varjämte
fördelen alltid står till buds, att man äger tillgång till
befattningen och den därmed förenade avlöningen för
mötande av behovet av ställföreträdarskap i vissa fall
för generaldirektören.

Kommunikationsministern har tillstyrkt inrättandet
av en drifttjänstbyrå, vars chef dock enligt statsrådets
mening icke bör äga annan ställning eller avlönas på
annat sätt än styrelsens övriga byråchefer. Däremot
tillstyrkes förslaget om inrättandet av en förrådsdirektörsbefattning.
Innehavaren av denna tjänst, som skulle
vara förrådsbyråns chef, toreslås i propositionen skola
förordnas på viss tid samt erhålla en årlig avlöning av
15 000 kr. Enligt kommunikationsministerns mening
är nämligen förrådsdirektörsbefattningen icke att
jämställa med en vanlig byråchefsbefattning, enär enligt
styrelsens förslag förrådsverksamheten skall ordnas på
sådant sätt, att förrådsväsendet lösgöres ur
distriktsorganisationerna och ställes under förrådsdirektörens
centrala ledning. Med hänsyn till förrådsverksamhetens
stora omfattning och betydelse för verket
(omsättningen har under de senare åren belöpt sig till över
30 mill. kr. årligen) syntes det därför vara av vikt att
organisera verksamheten på sådant sätt, att för
ledningen av densamma kunde vid varje tillfälle påräknas
en fullt kvalificerad arbetskraft.

Den av styrelsen föreslagna uppflyttningen av 32 som
sektionsföreståndare tjänstgörande ban- och
maskiningenjörer samt trafikinspektörer i 27:e lönegraden
anser sig kommunikationsministern av statsfinansiella
skäl ej böra tillstyrka. Däremot finnes intet att
erinra emot att de femton befattningarna å
distriktskanslierna, vilka innehavas av ban- och
maskiningenjörer samt trafikinspektörer såsom medhjälpare åt
distriktscheferna och nu tillhöra 27:e lönegraden, vid
nuvarande innehavares omplacering eller avgång ur
tjänst nedflyttas till 26:e lönegraden. En högre
löneplacering för sektionsföreståndarna torde visserligen i
vissa fall vara berättigad. Då någon minskning i
antalet befattningshavare i 27:e lönegraden icke är
ifrågasatt, skulle emellertid femton befattningar av denna
lönegrad kunna disponeras för sektionsföreståndarskap
i den mån motsvarande minskning äger rum i antalet
befattningar av samma lönegrad å distriktskanslierna.

<b>Nya befattningar i vattenfallsverket.</b> K. m:t har med
tillstyrkande av vattenfallsstyrelsens hemställan (se
Teknisk tidskrift 1932, häfte 4, sid. 40) föreslagit
riksdagen, att inom vattenfallsstyrelsens kraftverksbyrå
inrättas en särskild driftavdelning genom utbrytning av
det nuvarande driftkontoret ur kraftverksbyråns
förvaltningsavdelning. Chefskapet över den nya
avdelningen föreslås skola utövas av en driftdirektör,
förordnad på viss tid samt med ett årligt arvode av 13 000
kr. I samband härmed skulle den förste byråingenjörsbefattning,
som hittills avsetts för driftkontorets föreståndare, indragas.

Likaledes biträder kommunikationsministern
vattenfallsstyrelsens förslag om överförande till ordinarie
stat av en byrådirektörsbefattning å kraftverksbyråns
förvaltningsavdelning, vars innehavare bl. a. har att
bereda frågor om kraftkontrakt av större omfattning
och om prissättning å elektrisk kraft över huvud taget.
Ledigförklarandet av denna befattning bör dock, enligt
kommunikationsministerns mening, ske i vanlig
ordning. Vidare tillstyrkes inrättandet av den föreslagna
förrådsförvaltaretjänsten i Västerås, dock under
förutsättning, att denna ledigförklaras i vanlig ordning.

<b>Vattendomstolarnas organisation.</b> Den väntade
propositionen i fråga om vattendomstolarnas organisation
har nu förelagts riksdagen. För innebörden i de
sakkimnigas organisationsförslag har tidigare redogjorts i
denna tidskrift (1931, häfte 41, sid. 548, samt häfte 49,
sid. 636). Detta gick i korthet ut på att vattendomstolarnas
antal skulle minskas till fyra, därav tre för södra
och mellersta Sverige skulle förläggas till Stockholm,
att vid var och en av dessa domstolar skulle anställas
en vattenbyggnadsteknisk vattenrättsingenjör med
heltidstjänstgöring, att vid den för nordligaste delen av
landet avsedda vattendomstolen skulle anställas en
torrläggningssakkunnig vattenrättsingenjör samt vid de tre
övriga domstolarna gemensamt två dylika
vattenrättsingenjörer, samtliga dessa ingenjörer likaledes med
heltidstjänstgöring. Löneinkomsten för vattenrättsdomarna
föreslogs skola ligga vid en nivå av 18 000--20 000 kr.
och för vattenrättsingenjörerna vid minst 16 000 kr.
årligen, därav lön enligt lönegrad B 30 och fyllnadsbeloppet
i form av dagarvoden. De sakkunniga föreslogo
vidare en höjning med i stort sett 50 % av de avgifter
vilka utgå som bidrag till domstolarnas verksamhet.

I fråga om vattendomstolarnas antal och deras
förläggning ansluter sig justitieministern till de
sakkunnigas förslag. Beträffande domstolarnas
personalorganisation och personalens löneförhållanden innebär
emellertid propositionen avsevärda avsteg från sakkunnigförslaget.
Justitieministern anser, att det nuvarande

antalet vattenrättsdomare (fem) helst borde bibehållas,
men därest en nedsättning av detta antal är ofrånkomlig,
bör antalet i allt fall ej understiga fyra. Däremot
förordar justitieministern, att antalet vattenrättsingenjörer
nedbringas ända till sex, så att till vattendomstolarnas
förfogande skulle stå tre vattenbyggnadstekniska
och tre agrikulturtekniska ingenjörer. Minskningen av
antalet av de sakkunniga föreslagna vattenbyggnadstekniska
ingenjörerna förutsätter en viss omläggning av
den föreslagna domkretsindelningen. Den nordligaste
domkretsen skulle erhålla en vattenbyggnadsteknisk och
en agrikulturteknisk ingenjör, medan de fyra
återstående ingenjörernas tjänstgöring skulle delas mellan de
tre sydligare domkretsarna.

Vattenrättsdomarnas avlöning utgår numera med
15 000 kr. jämte dyrtidstillägg enligt de för oreglerade
verk fastställda grunderna. Enligt propositionen skola
vattenrättsdomarna placeras i lönegrad A2 och
tillerkännas en löneförstärkning med 1 500 kr., varigenom
löneinkomsten kommer att uppgå till 16 500 kr. jämte
nyreglerat dyrtidstillägg.

Den av de sakkunniga föreslagna lönenivån för
vattenrättsingenjörerna hava vattenöverdomstolen,
allmänna civilförvaltningens lönenämnd och
lantbruksstyrelsen på olika grunder ansett vara för hög, medan
däremot statskontoret lämnat den utan erinran. Svenska
teknologföreningen och Svenska vattenkraftföreningen
hava å sin sida framhållit, att någon sänkning av den
av de sakkunniga föreslagna lönenivån ej bör ske, med
risk att eljest för befattningarna kvalificerade krafter
ej komme att stå till buds. Justitieministern har dock
anslutit sig till vattenöverdomstolens mening och
föreslagit, att vattenrättsingenjörernas lön skall utgå enligt
lönegrad B 30, vartill skulle komma en löneförstärkning
genom dagarvoden, som dock ej kan beräknas uppgå till
mer än 700 kr. årligen. En vattenrättsingenjör i
Stockholm skulle alltså kunna påräkna en begynnelselön av
ca 12 000 kr. Vattenrättsingenjörerna komma alltså, om
propositionen vinner riksdagens bifall, att erhålla en
väsentligt större arbetsbörda och en väsentligt lägre lön
än de sakkunniga föreslagit.

Å andra sidan har justitieministern ej haft något att
erinra mot den föreslagna höjningen av vattendomstolsavgifterna.
Det kan i detta sammanhang förtjäna
påpekas, att såväl vattenkraftföreningen som
teknologföreningen tillstyrkt denna för industrien kännbara höjning
endast under förutsättningen, att rekryteringen av
vattendomstolarnas tekniska personal ej försvårades genom
sänkning av den föreslagna avlöningsnivån.

<b>En automatisk remspännare,</b> som till sin idé
visserligen ej är ny men som företer vissa nya och
ändamålsenliga detaljer, är den s. k. Rockwoodspännaren, vilken

<img 1>
Fig. 1. Rockwoodspännaren.
</img>

<img 1>
Fig. 2. Motorn i olika ställningar i förhållande till balansaxeln.
</img>

<img 1>
Fig. 3. Remdrift med kort centrumavstånd, monterad på golvet och
använd för en kompressor. Motorn 10 hkr, hastighet 1 800 v/min.,
motorns remskiva 140 mm i diameter, drivna bkivan 700 mm i diameter,
centrumavståndet 635 mm.
</img>

<img 1>
Fig. 4. Remdrift med kort centrumavstånd för centrifugalblåsmaskin.
Motorn placerad på väggen. Motorns styrka 15 hkr, hastighet 1 200
v/min. Motorns remskiva 150 mm i diameter, drivna skivans diameter
300 mm, centrumavstånd 500 mm.
</img>

särskilt i U. S. A. fått en vidsträckt användning.
Anordningen, som är avsedd att användas vid drift med
korta centrumavstånd, har det utseende som framgår
av fig. 1. På fundamentplattan <i>A</i> äro kring en
balansaxel <i>C</i> monterade tvenne armar <i>B.</i> Med dessa äro
förenade vinkeljärnen <i>D</i> för motorns montering. Genom
att vinkeljärnen äro förskjutbara, kan motorns avstånd
från balansaxeln varieras (fig. 2), så att lämplig
sträckning av remmen erhålles. Medelst justeringsskruvarna
<i>E</i> kan även balansaxeln förskjutas för efterspänning
av remmen; därjämte kan remmens bana i viss mån
korrigeras med dessa skruvar. Enär remparternas
moment i förhållande till balansaxeln ej äro lika stora,
växlar den spänning motorns tyngd åstadkommer i den
strama parten med motorns rotationsriktning.

Anordningen säges lämpa sig särskilt väl vid drift med
läderremmar, framställda enligt en speciell
mineralgarvningsmetod. Enligt uppgift har man vid dylika
remmar lyckats nedbringa slirningen till mindre än 1,5 %.

Apparaten kan användas vid såväl stående (fig. 3)
som hängande motorer (fig. 4).


</chapter>
<chapter name="INSÄNT">
<h3><i>INSÄNT</i></h3>
<b>Vägprofessuren.</b>

Till Redaktören för Teknisk tidskrift.

Anhålles om benäget införande av nedanstående:

I Teknisk tidskrifts häfte 8 av den 20 februari 1932
har signaturen C. K. infört en artikel under rubriken
"En svårbesatt professur". Artikeln är värd allt
erkännande på grund av den lugna saklighet, varmed
insändaren behandlar denna högaktuella fråga. Till
förebyggande av missförstånd bör redan nu framhållas, att
avsikten med detta inlägg ej är att komma med något
bemötande. Fastmer är undertecknad böjd för att i
det väsentliga instämma med signaturen C. K., men det
torde måhända vara till gagn, om frågan ytterligare
ventilerades. Utan tvivel är det av stor vikt, att
professuren besattes med rätt person, enär ämnet,
vägbyggnad och kommunikationsteknik, icke allenast är
vidlyftigt utan även utomordentligt viktigt främst med
hänsyn till vägteknikens frammarsch i våra dagar. Att
det blir en krävande post, kan säkerligen icke bestridas.
De specialområden, som den blivande professorn skall
behärska, bliva dessutom flerfaldiga, och här nedan
skola de viktigaste beröras. Som undervisare i
vägteknik bör han givetvis äga en ingående praktisk
erfarenhet som vägbyggare och undersökningsförrättare,
så att han härvidlag kan bibringa eleverna undervisning
ej mindre om rätta användandet av vägbeläggningar av
olika slag, såväl enkla som permanenta, än även om
deras ekonomiska lämplighet under skilda förhållanden,
mea avseende på klimat, trafikintensitet m. m., m. m.
Han bör likaså kunna lämna orientering om, huru våra
vägarbeten böra administreras och bedrivas, så att
största och bästa ekonomiska utbyte erhålles. Särskilt
bör understrykas vikten av vad sist sagts, då just i
detta fall mångfaldiga fel begås inom åtskilliga delar
av vårt land, i första hand beroende på vederbörandes
bristande utbildning och erfarenhet. Vid sidan härav bör
han behärska vägunderhållstekniken, såväl sommar- som
vinterväghållningen, för att kunna meddela eleverna
kunskap om, huruledes med små medel goda resultat
kunna uppnås. Han bör jämväl behärska väglagens
mångskiftande spörsmål och vägadministrationen
alltifrån högsta ort i departementet ned till vägstyrelserna,
förbi k. väg- och vattenbyggnadsstyrelsen och
länsstyrelserna samt väl känna till länsstyrelsernas och
vägstyrelsernas arbetssätt. Härmed vill jag dock icke
ha sagt, att den blivande professorn ej bör ha sin
uppmärksamhet riktad på den vetenskapliga utvecklingen
av vägtekniken såväl inom som utom landet, men det
kan ifrågasättas, om ej undervisningen bör läggas
övervägande på praktisk bog. Själv har undertecknad, som
lämnade högskolan i början av århundradet, en bitter
erfarenhet av alltför mycket teoretiserande. På den
tiden fanns ju knappast vägtekniken till, men järnvägsbyggnad
stekniken var väl desto mera aktuell. När jag
slutade Teknis hade icke någon undervisning lämnats
i praktisk järnvägsbyggnadsteknik. Jag visste icke
grunderna för en järnvägsundersökning ej mindre för
en järnvägsbyggnads organisation; hela undervisningen
förnöttes i ofruktbara teoretiska grubblerier om
rälshuvudens, rälsskarv järns och dylikas hållfasthetsberäkningar,
spörsmål, som visserligen kunna ha sitt
intresse att äga kunskap om, men som säkerligen
flertalet av eleverna ej hade minsta nytta av i det
praktiska livet. Detta nu i huvudsak om vägtekniken.

Järnvägsbyggnadstekniken befinner sig visserligen
för närvarande ej i förgrunden, men det kan ju hända,
att ytterligare järnvägsanläggningar, särskilt då
dubbelspårs- och bangårdsombyggnader, komma till stånd,
och därför bör denna gren ej lämnas helt ur räkningen.
Vi ha dessutom den viktiga frågan om järnvägarnas
banunderhåll, vilken det gäller att klarlägga särskilt
med tanke på den ekonomiska sidan av saken.
Kanalbyggnadsväsendet torde falla utanför denna professur
och får väl räknas tillhöra vattenbyggnadsområdet.
Kommer så frågan om den rena kommunikationstekniken,
vilket ämne även blir synnerligen vidsträckt.
Här gäller det att klarlägga de synnerligen svåra
problemen rörande de inbördes förhållandena mellan
järnvägs-, automobil- och kanaltrafiken. Huruvida
flygtransporterna skola räknas hit, torde väl för
närvarande knappast kunna sättas ifråga. Här
gäller det sålunda att ha kännedom om biltrafikens
och järnvägarnas -- såväl de statligas som de
enskildas -- ekonomiska möjligheter, organisationsformer,
taxeförhållanden, nedsättningspolitik o. d., vilket allt
är frågor, vilka förutsätta ett ingående praktiskt
studium. Göromålen bliva sålunda mångskiftande, och
den blivande professorn får en synnerligen
maktpåliggande uppgift. Säkerligen är det också med tanke
härpå, som en uppdelning varit ifrågasatt i så avseende,
att vägtekniken kommer för sig. Jag tror, att detta
är riktigt och anser även en sådan lösning av frågan
ur ekonomisk synpunkt vara möjlig, då det icke torde
vara uteslutet, att av de medel, som av automobilskattemedlen
anvisas att utgå till s. k. forskningsändamål, kan utbrytas
det belopp, som erfordras för att få
avlöning till en professur i enbart vägteknik. Detta
skulle säkerligen förenkla en lösning av frågan.

Artikelförfattaren i tidskriften av den 20 februari
beklagar, att frågan om professurens tillsättande kommit
i en återvändsgränd. Jag tror icke så är fallet, ehuru
högskolans kollegium för närvarande ej ansett sig
kunna förordna någon av de nu sökande. Likaså delar
jag ej heller den uppfattningen, att inom landet ej
finnes kompetent person. Vi behöva säkerligen ej
härvidlag söka oss utomlands. En dansk eller norrman, som
det närmast kan bliva tal om, skulle antagligen behöva
åratal, innan de behärskade den svenska vägteknikens
skiftande problem- på sådant sätt, att dessa kunde göras
fruktbärande för eleverna. Så olika äro förhållandena
inom de tre nordiska länderna.

Den frågan kommer emellertid osökt fram, av vilka
anledningar de, som anse sig vara kompetenta, ej
anmäla sig som sökande. Ja, då kommer man in på en
hel del kombinationer. Många kanske ej ens veta om,
att platsen är ledig på grund av dels mycket eget
arbete, dels ock möjligen utomlandsvistelse. Andra äro
för tillfället bundna av göromål, vilka de av ekonomiska
skäl ej anse sig kunna utan vidare avbryta. Andra
åter kanske ej anse sig ha några utsikter på grund av
avsaknad av militära väg- och vattenbyggnadsgrader
osv., skäl i all oändlighet sålunda. De, som på angivna
grunder ej söka, få givetvis skylla sig själva, men jag
håller före, att kompetenta personer nog finnas inom
vårt land. Allt talar för att än ytterligare försök böra
göras att finna rätta mannen, ehuru längre uppskov än
till nästa höst dock ej bör sättas ifråga, ty givet är, att
för de studerandes vidkommande större dröjsmål blir
till uppenbar skada. <tab><tab><tab><tab><tab><i>D. K. M.</i>

Förestående föranleder till den reflexionen, att
D. K. M. nog i högre grad än undertecknad anser, att
undervisningen vid tekniska högskolan bör inrymma
vägadministrativ utbildning. Vägprofessorn förmenas
nämligen böra "behärska väglagens mångskiftande
spörsmål och vägadministrationen alltifrån högsta ort i
departementet ned till vägstyrelserna, förbi k. väg- och
vattenbyggnadsstyrelsen och länsstyrelserna samt väl
känna till länsstyrelsernas och vägstyrelsernas
arbetssätt". Resonemanget vore möjligen riktigt, om det
gällde att för exklusiv statstjänst utbilda ett större
antal vägingenjörer pr år. Detta är ej fallet. Vägadministrationen
består av ett 50-tal ingenjörer, vilket betyder

att vid fortfarighetstillstånd den ungefärliga nyrekryteringen
pr år för statens del blir två ingenjörer. Även
om antalet möjligen kan bli det dubbla med hänsyn till
rekryteringsbehovet bland vägentreprenörer och
konsulterande m. fl., synes detta dock allt för ringa för att
motivera införandet av för <i>tekniska</i> högskolestudier så
pass speciella läroämnen som författningspraxis och
rutinarbete inom vägadministrationen.

Vill man behålla bilskattemedlen tämligen ograverade
för vägväsendet, så är det nog farligt -- såsom D. K. M.
gjort -- att påyrka dessas användning för nya -- låt
vara vägväsendet närstående -- områden, i detta fall en
vägprofessur. Ur extrem budgetsynpunkt är bilskattemedlens
reserverande för visst ändamål en styggelse och
försiktigheten bjuder att icke sträva efter att utveckla
denna särbudget, varigenom vägväsendets privilegierade
ställning lätt äventyras. Det skulle endast ge ökad
styrka åt deras krav, som redan nu vilja använda en del
av bilskattemedlen till allmänna statsutgifter.

Slutligen må erinras, att det i artikeln i häfte 8 stod,
att det för närvarande <i>såvitt kunnat utrönas</i> icke finnes
någon fullt professorskompetent person i landet som
vill åtaga sig undervisningen i ifrågavarande ämne.
Det förefinns ingen anledning att rucka härpå. <i>C. K.</i>

</chapter>
<chapter name="PROGRAM VID SVENSKA TEKNOLOGFÖRENINGENS ÅRSMÖTE I STOCKHOLM
DEN 17 OCH 18 MARS 1932 OCH ORDINARIE STÄMMA DEN 17 MARS 1932.">
<h3>PROGRAM VID SVENSKA TEKNOLOGFÖRENINGENS ÅRSMÖTE I STOCKHOLM
DEN 17 OCH 18 MARS 1932 OCH ORDINARIE STÄMMA DEN 17 MARS 1932.</h3>
<b>Torsdagen den 17 mars:</b>

<i>Årsmöte i Grand Hotels stora sal.</i>

<b>Kl. 10,30.</b> Mötets öppnande.
<i>Realiteter bakom de senaste händelserna i Ostasien,</i>
föredrag av major <sc>Hugo v. Heidenstam.</sc>
<i>Distributionens rationalisering,</i> föredrag av direktör
<sc>Assar Gabrielsson.</sc>
Lunch. (Bord reserverade i Grand Hotel Royals
matsal: Smör, bröd och varmrätt kr. 1:50. Dryck extra.)

<b>Kl. 14,30.</b> <i>Olja eller bensin,</i> diskussion med
inledningsföredrag av professor <sc>E. Hibendick</sc> och docent
E.  <sc>Norlin.</sc>
(De, som önska deltaga i diskussionen, böra helst
i förväg anmäla sig till sekreteraren.)

<i>Ordinarie stämma å Restaurant Gillet.</i>

<b>Kl. 19,30.</b> 1) Inval. 2) a. Styrelsens berättelse över
föreningens verksamhet under år 1931. b. Styrelsens
berättelse över föreningens ekonomi under år 1931.
c. Revisorernas berättelse för år 1931. d. Beslut
angående ansvarsfrihet för styrelsens förvaltning
under år 1931. 3) Val av ordförande, 2 vice
ordförande samt 3 ledamöter och 5 suppleanter i
föreningens styrelse för år 1933. 4) Val av 3 revisorer
och 2 revisorssuppleanter för granskning av
styrelsens förvaltning under år 1932.

<b>Kl. 20,00.</b> 5) <i>Några vägar för tillgodogörande av den
tekniska pressen,</i> diskussion med inledningsföredrag
av civilingenjör <sc>Frithiof F:son Holmgren.</sc>
Supé. (Stort smörgåsbord, småvarmt, pilsner, kaffe
och servis: 5 kr. Supébiljetter lösas i hallen före
sammanträdets början.)
6) <i>Djungel, djur och maharadjor,</i> skildrade av
civilingenjör <sc>Bo M. O:son Hellström.</sc>
Nachspiel.

<b>Fredagen den 18 mars:</b>

<i>Årsmötets fortsättning i Grand Hotels stora sal.</i>

<b>Kl. 11,00.</b> <i>Ångkraft inom industriell drift i Finland,</i>
föredrag av diplomingenjör <sc>Harald Fridlund.</sc>
Lunch. (Bord reserverade i Grand Hotel Royals
matsal. Smör, bröd och varmrätt kr. 1:50. Dryck extra.)

<b>Kl. 13,30.</b> <i>Vattenkraft och ångkraft i den allmänna
kraftförsörjningen i Sverige,</i> föredrag av driftchefen,
civilingenjör <sc>Karl-Gustaf Ljungdahl.</sc>
<i>Diskussion</i> i anslutning till dagenä båda föredrag.
(De, som önska deltaga i diskussionen, böra helst
i förväg anmäla sig till sekreteraren.)

<b>Kl. 19,30.</b> <i>Grand Hotels festvåning. Middag</i> med
damer.
Kabaré vid kaffet. Samkväm och dans. <i>Högtidsdräkt.</i>

Placeringsplan för middagen upprättas den 16 mars,
varför skriftliga anmälningar då böra vara
föreningens kansli (Brunkebergstorg 20, Stockholm 16,
postbox 1028) tillhanda.

Även den 17 mars utlämnas middagsbiljetter å
mötesbyrån, som dock icke därvid kan garantera
hänsynstagande till önskemål om placering.

Pris för herre 12 kr., för dam 10 kr. (Dricksvaror
<i>efter</i> avec till kaffet ingår ej i priset.)

Tillträde till kabaré och bal efter middagen
medgives (även för teknologer med damer) mot lösande
av supébiljett till 5 kr. per person.

För dem som löst sådan biljett serveras supé i en
av Grand Hotels matsalar kl. 20,30.

<i>Mötesbyrån</i>
är förlagd till Svenska teknologföreningens lokal,
Brunkebergstorg 20, t. o. m. den 16 mars, och är
öppen kl. 9,30--16,30.

<i>Den 17 mars</i> kl. 10-15 hålles mötesbyrån öppen å
<i>Grand Hotel.</i>

<b>DAMERNAS PROGRAM.</b>

<i>Damkommitterade.</i>

Fruarna Ebon Huldt, Alma Lagrelius, Mandis Klemming,
Sigrid Magnusson, Astrid Serrander och Ellen Nauclér.

<b>Torsdagen den 17 mars:</b>

<i>Grand Hotels stora sal.</i>

<b>Kl. 10,30.</b> Mötets öppnade.
<i>Realiteter bakom de senaste händelserna i Ostasien,</i>
föredrag av major <sc>Hugo von Heidenstam.</sc>

<b>Kl. 12.00.</b> Avfärd med förhyrda bussar från Grand
Hotel till <i>Blomsterfondens</i> nya bostadshus,
Ringvägen 105.

<b>Kl. 12,15.</b> Lunch.

<b>Kl. 13,15.</b> Föredrag av fröken <sc>Alma Hedin</sc> om
<i>Blomsterfondens verksamhet,</i> varefter lokalerna i fondens
nya hus beses.

Biljetter till pris 4 kr. per person, inberäknat
bussfärd och lunch, beställas å mötesbyrån senast
den 16 mars.

<b>Fredagen den 18 mars:</b>

<b>Kl. 14,30.</b> Samling vid Kungl, operans personalentré
vid Jakobstorg. Operans scen med belysningsanordningar
m. m. samt ateljéer beses under sakkunnig
ledning. Uppvisning av elever vid balettskolan.

Biljetter till pris av 1 kr. per person lösas å
mötesbyrån senast den 17 mars.

<b>KL 19,30.</b> Middag i Grand Hotels festvåning. Kabaré.
Dans.

<h3>Sammanträden, se även annonssida XIV.</h3>


</chapter>
<chapter name="TEKNISK TIDSKRIFT
HÄFT. 12 ÅRG. 62  19 MARS 1933">
<h1>TEKNISK TIDSKRIFT</h1>
<h2>HÄFT. 12 ÅRG. 62  <tab>19 MARS 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Det utrikespolitiska kvartalet, av Rutger Essén, -- Notiser. -- Litteratur. --
Tekniska föreningar. -- Sammanträden.
</chapter>
<chapter name="DET UTRIKESPOLITISKA KVARTALET.">
<h2>DET UTRIKESPOLITISKA KVARTALET.</h2>
<h3>Av <sc>Rutger Essén.</sc></h3>
<poem>Det världsekonomiska läget uppvisar
knappast någon ljusning. -- Något ökad
stabilitet i världens penningväsen. --
Nedrustningskonferensen i Genève synes ge föga
praktiskt resultat. -- Tardieuplanen
utsiktslös. -- Det tyska presidentvalet:
kandidaterna, utsikterna, innebörden. --
Frankrike: de väntade valen till
deputeradekammaren. -- Tardieu som högerns ledare. --
Briands avgång. -- Lavals fall, den nya
ministären Tardieu. -- Briands död. --
Frankrikes politik mot Tyskland. -- Italien
på revisionslinjen. -- Frankrikes planer på
Donau-federation. -- Memel-kuppen. --
Misslyckad Lappokupp i Finland. --
Protektionismens framsteg. -- Englands nya
handelspolitik. -- Förhållandet till imperiet. --
Nationalistseger i Irland. -- Regeringsskifte
i Australien. -- Hårdare metoder i
Indien: Gandhi's häktning. -- Japans
erövring av Mandschuriet: den nya
statsbildningen. -- Shanghai-kriget. -- Den
ostasiatiska krisen och N. F. -- Japan och
Sovjetunionen. -- Japan och U. S. A.
</poem>
<tab><tab><tab><tab>Stockholm den 10 mars 1932.
<i>Det världsekonomiska läget</i> har under de senaste
månaderna haft mycket få ljuspunkter att
uppvisa. Världsprisnivån beräknad i guldvalutor, har
endast beträffande kol, koppar och vete upphört att
sjunka. I fråga om järn, bomull, gummi m. fl. ledande
varor har prisfallet däremot ännu ej hejdats.
Arbetslösheten i Amerika och Tyskland har ytterligare stigit.
Det sistnämnda landets siffra ligger nu mellan 5 och
6 mill. Tonnageuppläggningen är överallt i världen
större än för ett år sedan, och världshandelns volym
har under sista kvartalet av 1931 sjunkit till
verkliga bottensiffror. Endast i England synes efter
guldmyntfotens övergivande en viss ökad
livaktighet ha inträtt; i varje fall har arbetslöshetssiffran
här ånyo börjat sjunka.

I fråga om <i>världens penningförhållanden</i> råder
alltjämt osäkerhetstillstånd. Vissa ljuspunkter kunna
dock här iakttagas. De för monetära ändamål
tillgängliga guldtillgångarna visa sålunda någon
tendens till ökning; bl. a. ha Indiens dolda guldreserver
efter guldparitetens övergivande i rätt stora mängder
dragits ut i marknaden. I Förenta staterna
förbereder man även s. k. reflation, dvs. en lättnad på
penningmarknaden genom mobilisering för
valutaändamål av hittills undanhållna reserver. Den
engelska och de skandinaviska valutorna ha slutligen
på sista tiden visat en tydlig tendens till
stabilisering vid 70 à 75 procent av den gamla
guldpariteten. Ett definitivt ordnande av världens
penningförhållanden är emellertid omöjligt, så länge
skadestånds- och krigsskuldfrågorna ännu hållas
svävande. En i januari i Lausanne hållen konferens
i dessa frågor blev resultatlös, och de vidare
förhandlingarna måste uppskjutas till sommaren. Under
denna tid förblir visserligen Hoover-moratoriet i
kraft och de löpande internationella nödkrediterna,
framför allt de till Tyskland lämnade, indragas icke,
men den allmänna ovissheten i dessa hänseenden
verkar icke desto mindre starkt nedtryckande världen
runt.

Denna allmänna ekonomiska bedrövelse motsvaras
av icke mindre oro och bekymmer på det rent
<i>politiska</i> området. Här är det i synnerhet <i>trenne</i>
händelser och utvecklingsförlopp, på vilka världens
uppmärksamhet under de sista månaderna varit
koncentrerad. Den <i>första</i> av dessa har varit den
från många håll med stora förväntningar emotsedda
men hittills föga lovande <i>nedrustningskonferensen
i Genève,</i> den andra den vittutseende och ännu ej på
något sätt övervunna <i>japansk-kinesiska konflikten i
den Fjärran Östern,</i> den <i>tredje</i> slutligen <i>den inre
utvecklingen i Tyskland,</i> som tydligt pekar mot den
snara utlösningen av en länge förberedd kris.

<i>Nedrustningskonferensen i Genève</i> öppnades den 2
februari. Den förutvarande engelske utrikesministern
i arbetareregeringen, Arthur Henderson, utsågs till
president. Konferensen var universell så till vida
som även de utom Nationernas förbund stående
makterna U. S. A., Ryssland och Turkiet deltogo. Flera
av världens mest bemärkta statsmän ha såsom
representanter för sina regeringar varit personligen
närvarande i Genève, såsom Sir John Simon för
England, Brüning för Tyskland, Tardieu för Frankrike,
Grandi för Italien, Zaleski för Polen, Litvinov för
Ryssland, Benesj för Tjeckoslovakien m. fl.

Konferensens första stora händelse var framläggandet
genom Tardieu, av det franska förslag, som
kommit att benämnas <i>Tardieu-planen.</i> Dess
huvudprincip är bildandet av en internationell
exekutivmakt i stånd att snabbt ingripa mot fredsstörare.
Denna exekutivmakt skulle konstitueras på så sätt att
de särskilda staterna ställde en del av sina
maktmedel, främst luftstridskrafter, till N. F:s förfogande.
Liksom Genève-protokollet av 1924, med vilket
Tardieu-planen har mycket gemensamt, förutsätter

förslaget även en fast procedur för "angriparens"
fastställande.

Tardieu-planen har vunnit anslutning av Polen,
Jugoslavien och Finland samt, ined vissa reservationer,
av Rumänien, Tjeckoslovakien och Belgien. Den
torde emellertid ha föga utsikter. Mot denna franska
linje, vars huvudtanke är stärkandet av status quo,
alltså frederna av 1919, står en italiensk-amerikansk-brittisk,
som vill inskränka u-båts- och luftkriget
samt genomföra en proportionell begränsning av de
effektiva rustade styrkorna i alla länder men däremot
icke önska skapa någon särskild internationell
exekutivmakt. Holland, Schweiz, Sverige m. fi. stater
arbeta på en utjämning av denna motsättning och
vilja i varje fall bygga vidare på den grund som
lagts av de under mer än fem år verksamma
förberedande nedrustningskommissionerna.

Sedan konferensens allmänna debatt den 24
februari avslutats, har man nu i Genève övergått till
det mera tekniska utredningsarbetet.
Huvudmotsättningarna ha emellertid ännu ej återvunnits.

Vad som dock framför allt förmörkar konferensens
utsikter är det allmänna politiska läget, särskilt
krisen i den Fjärran Östern, som på olika sätt
ådagalagt riskerna av bristande krigsberedskap, och som
även hotar att omstörta det betydelsefullaste av de
hittills vunna nedrustningsresultaten, nämligen den
flottreduktion, som avtalades i Washington 1921--22
och sedan förlängdes och fullföljdes i London 1930.
Även läget i Tyskland motverkar ett positivt resultat,
eftersom Tysklands syfte tillsvidare är
åstadkommande av jämlikhet i rustningshänseende de stora
europeiska nationerna emellan, snarare än
nedrustning, med andra ord ett upphävande av
Versailletraktatens särbestämmelser för Tyskland i detta
hänseende.

Även i övrigt är världens allmänna politiska
uppmärksamhet just nu i mycket hög grad inriktad just
på <i>Tyskland.</i> Det till söndagen den 13 dennes
utsatta <i>folkvalet av rikspresident</i> artar sig till en
betydelsefull och till sina konsekvenser oberäknelig
kraftmätning mellan "Weimar-partierna" och
"Harzburg-partierna", dvs. mellan socialdemokraterna och
den demokratisk-parlementariska republikens
borgerliga anhängare å ena sidan och de nationella partierna
å den andra. Vid sidan härav gå kommunisterna som
alltid fram med en egen kandidat, Thälmann. De
beräknas kunna nå ett maximum av 6 mill. röster.
För val i första valomgången fordras absolut
majoritet bland de minst 30 mill. röstande. Den gamle
rikspresidenten Hindenburg har under rikskansler
Brünings påverkan förmåtts att ännu en gång ställa upp
sig. Bakom Hindenburgs kandidatur stå denna gång
främst socialdemokraterna, de borgerliga demokratena
och centrum, alltså samma partier som vid förra
rikspresidentvalet 1925 våldsamt bekämpade den
gamle fältmarskalken och då förklarade hans val
skola betyda ett dråpslag mot Tysklands anseende i
utlandet. Weimar-partierna räkna på absolut
majoritet för Hindenburg i första valomgången, men detta
är högst ovisst, då många socialdemokrater kunna
väntas avhålla sig eller rösta på Thälmann och
partiförhållandena bland valmännen för övrigt sedan
senaste riksdagsvalet hösten 1930 i hög grad
förskjutits till de nationella partiernas förmån.

"Harzburg-fronten" har emellertid ej  lyckats bevara
sin enighet inför presidentvalet. Nazisterna gå
tram för Hitler, vilken i rätt tid före valet gjorts till
tysk medborgare. De tysknationella och Stalhelm ha
däremot uppsatt en egen kandidat, överstelöjtnant
Düsterberg. På grund av denna splittring torde
någon utsikt för de nationella partierna att vinna första
valomgången icke finnas.

Hindenburgs seger den 13 mars är sålunda möjlig
men ingalunda viss. Ernår han ej den erforderliga
absoluta majoriteten, inträder en mycket oviss
situation. Sannolikt samla sig då de nationella partierna
till den andra valomgången -- den 10 april -- om en
gemensam kandidat, kanske en Hohenzollernprins. I
senare fallet väntas Hindenburg återtaga sin
kandidatur, och i varje fall kan ett enat nationellt block
i andra valomgången -- då endast relativ majoritet
är erforderlig -- lätt vinna seger.

Under allt detta växer spänningen, och möjligheten
av en national-socialistisk kupp har kommit betydligt
närmare -- särskilt givetvis för det fall att de
nationella partierna lida ett knappt nederlag vid själva
valet. Om de återigen segra på legal väg är
ävenledes en vittutseende inre omdaning av Tyskland att
vänta. Nästa etapper i detta hänseende bli
lantdagsvalen i Preussen i maj och de nya riksdagsvalen, som
sannolikt ej länge kunna undvikas. Även efter en seger
för Hindenburg kan på denna väg en nationalsocialistisk
regim komma till stånd. Otvivelaktigt skulle
en regering av denna riktning inom den allra
närmaste framtiden komma att taga en del högst
vittutseende och betydelsefulla utrikespolitiska initiativ.

Så länge detta ovissa läge i Tyskland icke klarnat
hålles hela den europeiska politiken i avvaktan och
spänning. Tysklands förestående avgörande är
därför något mycket mer än enbart en inre tysk
angelägenhet. Hur detta avgörande än faller kommer det
att ha världshistoriska konsekvenser.

En alldeles särskilt direkt inverkan kommer den
tyska utvecklingen att få på läget i <i>Frankrike.</i> Även
här äger under våren ett val rum -- de vart fjärde år
återkommande nyvalen till deputeradekammaren. I
det nuvarande franska parlamentet balansera höger
och vänster tämligen jämnt -- majoriteten och
ministerkriserna ha under de sista åren avgjorts av en
liten obestämd mittgrupp, som än gett utslag åt
höger än åt vänster, dock oftast åt höger. Självfallet
bör man i fråga om de franska partiernas karaktär
icke låta sig förvillas av deras benämningar, vilka av
traditionella skäl även ifråga om rena högergrupper
låta starkt revolutionära och radikala.

Som den franska borgerliga högerns främste man
efter Poincarés av sjukdom framtvungna tillbakaträdande
gör sig allt tydligare <i>Tardieu</i> gällande. I
varje fall har efter Poincaré på denna sida icke något
mera samlande namn än hans framträtt, och den
förening av fasthet och smidighet som Tardieu vid mer
än ett tillfälle visat har alltmer stärkt hans auktoritet.

Vid årsskiftet syntes ministären Laval-Briand-Tardieu
efter de framgångar den vunnit intaga en
stark ställning. Emellertid framtvingades en
rekonstruktion genom krigsministern Maginots död och
genom Briands av hälsoskäl betingade avgång, bägge
i januari. Till krigsministerposten överflyttades
Tardieu från jordbruksdepartementet och Laval själv
övertog den av Briand under över sju år oavbrutet

innehavda utrikesministerposten. Samtidigt skedde
emellertid en anknytning åt vänster; socialistradikalen
Herriot ingick i ministären, och tydligen
eftersträvade man att inför nedrustningskonferensen, där
Frankrikes talan främst skulle föras av Tardieti,
uppvisa en enad front. Den inre partioron inför valen
framdrev emellertid redan i slutet av februari en ny
kris, denna gång utgående från senaten och närmast
motiverad av den gammalradikala övre kammarens
ovilja mot kvinnorösträtten, som befaras verka i
klerikal riktning. Resultatet blev emellertid att Laval
helt försvann och att Tardieu som konseljpresident
övertog även den synliga ledningen, varvid även de
radikala elementen lämnade ministären. Överhuvud
har med denna regeringskris en tydlig vändning åt
höger ägt rum i Frankrikes inre politik.

Den 6 mars avled Briand, nära sjuttioårig, och
därmed gick en verkligt historisk gestalt ur tiden. Hans
främsta verk är hans insats i Locarno-politiken av
1925, och den därefter i samband med Stresemann för
några år tillämpade fransk-tyska samverkan fram till
Young-planen 1929 och Rhenlandsutrymningen 1930.
Detta verk har emellertid ännu ej prövats av tiden
eller lett till några verkligt bestående resultat. Vid
Briands bortgång stå Tyskland och Frankrike inför
ett helt nytt skede i utvecklingen av sina mellanhavanden.

Vad det här närmast gäller är -- oberoende av alla
eventuella inre omvälvningar i Tyskland -- <i>det
slutliga avskrivandet av skadeståndet.</i> Redan den 9
januari förklarade rikskanslern Brüning att Tyskland
varken nu eller framdeles såg sig i stånd att
verkställa några vidare skadeståndsbetalningar. Detta
vet all världen -- utom större delen av den franska
väljarkåren, för vilken det verkliga läget i detta
hänseende aldrig klargjorts. Frankrikes erkännande
av sakläget måste emellertid under innevarande år
givas. Den franska valkampanjen kommer helt visst
att försvåra detta, men skulle ett franskt krav på
ytterligare skadestånd verkligen alltjämt upprätthållas
blir Frankrike fullständigt politiskt och ekonomiskt
isolerat -- en position som för landet vore outhärdlig,
Frankrikes politiska problem mot Tyskland just
nu består därför främst i genomförandet av denna
nödvändiga anpassning. Detta blir en ofrånkomlig
men föga lockande uppgift för den nya ministären
Tardieu. Vad denna i realiteten tager sikte på är
ernåendet av politiska och andra kompensationer för
skadeståndsanspråkens uppgivande. Några dylika
vill man emellertid på tyskt håll icke veta av.

<i>Italien</i> har för sin del redan tydligt och klart slagit
in på fredsrevisionslinjen. I januari publicerade
Mussolini en serie högeligen uppmärksammade
artiklar, vari han helt anslöt sig till den tyska
ståndpunkten i detta hänseende. Jämsides med denna klara
frontställning mot skadestånd och krigsskulder går
en italiensk kontinentalpolitik som främst anknyter
till Grekland, Albanien, Österrike och Ungern samt
över dessa söker politisk samverkan med Tyskland.

Mot detta italienska system synes Frankrike
närmast arbeta för en slags ny <i>Donau-federation</i> under
franskt inflytande. Den svåra ekonomiska kris,
varunder agrarstaterna kring Donau, framför allt
Rumänien och Ungern, i så fruktansvärd grad lida, spelar
i viss mån dessa franska planer i händerna, och den
franska kreditpolitikens resurser ha under senare
tid icke utan framgång utnyttjats i samma syfte.
Ungerns fleråriga samverkan med Italien synes
emellertid kunna tåla även denna belastning.

Ett utslag av den våldsamma värdeminskning som
Nationernas förbunds auktoritet på sista tiden
utsatts för torde man få se i den kupp <i>Litauens</i>
regering genomfört i <i>Memel,</i> en stad, vilken som bekant
1924 tilldelades Litauen efter att tidigare ha stått
under segermakternas gemensamma förvaltning. Den
tyska befolkningens rätt till självstyrelse inom
området i fråga blev likväl vid detta tillfälle högtidligt
internationellt garanterad. Denna rätt har emellertid
litauiska regeringen nu flagrant åsidosatt genom
att egenmäktigt häkta det tyska förvaltningsrådets
president, avsätta dess medlemmar och ersätta dem
med litauer. Tyskland har dragit affären inför N.
F:s råd och vädjat till Memel-traktatens
signatärmakter, vilka emellertid ännu ej tagit definitiv
ståndpunkt i saken.

I <i>Finland</i> har under de sista veckorna ett
statskuppförsök från den antikommunistiska och
antisocialistiska Lapporörelsens sida avvecklats, utan att
de tidvis hotande sammanstötningarna med
regeringens trupper på någon enda punkt kommit till
stånd. Aktionens syfte är ej klart; närmast avsågs
genomdrivande av undantagslagar även mot
socialdemokraterna, eventuellt även upprättande av en
Lappo-diktatur. Saken synes emellertid ha varit
improviserad och illa förberedd, skyddskårernas flertal
följde icke Lappoledarna, och dessa senare ha nu
arresterats, under det deras kårer frivilligt upplöst sig.

På det <i>handelspolitiska</i> området fortsätter den
nationella protektionismen sitt segertåg. Tyskland
utbygger sin agrarprotektionism, senast med högt
tullskydd för smör, även Holland, länge
frihandelsvänligt, visar tydliga tendenser att övergå till
strängare tullpolitik. Sedan nu även England
anslutit sig till detta system kan dess världsseger anses
avgjord. Hela detta för världshandeln och
världsekonomien olycksaliga tillstånd kan i varje fall
framdeles endast övervinnas genom aktioner på
<i>internationell</i> basis. Mindre nationella marknader våga
tydligen icke längre utsätta sig oskyddade för
världspris- och världskonjunkturernas hela tryck. Måhända
kan emellertid den sista stora frihandelsmarknadens
-- den brittiska -- avskärmande, varigenom
världsprotektionismen så att säga drivits in absurdum och
dess sista säkerhetsventil stängts, just visa sig bli
inledningen till de internationella aktioner, som kunna
visa vägen ur det nuvarande tröstlösa läget.

<i>Den nya engelska handelspolitiken</i> får därför i
nuvarande läge en utomordentlig världsbetydelse. Den
har nu tagit fastare form. Efter de i vissa fall rätt
höga provisoriska importtullar, som infördes i
november, har man nu antagit en generaltariff. Dess
grundval är en 10 procents värdetull å alla införda
varor, undantagandes ett visst antal på en särskild
frilista upptagna. Denna frilista är emellertid
betydelsefull nog, då den omfattar alla de viktigaste icke
beredda livsmedlen och industriråvarorna, sålunda
exempelvis omalet vete, kött, the, bomull, ull och
andra textilråvaror, hudar, gummi, järn- och
tennmalm, svavel, pitprops, pappersmassa och
tidningspapper -- däremot ej trävaror i allmänhet. Ett
särdeles betydelsefullt drag i det nya engelska

tullsystemet är vidare tillsättandet av en tariffkommission,
som skall fungera permanent och äga rätt föreslå
regeringen för omedelbar tillämpning modifikationer i
den gällande tulltariffen. Denna kommer också med
all säkerhet att begagnas som ett vapen i en aktiv
handelspolitik, inriktad dels på ett närmare
ekonomiskt sammanslutande av imperiet, dels på lättande
av världshandelsmarknaden i allmänhet genom
internationella avtal på bred basis. Av de nordiska
länderna kommer framför allt <i>Danmark,</i> med dess starka
beroende av sin livsmedelsexport till England, att
nödsakas träffa en särskild handelspolitisk uppgörelse
med London-regeringen, eventuellt innebärande
Danmarks ingående i den stora brittiska handelsgemenskapen,
dvs. en ekonomisk anslutning till imperiet.

Frihandelsvännerna inom den brittiska regeringen
hade vid tulldebatterna frigjorts från det eljest
rådande solidariska regeringsansvar, som hittills varit
en av den brittiska parlamentarismens grundprinciper.
Häri ligger onekligen ett märkligt tidens tecken
och ett nytt bevis på de gamla parlamentariska
regeringsformernas upplösning inför de moderna
tidsförhållandenas påfrestning. Den mest uppmärksammade
parentationen över den gamla frihandeln hölls i
överhuset av (numera) lord Snowden.

Den nya brittiska tulltariffen kan emellertid,
paradoxalt uttryckt, betecknas som ett instrument för
genomdrivande av världsfrihandel. Den syftar
emellertid självfallet även till <i>imperiets
handelspolitiska sammanslutning.</i> Dessa båda syften kunna helt
visst i framtiden mer än en gång komma att kollidera
med varandra. Detta framför allt därför att Kanada,
Sydafrika, Australien, Nya Zeeland och även Indien
på en gång eftersträva egen nationell industriprotektionism
och en privilegierad ställning på den brittiska
hemmamarknaden för sina livsmedel och råvaror.
Att förena dessa motsatser är ofta ett problem
jämförligt med cirkelns kvadratur.

Imperiet har för övrigt som alltid många
svårigheter att kämpa mot. En extra dylik har beretts genom
De Valeras och hans extrema nationalistpartis
(Fianna Fail) seger vid valen i den <i>Irländska
Fristaten</i> i februari. Med hjälp av det lilla irländska
arbetarpartiet kontrollerar nu De Valeras parti det
irländska parlamentet, och han har nu också som
regeringschef övertagit makten efter Cosgrave, vars
regering under åtskilliga svåra år lyckats hålla det
oroliga landet och dess ekonomi något så när
samman. Men lika litet som när general Hertzogs
nationalister för några år sedan vunno makten i
Sydafrika torde några omedelbara steg till utträde ur
riksgemenskapen vara att vänta från De Valeras sida.

Det regeringsskifte, som ägt rum i <i>Australien</i> vid
årsskiftet, har däremot i London hälsats med
tämligen allmän tillfredsställelse. Valen till
förbundsparlamentet resulterade nämligen i ett klart nederlag för
arbetarepartiet i anledning varav dess regering, vars
chef varit Mr. Scullin, avgick och ersattes av en
borgerlig regering under ledning av Mr. Lyons. Detta
betyder tillsvidare slutet på en speciellt australisk
socialistpolitik, rätt skarpt skild från den europeiska,
som på alla områden tillämpat en monopolistiskt
klassbetonad arbetarpolitik och en strängt
nationalistisk handelspolitik samt härigenom, jämte den
allmänna depressionen, burit en stor del av ansvaret för
den finansiella katastrof som under sista året
övergått Australien.

I <i>Indien</i> har den brittiska regeringen och
vicekonungen lord Willingdon efter rundabordskonferensens
misslyckande och oavhängighetspartiets nya
krigsförklaring tvingats tillgripa hårdare metoder. Den 4
januari häktades sålunda Gandhi i Bombay vid sin
återkomst från Europa, och regeringen har sedan dess
gjort resolut bruk av de extraordinära befogenheter
för ordningens upprätthållande som den har till sitt
förfogande för dylikt ändamål. Hittills har denna
politik krönts med framgång. Kongressmännens
(oavhängighetspartiet) inflytande bland massorna
hänger mer på terrorism än på fri och medveten
anslutning till den oligarktiskt organiserade ledningen.
Dragkampen pågår emellertid alltjämt och ännu är
det mycket för tidigt att uttala sig om dess slutliga
utgång.

I den <i>Fjärran Östern</i> har den lokala konflikten i
Mandschuriet nu utvidgats till en kamp som föga
skiljer sig från ett öppet krigstillstånd mellan Japan
och Kina. Det ur japansk synpunkt betydelsefullaste
momentet är och blir emellertid kontrollen över
<i>Mandschuriet.</i> Faktiskt har detta väldiga område
under tiden från oktober till januari fullständigt
erövrats av de japanska styrkorna. Kina kan
svårligen återtaga det -- dess centralregering har för
övrigt under mer än ett årtionde aldrig ägt någon
effektiv maktbefogenhet här uppe. U. S. A. och Ryssland
synas icke komma att ingripa. Den sistnämnda
staten har icke ens nämnvärt reagerat när den japanska
ockupationen utsträcktes över den forna ryska
intressesfären och Japan därmed även kom att direkt
kontrollera Rysslands viktigaste förbindelselinje med
Vladivostok och den ryska kustprovinsen. Övriga
makter kunna intet göra i Mandschuriet. Man torde
alltså få räkna med Japans kontroll över hela
Mandschuriet -- och därmed även över östra Mongoliet
-- som ett fullbordat faktum.

I ekonomiskt och tekniskt hänseende är det Japan
som skapat det moderna Mandschuriet, även om
befolkningen till mer än 95 procent är kinesisk. Den
torde emellertid intet ha att invända mot det
japanska överväldet, som garanterar fred och trygghet.
Detsamma gäller alla i den ostasiatiska handeln i
högre grad intresserade makter -- utom U. S. A.
Härav följer att Englands och Frankrikes medverkan
i mot Japan riktade beslut av N. F:s råd icke varit
alltför allvarligt menade. Bägge dessa makter
acceptera i själva verket det nya läget i Mandschuriet,
och för Japan är ställningen här av sådan vital
betydelse, att någon återvändo ej kan komma ifråga.

Mandschuriet har tillsvidare organiserats som en
nominellt självständig statsbildning. Till dess
statschef har utsetts Kinas siste kejsare, den nu
tjuguåttaårige Pu-yi. Den nya staten står självfallet i allt
väsentligt under japansk överhöghet.

De <i>krigsoperationer runt Shanghai,</i> vilkas öppnande
omkring 1 februari kommo att på ett så fatalt sätt
ackompanjera de tal i Geneve, varmed nedrustningskonferensen
inleddes, ha egentligen mindre framtidsbetydelse
än vad som skett i Mandschuriet. Emellertid har
Japan även mycket stora direkta intressen att
bevaka i Shanghai, och dessa voro onekligen starkt
hotade av den antijapanska agitation och bojkott som
här igångsatts. Landsättningen av trupper,

intagandet av Wusung-forten och erövringen efter hårda
strider av området runt det internationella
settlementet i Shanghai stå emellertid icke i någon rimlig
proportion till detta skyddskrav och utgöra onekligen
direkta krigsåtgärder mot Fanking-regeringen.
Avsikten är helt visst att tvinga denna till godtagande
icke blott av det nya läget i Mandschuriet utan även
av en rad övriga japanska önskemål. Samtidigt
åsyftas också en internationell diversion från vad
som sker i norr. Det kinesiska motståndet har
emellertid av allt att döma varit starkare än den
japanska ledningen väntat och på världsopinionen i
allmänhet har Japans handlingssätt icke gjort något
gott intryck. Huruvida Kinas motstånd nu skall
uppges eller krigsoperationerna fortsättas återstår
ännu att se. Så länge emellertid U. S. A. avhåller
sig från aktivt ingripande torde konfliktens vidare
utveckling bli en sak Kina och Japan emellan.

<i>N. F:s uppträdande i den ostasiatiska konflikten</i>
har starkt kritiserats. I själva verket är emellertid
ett effektivt ingripande av förbundet i den Fjärran
Östern absolut uteslutet och har alltid varit så.
Detta beror dels därpå att Ryssland och U. S. A. stå
utanför förbundet, och dels därpå att ingen stat vill
riskera handelsförluster och eventuellt krigsoperationer
i den Fjärran Östern för att hindra Japan att
uppnå mål, som i de stora europeiska länderna i
och för sig på det hela taget mötas med sympati.
Ogillandet av Japans något brutala metoder är ej
tillräckligt starkt för att ändra detta sakläge. N. F.
förblir därför vanmäktigt i Ostasien, och detta
faktum förändras ej därav, att ordet nu från förbundsrådet
övergått till den <i>extra förbundsförsamling,</i> som
på Kinas yrkande sammanträtt i Genève i början av
mars. Måhända blir det slutliga resultatet för N. F:s
del av dess försök till ingripande i Ostasien endast
det att både Japan och Kina anmäla sitt utträde ur
förbundet, som därefter i ännu högre grad än förut
skulle få karaktär av en europeisk institution.

<i>Japans förhållande till Ryssland</i> är av helt annan
art. Men då Ryssland nu tydligen godtager Japans
kontroll över hela Mandschuriet, kan detta ej gärna
innebära annat än att man i Moskva inser
omöjligheten för Ryssland av att hejda denna utveckling. --
Landets krafter äro bundna på annat håll och
femårsplanen ännu ej slutförd. Ett verkligt krig mot
Japan i denna utkant vore sannolikt utsiktslöst men
skulle dock taga alla Rysslands krafter i anspråk.
I detta läge föredrager Ryssland att prisge
Mandschuriet, även om man därmed i verkligheten också
gör den ryska positionen i kustprovinsen och
Vladivostok ohållbar.

<i>Förhållandet Japan--U. S. A.</i> har däremot genom
den senaste händelseutvecklingen i hög grad
försämrats. I Förenta staterna tänker man ingalunda
på att minska sitt inflytande i Ostasien. Till Kina
anser man sig dessutom sedan länge stå i ett särskilt
nära förhållande. Den amerikanska folkopinionen är
också starkt fientlig mot Japan, och ett intermezzo
av en eller annan art skulle lätt kunna utlösa en
farlig stämning. Något aktivt ingripande synes
Washington-regeringen ej nu avse, men avtalen från
1921--22, om flottstyrkornas begränsning och om
status quo kring Stilla Oceanen, torde komma att
uppsägas. Sannolikt inledes därmed en ny
upprustnings- och politisk spänningsepok vid Pacific.

</chapter>
<chapter name="NOTISER">
<h3><i>NOTISER</i></h3>
<b>John Ericsson-medaljen till C. E. Johansson.</b> Svenska
ingenjörsföreningen i U. S. A. överlämnade den 5
mars vid sin årsbankett i föreningens klubbhus i
Brooklyn John Ericsson-guldmedaljen till uppfinnaren av
precisionsmåttsatserna, hr Carl Edward Johansson,
Eskilstuna, vilken för närvarande är anställd vid Fords
fabriker i Detroit. Ceremonien förrättades av
föreningens ordförande, ingenjör Eric Adolf Löf.

Förut har denna medalj tilldelats prof. Svante
Arrhenius, överingenjören vid Radio Corporation of
America, Ernst Alexanderson, samt kommerserådet A.
Enström.

<b>Mellersta Södermanlands järnväg till staten?</b> K. m:t
har i proposition till riksdagen föreslagit statsinlösen
av Mellersta Södermanlands järnväg på så sätt, att
från järnvägslånefonden skulle till statens järnvägars
fond överföras ett belopp av 442 552 kr., motsvarande
statens kapitalfordran hos bolaget. Detta belopp skulle
av statens järnvägar redovisas sålunda, att det ej
komme att öka det förräntningspliktiga kapitalet.
Aktieägarna skulle vid likvideringen gottgöras med
72 580 kr., motsvarande 10 % av aktiernas nominella
värde.

Järnvägen har en längd av 23 km och förbinder
Skebokvarns station vid statsbanelinjen Stockholm--Göteborg
med Stålboga station vid förutvarande Norra
Södermanlands järnväg, numera tillhörig staten.
Driftinkomsterna hava under senare år befunnit sig i sjunkande.
Genom statens övertagande av Norra
Södermanlands järnväg har den ekonomiska situationen
förvärrats, enär Mellersta Södermanlands järnvägs
transitotrafik i avsevärd omfattning avletts till statsbanorna.
Förflyttningen av Södermanlands regemente från Malma
hed till Strängnäs har även inneburit trafikminskning
för järnvägen.

Järnvägsstyrelsen har ansett banans betydelse för
det egna trafikområdet så stor, att ett nedläggande av
driften vid banan ej kan komma i fråga. Järnvägen hör
vidare järnvägsgeografiskt intimt samman med
statsbanenätet, och därest den införlivas med detta, torde
vissa trafikstimulerande åtgärder kunna vidtagas.
Järnvägsstyrelsen har därför icke velat göra någon erinran
mot bolagets hemställan om en undersökning rörande
järnvägens övertagande av staten.

<b>Statsförvärv av Kinnekulleverken?</b> K. m:t har
begärt riksdagens medgivande till att för inköp av
Kinnekulleverkens egendom och skifferoljeverk ävensom
iordningställande av nämnda oljeverk för fortsatt drift
m. m. må tagas i anspråk ett belopp av 368 500 kr. av
besparade medel å flottans förrådstitlar för kol samt
motor- och pannbrännolja.

Den utredning, på vars resultat propositionen är
grundad, föranstaltades på begäran av 1930 års riksdag
och har utförts av marinförvaltningen och
kommerskollegium gemensamt. Syftet med förvärvet är att
tillförsäkra marinen tillgång på pannbrännolja och
dieselmotorbrännolja för den händelse importen av sådana
oljor skulle spärras. Årsbehovet i fredstid för marinens
(flottan och statsisbrytarna) räkning beräknas för de
närmaste åren komma att uppgå till 18 000 ton

pannbrännolja och 2 000 ton dieselmotorbrännolja, men
behovet kommer efter år 1933 att ökas, i den mån
ytterligare ersättningsbyggnad för flottan beslutes.
Krigsbehovet är givetvis ännu mycket större.

Marinförvaltningen har ansett, att en lagring av
importerad olja icke är tillfyllest för tillgodoseende av
marinens behov vid en eventuell importspärrning, vilken
borde mötas med åtgärder, som åsyftade upprättandet
av en inhemsk produktion. Bland de uppslag i denna
riktning som, framkommit har särskilt en av
bergsingenjör Sven V. Bergh uppfunnen metod för
destillation av olja ur alunskiffer tilldragit sig intresse.
Metoden har provats bl. a. vid Kinnekulle, där åren 1924--1925
ett skifferoljeverk uppfördes och där genom
statens försorg provdrift utfördes år 1929 under
ledning av ingenjörsvetenskapsakademien. Såväl av denna
provdrift som av försökseldningar å flottans fartyg
framgick, att metoden var tekniskt användbar för
framställning av pannbränsle. För erhållande av en
tillförlitlig uppfattning bl. a. av metodens ekonomiska
betingelser samt angående produktens användbarhet
jämväl som brännolja i dieselmotorer anställdes åren
1930--1931 ytterligare försök, vilka utföllo gynnsammare än de
tidigare företagna.

Marinförvaltningen och kommerskollegium hava
beräknat, att den nuvarande anläggningen vid en drifttid
av 275 dygn per år kan årligen producera 770 ton råolja
samt 840 000 ms okondenserbar, brännbar gas (använd
vid kalkbränning i schaktugn). Av den nämnda
kvantiteten råolja beräknas kunna utvinnas 715 ton
pann- och dieselmotorbrännolja samt 55 ton råbensin.
Tillverkningskostnaden per ton råolja har beräknats till 42
kr., i vilken kostnad dock ej ingå kostnaderna för ränta
och amortering å anläggningskapitalet. Dessutom har
förutsatts, att bensintillverkningsskatten skulle restitueras.

Ur Kinnekulleverken skiffertillgångar (15 mill. ton)
skulle ca 440 000 ton brännolja kunna utvinnas.
Landets totala, till oljeframstälming användbara
skiffertillgångar uppskattas till ca 3 000 mill. ton.

Mot de nämnda myndigheternas förslag, att staten
borde förvärva försöksanläggningen å Kinnekulle med
tillhörande skiffertillgångar hava, som torde vara känt,
dels ingenjörsvetenskapsakademien, dels vissa av
försvarsberedskapskommissionens ledamöter gjort vissa
erinringar. Bl. a. har anförts, att den Berghska metoden
nu vore att anse som tekniskt utexperimenterad och att
en av staten driven permanent försöksstation därför ej
vore av behovet påkallad, vidare att den enligt metoden
framställda oljan egentligen vore att anse som en vid
kalkbränningen uppstående biprodukt, och att det
därför vore omöjligt att överblicka de ekonomiska
konsekvenser som kunde komma att uppstå för staten, om
denna skulle driva skifferoljetillverkningen, medan
kalkbränningen vore beroende av ett arrendeavtal. Det
vore ur denna synpunkt lämpligare, om anläggningen
övertoges av ett privat industriintresse, varvid en
begränsad statssubvention för driften möjligen kunde
ifrågasättas. Slutligen har framhållits, att anläggningen
ur krigsberedskapssynpunkt saknade nämnvärd
betydelse och att i denna fråga erfordrades ytterligare
utredning rörande byggnadstid, byggnadskostnader,
personalbehov m. m. för en krigstidsanläggning icke endast
baserad på Kinnekullesystemet utan även enligt andra
tänkbara destillationssystem.

Försvarsministern har emellertid anslutit sig till
marinförvaltningens och kommerskollegii mening och
anser, att en fortsatt försöksdrift bör giva tillfällen till
metodens ytterligare fullkomning, att erfarenheterna
visat, att det privatekonomiska intresset icke lockas av
de nuvarande möjligheterna till inhemsk oljeproduktion,
att ingen annan metod hittills visat sig kunna tävla med
den Berghska i fråga om möjligheten att tillgodose
behovet av inhemsk brännolja, och att Kinnekulleanläggningen
vid behov snabbt kan utbyggas och driften
ordnas så, att en övergång till stordrift kan ske utan
betungande kostnader för tillredningsarbeten.
Marinförvaltningen har preliminärt beräknat, att
Kinnekulleverken på en tid av 7 månader kan utbyggas till en
årlig tillverkningskapacitet av 40 000 ton råolja, varav
skulle kunna utvinnas 33 300 ton pannbrännolja och 3 800
ton dieselmotorbrännolja, eller vad som beräknas
utgöra flottans årliga behov under en neutralitetsvakt.

Försvarsministern föreslår därför, att egendomen
Kinnekulleverken inköpes för ett belopp motsvarande
taxeringsvärdet, 260 500 kr., att för oljeverkets
iordningställande anslås 88 000 kr. och att säljaren gottgöres med
20 000 kr. för vissa kostnader, som han åsamkats för
oljeverket. Därjämte innebär godtagandet av
försäljningsanbudet, att det år 1924 beviljade lånet ur
manufakturförlagslånefonden å 200 000 kr. efterskänkes till
såväl kapital som ogulden ränta. Enligt de preliminära
avtal som träffats angående Utarrendering av
kalkbruksdriften och jordbruksfastigheten skulle sammanlagda
arrendeinkomsten per år uppgå till 13 600 kr.,
motsvarande något mer än 5 % å köpeskillingen.

<b>De nya automobilskattebestämmelserna.</b> Vid
framläggandet av finansplanen för budgetåret 1932/1933
omnämnde finansministern, att han tänkte föreslå en
ökning med 15 mill. kr. i motorfordonstrafikens
beskattning. Den väntade propositionen i detta ämne är nu
förelagd riksdagen. Det har, säger finansministern,
icke synats möjligt att lägga hela denna skatteökning
på ettdera av beskattningsföremålen, fordon, ringar
eller bensin, beroende på att så många hänsyn böra
vägas mot varandra vid fastställande av grunderna för
en rättvis avvägning av skattesatserna. Samtliga
skatteobjekten föreslås i stället skola tagas i anspråk, varvid
av den föreslagna ökningen 8 mill. kr. skola uttagas
genom höjning av bensinskatten, 5 mill. kr. genom
höjning av gummiskatten och 2 mill. kr. genom höjning av
fordonsskatten. Finansministern har vid fastställande
av de för ernående av dessa höjningar erforderliga
skattesatserna räknat med en bredare marginal, än som
under normala förhållanden skulle vara erforderligt.
Dessutom har föreslagits en beskattning av släpvagnar,
vilken beräknas komma att inbringa 200 000 kr. årligen.
I  procent uttryckt betyda de föreslagna nya skattesatserna
en höjning av nuvarande fordonsskatt med ca
11 %, av nuvarande bensinskatt med 25 % och av
gummiringsskatten med 75 %.

Finansministern har icke ansett det möjligt att
begränsa bensinskattens ökning till ett öre per liter utan
föreslår en höjning av två öre. Skatten utgör f. n. 6
öre per liter, vartill kommer en 1931 beslutad
tilläggsskatt om 2 öre per liter. Enligt det nu framlagda
förslaget skulle skatten komma att uppgå till 10 öre per
liter. I detta sammanhang erinrar finansministern om
att bensinpriset år 1927, då skatten fastställdes till 6
öre per liter, utgjorde 31 öre, medan det nu nedgått till
22 öre per liter.

När bensinskatten infördes år 1924, särställdes
motorspriten i skattehänseende, så att skattefrihet
beviljades under fem år, under vilken tid
motorsprittillverkningen ansågs behöva detta stöd för bränslets
inarbetande i marknaden. Befrielsen från skatt har
sedermera utsträckts till den 1 juli 1933, varjämte bestämts,
att skatten från och med nämnda datum och ett år
framåt skulle utgå med 3 öre per liter. Vid
upprättandet av finansplanen har finansministern förutsatt,
att den till 8 öre höjda bensinskatten jämte den
särskilda tilläggsskatten av 2 öre skall utgå jämväl efter
den 1 juli 1933. Skattefrågan måste bliva föremål för
prövning även av nästa års riksdag, i vilket samband
även motorspritens beskattning torde komma att
upptagas till behandling. Därjämte kunna eventuellt andra

motorbränslen (bensol, träkolsgas och s. k. råolja) vid
den kommande behandlingen möjligen ifrågasättas som
skatteobjekt.

Skatten å gummiringar, som f, n. utgör 2 kr. per kg,
föreslås höjd med 1:50 kr. per kg till 3:50 kr.
Konsumtionen under budgetåret 1930/1931 utgjorde c:a 3,6
mill. kg. Om denna konsumtion kommer att gälla även
nästkommande budgetår, skulle höjningen av
gummiringskatten komma att inbringa en merinkomst av 5,4
mill. kr. Även denna höjning torde åtminstone till en
del kunna anses kompenserad genom prisfallet under
senare år, vilket alltefter ringarnas typ utgjort mellan
13,4 och 39,7 %. vid jämförelse mellan priserna åren
1927/1928 och 1930/1931. Vilket avbrott i prisfallet de
nuvarande valutaförhållandena kunna lia orsakat
framgår dock icke ur den i propositionen förelagda
utredningen. Dessutom har emellertid en avsevärd ökning
i ringarnas livslängd kunnat konstateras. I postverkets
diligensrörelse har man från året 1927/1928 till året
1930/1931 kunnat beräkna, att körlängden för ytterdäck
ökats från 25 000 km till ca 37 000 km. ökningen torde
bero såväl på förbättrad kvalitet hos däcken som på
den förbättrade väghållningen.

Den föreslagna höjningen av fordonsskatten åsyftar
tillika en rättvisare fördelning av skattebelastningen å
de olika fordonskategorierna, F. n. ställer sig
skattebelastningen per tonmil ej oväsentligt högre för
personautomobiler i privat bruk än för lastautomobiler och
omnibussar. Sammanlagda skattebelastningen vid den
årskörning, som ansetts utgöra genomsnittskörning för
de olika fordonsslagen (för personvagnar i privat bruk
1 200 mil, för omnibussar 5 000 mil och för lastvagnar
1 800 mil), utgör resp. 14,2, 8,0 och 10,7 öre per
tonmil. På grund av personvagnarnas större hastighet
och därav följande större vägslitning torde en något
högre skattebelastning å denna kategori få anses
motiverad. Den föreslagna höjningen av bensinskatten
kommer att tyngst drabba personautomobilerna, medan
gummiringskattens höjning blir mera kännbar för
lastautomobilerna. Skattebelastningen (bensin- och
ringskatt) kommer efter skattehöjningen att drabba
personbilarna med 11,3 öre per tonmil, omnibussarna med 8,7
öre per tonmil och lastautomobilerna med 11,0 öre per
tonmil räknat. Fordonsskatten bör därför läggas så,
att den per tonmil räknat träffar omnibussarna hårdare
än person- och lastbilarna, samt så, att den
åstadkommer en förskjutning av belastningen från de lättare till
de tyngre fordonen. Efter ingående prövning av olika
alternativ för fordonsskattens beräknande med
bibehållande av tjänstevikten som grundval har
finansministern föreslagit, att skatten för automobiler med ringar
av mjuk kautschuk må utgå med 14 kr. för varje
påbörjat tal av 100 kg av automobilens tjänstevikt,
minskad med 600 kg, dock minst med 60 kr.

För motorcyklar utan bivagn föreslås skatten utgå
med 15 kr. per kalenderår, om tjänstevikten icke överstiger
75 kg, eljest med 20 kr. För motorcykel med
bivagn skulle skatten utgöra 30 kr. per år.

Beträffande släpvagnar föreslås, att skatten per
kalenderår skall utgå med 100 kr. för släpvagn, avsedd
för stadigvarande bruk, och beträffande vilken den
största last och det största antal passagerare, varför
släpvagnen är inrättad, uppgår till 1 000 kg eller
däröver. För annan släpvagn för stadigvarande bruk skall
skatten utgå med 50 kr.

<b>Studieresa till Dnjeprostroj.</b> En studieresa, vari ett
besök vid det mycket omtalade jättekraftverket
Dnjeprostroj ingår som ett väsentligt moment, anordnas
19 april--9 maj i år. Avfärden sker med båt från
Stockholm, och resan ställes över Åbo, Leningrad (4 dagars
uppehåll), Moskva (4 dagars uppehåll), Charkow (2
dagar) och Dnjeprostroj, där deltagarna den 1 maj få
övervara invigningen av kraftverket. Den 2 maj är
anslagen till beseende av anläggningarna i Dnjeprostroj,
Därifrån ställes färden till Kiew, Warszawa, Danzig och
Gdynia, varifrån hemresan sker med båt till
Karlskrona. Resan anordnas genom en av de vanliga
resebyråerna.

<b>Mästarekurs för elektriska installatörer</b> anordnas å
hantverksinstitutet i Stockholm under tiden <i>17--28 maj
1932.</i> Kursen omfattar ca 75 timmars teoretisk och
praktisk undervisning i modernare installations- och
anläggningsteknik med tillhörande planläggnings- och
beräkningsarbeten samt vård, skötsel och underhåll av
elektriska anläggningar av olika slag, allt med
tillämpningar av nu gällande lagstiftning och förordningar.

Undervisningen, som huvudsakligen meddelas i form
av föreläsningar, beledsagade av ljusbilder eller annan
demonstrationsmaterial, omväxlande med praktiska
demonstrationer och övningar, handhaves av välkända
experter på området, representerande bl. a. kommerskollegii
industribyrås elektriska sektion och statens
elektriska inspektion, vattenfallsstyrelsen samt
Stockholms elektricitetsverk.

Kursen är avsedd för behöriga installatörer samt
(på dessas begäran och rekommendation och i mån
av utrymme) hos dem anställda, väl meriterade
verkmästare, förmän och montörer. Kursavgiften är 75
kr., för hantverksföreningens medlemmar 60 kr.

Under tiden <i>9--13 maj</i> anordnas vidare en fem
dagars <i>instruktionskurs i tillämpad elektroteknik,</i> avsedd
för elektriska reparatörer samt driftspersonal i
allmänhet Avgiften för denna kurs är 40 kr.

Närmare uppgifter om kursprogrammen samt rörande
stipendier som bidrag till kurskostnaderna lämnas på
begäran av hantverksinstitutet, Nytorgsgatan 17,
Stockholm.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Industrialism och kultur,</b> av <sc>Johan Åkerman.</sc>
Stockholm 1932. Bokförlaget Natur och Kultur. Pris kr. 2:50.

<b>Den världsekonomiska depressionen jämte efterskrift
om läget okt.--nov. 1931,</b> av <sc>Bertil Ohlin.</sc> Stockholm
1932. Pris kr. 5:75.

<b>Svenska vattenkraftföreningens publikationer,</b> Stockholm.
<i>245 (1932:1). Några elektrotekniska dagsfrågor i
ekonomisk belysning,</i> av <sc>Otto F. Schmidt.</sc> Pris kr. 1:25.

<b>Tekniska samfundets handlingar,</b> Göteborg.
<i>Nr 5, 1931. Diskussion vid Tekniska samfundets
sammanträde den 8 dec. 1931 efter inledningsanförande
av professor J. A. Hedvall: "Är den nutida ingenjörsutbildningen
väl anpassad efter den moderna industriens fordringar?"</i>

<b>Ingeniörsvetenskapsakademien,</b> Stockholm 1932.
<i>Handlingar nr 115. A study ön the Interaction
between the Engine, the Screw Propeller, and the Ship,</i>
av <sc>H. F. Nordström.</sc> Pris kr. 6:25.
<i>Handlingar nr 116. Studier över spänningsfördelningen
i omgivningen av kroppars kontakt jämte tillämpningar,</i>
av <sc>G. Lundberg</sc> och <sc>F. K. G. Odqvist.</sc> Pris kr. 5.

<b>Nomografi,</b> av <sc>Ole Peder Arvesen,</sc> Oslo 1932. Förlag
H. Aschehoug.

<b>Ingeniervidenskabelige Skrifter,</b>
<i>A Nr. 30. Tafeln zur Berechnung von Hochspannungsleitungen
bis 1 000 Km Länge nebst kurzer Theorie,</i> av
<sc>William Rung.</sc> København 1931, Danmarks
Naturvidenskabelige Samfund. Pris kr. 4:50.

<b>Elektrosveisningens anvendelse i U. S. A. særlig med
henblikk på skibsbygning,</b> av P. V. <sc>Jankov</sc> Oslo 1932.
Det norske Veritas förl. Pris kr. 2.

<b>Über den Schmiervorgang im Gleitlager,</b> av <sc>Walter
Nückeb,</sc> Berlin 1932. VDI-förlag. Pris Rm. 5.

<b>Wärmespannungen in Gleichdruckwärmespeichern,</b> av
<sc>Ed. Mayer.</sc> Berlin 1931. VDI-förlag.

<b>Die Wärmeübertragung bei zähen Flüssigkeiten in
Rohren,</b> av <sc>H. Kraussold.</sc> Berlin 1931. VDI-förlag.

<b>Elektrische Hochleistungsübertragung auf weite
Entfernung,</b> utgiven av <sc>Reinhold Rüdenberg.</sc> Berlin 1932.
Julius Springer förlag. Pris Rm 31:50.

<b>Wasserkraft-Jahrbuch 1930/31.</b> München 1931. G.
Hirth förlag.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Karlskrona</b>
höll torsdagen den 28 januari årets första
sammanträde på Stadshotellet under ordförandeskap av
vägingenjör W. Mannerfelt. Ett trettiotal medlemmar hade
infunnit sig.

Ordföranden inledde sammanträdet med en
parentation över en av föreningens mest verksamma
medlemmar, trafikchef Jon Wetterberg, som avled den 27
december förra året, erinrande om det arbete han
nedlagt inom föreningen särskilt i egenskap av dess
sekreterare sedan år 1924 och lyste slutligen frid över hans
minne.

Sedan allmänna ärendena genomgåtts, vidtog årets
styrelse- och tjänstemannaval. Ur styrelsen voro i tur
att avgå vägingenjör W. Mannerfelt och civilingenjör
T. af Geijerstam, vilka enligt stadgarna icke fingo
återväljas. I deras ställe valdes maskiningenjör F. Åberg
och disponent R. Molander. Styrelsens kvarstående
ledamöter äro marindirektör E. Kinnman, stadsingenjör
E. Sellergren, Ronneby, och konsul G. Ernberg. Till
styrelsesuppleanter omvaldes direktör E. Kockum,
Ronneby, och nyvaldes vägingenjör W. Mannerfelt samt
ingenjör N. Lindbäck. Skattmästare blev civilingenjör
T. af Geijerstam, omvald, sekreterare och bibliotekarie
ingenjör N. Lindbäck, nyvald efter trafikchef J.
Wetterberg, vice sekreterare mariningenjör H. Qvistgaard,
nyvald efter ingenjör N. Lindbäck, klubbmästare disponent
R. Molander, omvald, och vice klubbmästare
mariningenjör O. Moberg, nyvald efter ingenjör N. Lindbäck.
Till revisorer omvaldes civilingenjör J. Löfgren och
lantbruksingenjör M. Wixell med arkitekt A. Ruben som
suppleant.

Sekreteraren uppläste en av honom upprättad
styrelse- och årsberättelse över verksamheten under 1931,
vilken jämte revisionsberättelsen för samma år lades
till protokollet. Styrelsen beviljades ansvarsfrihet för
det gångna arbetsåret.

På styrelsens förslag valdes härefter till föreningens
hedersledamot stadsingenjör H. O. Segerberg, som ett
tack för de insatser han gjort i föreningen ända sedan
dess bildande.

Efter en kortare diskussion om lämpligaste sättet att
fira föreningens 25-årsjubileum, som infaller den 27
april, beslöt man att överlämna denna sak åt styrelsen
för närmare utredning.

Som avslutning på sammanträdet höll stadsingenjör
E. Sellergren, Ronneby, ett synnerligen intressant
föredrag över ämnet "Förhållandet mellan kommuner och
fastighetsägare enligt 1932 års stadsplanelag".
Föredragshållaren, som belyste sitt föredrag med
skioptikonbilder, avtackades av ordföranden. Till att åhöra
föredraget hade en del för saken särskilt intresserade inbjudits.

Efter sammanträdet vidtog supé med eftersits under
sedvanliga angenäma former. <tab><tab><tab><tab><i>N. Lk.</i>

<b>Tekniska föreningen i Eskilstuna</b>
hade den 30 januari sammanträde under ordförandeskap
av direktör V. Landqvist.

Efter inval och behandling av några andra föreningsangelägenheter
höll civilingenjör Gustaf Larsson ett
med skioptikonbilder illustrerat föredrag över
"Biltillverkningen vid Volvo." Inledningsvis nämnde
talaren bl. a., att ingenjör Gustaf Eriksson redan 1897 i
Surahammar tillverkade en automobil samt angav de
svenska företag, som på senare åren ägnat sig åt
biltillverkning, varefter Volvoverken skildrades.

Fabrikationen ingångsattes 1926 i Nordiska
kullagerfabrikens lokaler i Göteborg, varvid endast
hopsättningen utfördes i fabriken, medan delarna beställdes
från andra verkstäder, såsom Pentaverken, Köpings
mekaniska verkstad, Bofors, S. K. F., Husqvarna,
Virsbo bruk, Åtvidabergs fabriker m. fl. Produktionen
har under de gångna åren vuxit, så att den nu är uppe
i närmare 2 000 vagnar per år. Ett glädjande
förhållande är, att värdet av de i Volvobilen ingående
importerade delarna kunnat nedpressas till 7 %, och vid
större tillverkning torde siffran kunna bliva ännu lägre.

Ett antal bilder från fabrikens olika avdelningar
visades, varefter redogjordes för Volvos konkurrensmöjligheter.
Sverige behöver för närvarande 20- à 25 000
nya bilar årligen, och talaren ansåg det därför möjligt
att få avsättning för 6 000 vagnar per år inom den
närmaste tiden. Det finnes flera faktorer, som tala för att
en svensk biltillverkning har lika stora möjligheter att
göra sig gällande som vilket annat lands som helst.

Sedan föredragshållaren avtackats, vidtog supé med
samkväm, varunder direktör C. E. Johansson höll ett
anförande om "Mätmetoder vid Ford Motor Co.". Vår
frejdade landsman står nu, efter ett besök i sin
hemstad Eskilstuna, i begrepp att återvända till Förenta
staterna och fortsätta sitt uppskattade arbete i Fords
tjänst. När direktör Johansson första gången kom till
Fordfabrikerna, hade han betydande svårigheter att
övervinna, innan han kunde införa sitt mätsystem i
fabrikationen. Den nya bilmodellen med dess snävare
toleranser nödvändiggjorde emellertid en förbättring
av mätmetoderna, och det var då Johanssons system
segrade. Talaren beskrev även Bureau of Standards
kontrollmätningar av måttsatserna samt uttalade
sin tillfredsställelse över, att +20 °C nu blivit officiellt
antaget som internationell normaltemperatur för
tekniska mätningar. Johansson har nämligen under hela
sin verksamhet arbetat för denna normaltemperatur.
En redogörelse för hur mätningen utföres i verkstaden
med för varje dag justerade max- och min-tolkar
avslutade det intressanta föredraget.

Sammanträdet bevistades av ett 80-tal föreningsmedlemmar
och gäster. <tab><tab><tab><tab><tab><tab><tab><tab><i>E. H.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Aktieägarna i Svenska teknologföreningens fastighetsaktiebolag</b>
kallas till ordinarie bolagsstämma måndagen den 21
mars 1932 kl. 10 f. m. å Svenska teknologföreningens
lokal, Brunkebergstorg 20 IV, Stockholm.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde i
restaurang Gillets festvåning tisdagen den 22 mars 1932
kl. 19,30 precis (obs. dagen). <sp>Ärenden:</sp> 1)
Protokolljustering. -- 2) Inval. -- 3) Val av revisorer för
Elektroteknikfonden. -- 4) <i>"Den 3-fasiga kommutatormotorns
praktiska användning",</i> föredrag med ljusbilder av
civilingenjören J. Drakenberg. -- 5) <i>"Östrands
sulfatfabrik, speciellt ur kraftekonomisk och elektroteknisk
synpunkt",</i> föredrag med ljusbilder av ingenjören
<sp>H. Brodin.</sp> -- Supé och samkväm. -- Medlemmarna av
avdelningen för Mekanik inbjudas att närvara.


</chapter>
<chapter name="TEKNISK TIDSKRIFT
HÄFT. 13 ÅRG. 62 26 MARS 1932">
<h1>TEKNISK TIDSKRIFT</h1>
<h2>HÄFT. 13 ÅRG. 62 <tab>26 MARS 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Årsmötet. -- Utvecklingen av Stockholms gasverks distributionsnät. -- Nyare fysikaliska
handböcker, referattidskrifter och tabellverk. -- Litteratur. -- Tekniska föreningar. -- Sammanträden.

</chapter>
<chapter name="ÅRSMÖTET.">
<h2>ÅRSMÖTET.</h2>
Ideella sammanslutningar ha i motsats till sådana
av mer eller mindre utpräglad intressekaraktär en
avundsvärd ställning. De föreliggande problemen
måste behandlas under allmängiltig form, det
förflutnas lärdomar kunna återgivas som intressanta
skeden i utvecklingen, dagens sanning får fritt
komma till uttryck och morgondagens förhoppningar
-- icke dagens bekymmer -- bliva oftast det
centrala i problemställningen. Man fick vid
teknologföreningens årsmöte på Grand Hotel i torsdags
och fredags i förra veckan bekräftelse på att detta
under lugna tider naturliga förhållande kan bestå
även under upprörda yttre omständigheter.

Ackordet anslogs redan från början av föreningens
ordförande, direktör Kristoffer Huldt. Efter en
välkomsthälsning till H. K. H. Kronprinsen-regenten,
inbjudna gäster och övriga mötesdeltagare samt några
korta ord. om de allmänna ekonomiska förhållandena,
främst karakteriserade av varuöverflöd och
arbetslöshet samt såsom politisk följd därav
ekonomisk avspärrning länderna emellan, underströk
ordf. den tekniska vetenskapens och det tekniska
vetandets universella natur. För dessas utveckling
ha icke uppdragits några barriärer och tullmurar.
Teknikens män få alltjämt brottas med nya problem,
icke minst för att mildra de svåra tidernas
ödeläggande framfart. Ledstjärnan för det tekniska
vetandet och arbetet skall vara sanningen.

Såsom en dagens utopi men måhända en
morgondagens sanning, angav direktör Huldt för egen del
en nedsättning efter internationell överenskommelse
av produktionstiden från sex till fem arbetsdagar per
vecka, i syfte att med bibehållen relativ
produktionskostnad samt önskad och nödvändig
levnadsstandard minska den till ytterlighet uppdrivna
produktionskapaciteten samt skona den mänskliga
arbetskraften och bereda vidgad möjlighet till etisk
och kulturell fostran. En sådan utveckling vore,
enligt direktör Huldts uppfattning, ännu en post,
som kunde föras på ingenjörskonstens kreditsida.

Dagens första föredrag "Realiteter bakom de
senaste händelserna i Ostasien" hölls av major Hugo
von Heidenstam. Föredragshållarens mångåriga
erfarenhet av ostasiatiska förhållanden gav en alldeles
Bärskild relief åt framställningen, som på ett klart
och överskådligt sätt belyste de strömningar på
djupet och mera i ögonen fallande krigiska och
andra utlösningar därav, som nu försiggå i Fjärran
Östern.

"Distributionens rationalisering" var dagens andra
föredrag, som hölls av direktör Assar Gabrielsson. I
välkänd medryckande form uppskisserade direktör
Gabrielsson bristerna i vårt distributionssystem --
taget i vidsträckt bemärkelse -- och framhöll som
sannolikt, att sedan produktionen rationaliserats
under den nu närmast avslutade ekonomiska epoken,
så vore det distributionens tur att rationaliseras,
icke minst för att möjliggöra avsättning av den
växande produktionen.

Efter lunchpaus diskuterades ämnet "Olja eller
bensin" med inledningsföredrag av professor E.
Hubendick och docent E. Norlin, varvid professor
Hubendick företrädesvis uppehöll sig vid fördelar
och nackdelar av olika motortyper och bränslen
samt dessas användningsområden vid växlande
bränslepris. Docenten Norlin redogjorde ingående
för de olika bränslenas förädling och egenskaper. I
den efterföljande livliga diskussionen yttrade sig
företrädesvis oljefirmornas olika representanter.

På kvällen samma dag ägde föreningens ordinarie
stämma rum å restaurang Gillet under ordförandeskap
av överste Hj. Fogelmarck. Styrelsens
berättelser över föreningens verksamhet och ekonomi
under år 1931, revisorernas berättelse samt beslut
angående ansvarsfrihet för styrelsens förvaltning,
ävensom förekommande val avverkades snabbt och
programenligt. Till ordförande omvaldes direktör
Kristoffer Huldt, samt till förste och andre v.
ordförande direktör Uno Forsberg resp. civilingenjör
Gunnar Magnusson, till övriga styrelseledamöter
omvaldes direktör Ragnar Wahrgren och civilingenjör
Edy Velander samt nyvaldes byggnadsrådet
Ragnar Hjort. Till styrelsesuppleanter omvaldes
direktör Per Boethius, civilingenjör Siffer Lemoine,
civilingenjör Gösta Richert och bergsingenjör Evert
Wijkander, samt nyvaldes gatudirektör N. K.
Sundblad. Revisorer blevo l:ste byrådirektör Axel
Gustrin, civilingenjör Harald Almqvist och kapten
G. Herman Jansson med bergsingenjör Emil Gustafsson
och civilingenjör Fredrik Wærn som suppleanter,
samtliga omvalda.

"Några vägar för tillgodogörande av den tekniska
pressen" var aftonens diskussionsämne med
inledningsföredrag av civilingenjör Frithiof F:son
Holmgren. Det alltid lika brännande spörsmålet om ett
rationellt utnyttjande av den talrika och svåröverskådliga
tekniska tidskriftslitteraturen stod i centrum
för såväl inledningsföredraget som den efterföljande
diskussionen, och inledaren framförde såsom en
<tab><tab><tab><tab><tab><tab><tab>(Forts. å sid. 136.)

</chapter>
<chapter name="UTVECKLINGEN AV STOCKHOLMS GASVERKS
DISTRIBUTIONSNÄT.">
<h2>UTVECKLINGEN AV STOCKHOLMS GASVERKS
DISTRIBUTIONSNÄT.</h2>
Det senaste decenniet har i Stockholm kännetecknats
av en intensiv byggnadsproduktion, ett
synnerligen livligt exploaterande av nya områden i
trädgårdsstäderna samt en kraftig inflyttning till
staden. Resultatet har för Stockholms gasverks
vidkommande blivit en kraftig ökning av gasförbrukningen
samt en betydande utsträckning av rörnätet.
Gasförbrukningen, som under krisåren var stadd i
nedgående, har alltsedan 1922 befunnit sig i
oavbrutet och kraftigt stigande. Såsom belysande för
utvecklingen kan i anslutning till fig. l nämnas, att
den debiterade förbrukningen, som år 1922 var 40,2
mill. m<sup>3</sup>, år 1930 uppgick till 78,6 mill. m<sup>3</sup>, och således
har ökats med över 96 % på 8 år. En ännu större
ökning kan maximala timförbrukningen uppvisa; den
utgjorde år 1922 ca 11 400 m<sup>3</sup>/tim. och år 1930 23 270
m<sup>3</sup>/tim., således en ökning med 104 %. Samtidigt har
en betydande ökning av rörnätets längd ägt rum.
Sammanlagda längden av huvudrör och servisledningar,
som år 1922 uppgick till 448,8 km och år 1930 till
597,1 km, har således på denna tid ökats med i runt
tal 25 % och utgör nu en längre sträcka än
järnvägslinjen Stockholm--Malmö.

Ovannämnda företeelser hava nödvändiggjort en
fullständig omläggning av metoderna för gasens
transport från gasverket till staden samt dess
fördelning därstädes, vilket nedan skall beröras. Det är

<img 1>
Fig. 1. Gasförbrukningen åren 1915--1931 samt dess fördelning
på egentliga staden och förorterna.
</img>

emellertid ej blott transporten till staden, som har
krävt särskilda åtgärder. Som synes av fig. 1 har
en allt större del av totala förbrukningen gått till
förorterna, vilket krävt pumpanläggningar och
regulatorer samt utsträckande av tryckledningar för
förorternas räkning. Före redogörelsen för dessa
åtgärder torde dock med några ord böra omnämnas
förutvarande metoder för gasens distribution.

Sedan gasverket vid Värtan efter Klaragasverkets
nedläggande år 1918 ensamt övertog gastillverkningen
hade transporten av gasen till staden skett
genom 2 st. huvudledningar om 900, resp. 1050 mm
diam. Dessa matades från gasklockorna, varvid
gasen hade att passera tryckregulatorer, vilka för
att kompensera tryckförlusterna i ledningarna vid
varierande förbrukning belastades att hålla olika
tryck vid olika tider av dagen. Härigenom blevo
helt naturligt de närmast gasverket belägna
platserna utsatta för ett högre tryck än de längst bort
belägna, vartill kom att trycket på de förra ej blev
jämnt under hela dygnet. Vid normalt distributionstryck
i de centrala delarna av staden blev trycket i
de södra stadsdelarna på grund av det stora
avståndet otillräckligt, och för att kunna hålla tillräckligt
tryck på Södermalm hade det redan 1908 blivit
nödvändigt att inrätta en pumpstation vid Slussen, där
fläktar höllos i gång. Olägenheterna med tryckets
ojämnhet spelade dock mindre roll så länge
förbrukningens varitationer höllo sig inom vissa gränser,
men började att allt mera göra sig gällande, då
gasförbrukningen efter krisåren hastigt började stiga. Det
tryck, som vid tiden för max.-förbrukningen under
dagen måste hållas på de utgående ledningarna från
Värtan för att hålla normalt distributionstryck i staden
ca 50 mm vattenpelare, hade åren 1920--22 uppgått
till 80 à 85 mm, men måste under de följande åren
alltmera höjas. Sålunda uppgick max.-trycket vid
Värtan år 1924 till 95 mm och år 1926 ända till 120
mm vattenpelare. Redan dessförinnan hade
emellertid åtgärder vidtagits för att förbättra förhållandena.
Av de båda möjligheter, som stodo till buds,
anläggande av nya ledningar till staden eller omändring
av de förutvarande till tryckledningar samt
anordnande av regulatorer, valdes det senare alternativet,
enär detta blev billigare samt erbjöd större
utvecklingsmöjligheter. Emellertid var det onödigt att
omedelbart sätta båda ledningarna under tryck, enär
detta skulle ha fordrat anläggande av ett i
förhållande till dåvarande förbrukningen onödigt stort
antal regulatorer. Som tryckledning apterades nu 900
mm ledningen, vilken avskildes från direkt
förbindelse med ledningar, avsedda för distributionstryck,
och i anslutning till denna anlades regulatorer på tre
ställen i staden, nämligen vid Humlegården,
Nybroplan och Gustaf Adolfs torg. Därjämte vidtogos
åtgärder för att senare framdraga tryckledningen från
Gustaf Adolfs torg till Slussen för en blivande
regulator för Södermalm.

För matning av tryckledningen anlades en

pumpstation vid Värtagasverket, där 2 st. ångturbindrivna
gasfläktar uppställdes, varav en såsom reserv.
Vardera fläktens kapacitet var 14000 m<sup>3</sup>/tim. vid en
tryckhöjning av maximalt 250 mm v. p., vilken
gasmängd var dubbelt så stor som den till en början
väntade förbrukningen från tryckledningen.

Regulatoranläggningarna placerades i
underjordiska, gjutna betongbrunnar. Själva
regulatoranordningen består av en 400 mm regulator, avsedd för en
gaskvantitet av 1 800 m<sup>3</sup>/tim., avstängningsventiler
samt förbigångsledning. Regulatorn, fig. 2, är en
membranregulator, typ Bamag-Dalén, försedd med
den av dr Gust. Dalen konstruerade anordningen för
höjning av trycket vid större förbrukning. Vanliga
regulatorer, avsedda för hållande av konstant
gastryck, lämpa sig bra för mindre områden och mindre
förbrukning, men ha, då förbrukningen eller
distributionsområdet växer, den nackdelen, att de längst bort
från regulatorn belägna punkterna på grund av det
med förbrukningen stigande tryckfallet i ledningarna
få ett tryck, som väsentligt kan understiga det
normala distributionstrycket, för vilket regulatorn är
justerad. Bamag-Dalénregulatorn däremot
undanröjer denna olägenhet genom att hålla ett efter
förbrukningen avpassat tryck. Konstruktionen är
nämligen, som fig. 2 visar, sådant att rummet under
regulatormembranet ej som vanligt står i direkt
förbindelse med den utgående ledningen, utan med
trängsta sektionen av ett efter regulatorn inbyggt
munstycke, genom vilken gasen strömmar. Den del
av ledningens tvärsektion, som ej upptages av
munstycket, kan mer eller mindre tillslutas med ett spjäll.
Regulatorn belastas vid liten förbrukning att hålla
ett tryck av ca 50 mm v. p., varefter justeringen
fortsätter då förbrukningen ökar. Genom lämplig
inställning av spjället kan nu en så stor del av
gasströmmen bringas genom munstycket att tryckfallet
i denna kommer att motsvara det förhandenvarande
tryckfallet från regulatorn till ledningens ändpunkt.
Är förbrukningen t. e. för tillfället sådan, att
tryckfallet i ledningen är 10 mm, så kommer även trycket
i munstycket att bliva 10 mm lägre än gastrycket i
utgående ledningen. Som emellertid regulatorn ej
stänger förr än trycket i munstycket uppgår till 50

<img 1>
Fig, 2. Bamag-Dalénregulator.
</img>

mm inses att den alltså i detta fall kommer att hålla
ett tryck av 60 mm i utgående ledningen. Sedan
spjället en gång för alla blivit inställt kommer
regulatorn således ständigt att hålla ett tryck, som är så
mycket högre än 50 mm, som just värdet av det för
tillfället rådande tryckfallet i ledningen, varför
sluttrycket i ändpunkten oberoende av förbrukningen i
det närmaste blir konstant.

Nu är det ju visserligen så, att någon "ändpunkt"
av ledningen i egentlig mening i regel ej existerar,
enär vanligen två eller flera regulatorer mer eller
mindre samarbeta "på avstånd", utan härmed avses
den eller de punkter av ledningsnätet, vilka på grund
av olika samverkande omständigheter, stort avstånd
från regulatorn, klena ledningar, höjdskillnad etc.,
annars skulle haft det lägsta trycket. För att
förhindra, att regulatorn vid hastiga ändringar av
förbrukningen råkar i svängningar är mellan munstycket
och utgående ledningen inkopplad en "stötdämpare".
Regulatorns funktion kontrolleras ständigt genom
registrerande tryckmätare, vilkas diagram bytas
varje dag.

Efter färdigställandet av de tre ovannämnda
regulatoranläggningarna år 1926 var det väl sörjt för
distributionen av gas inom de centrala delarna av
staden. Södermalm försågs dock fortfarande med
gas från fläktarna i pumpstationen vid Slussen. År
1928 framdrogs emellertid tryckledningen från Gustaf
Adolfs torg till Slussen, där en 500 mm regulator,
avsedd för 2 600 m<sup>3</sup>/tim., uppställdes för de södra
stadsdelarnas räkning. Fläktarna finnas dock
fortfarande kvar såsom reserv.

Men tiden gick, gasens förbrukningsområden
vidgades, och förbrukningen steg allt mera. Det blev
därför snart nödvändigt att fullborda nästa led i den
ursprungliga planen, nämligen att övergå till tryck
även på den andra huvudledningen från Värtan samt
att anlägga erforderliga regulatorer. Enär all gas
således skulle komma att transporteras under tryck
till staden utbyggdes pumpstationen vid Värtaverket.
i vilken under år 1930 en ny, ångturbindriven
gasfläkt av de Lavals tillverkning uppställdes. Fläkten
beräknades för en gasmängd av 30 000 m<sup>3</sup>/tim. vid
en maximal tryckhöjning av 600 mm v. p., ehuru det
f. n. är tillräckligt med ett tryck på utgående
ledningarna av 100--350 mm under olika tider av
dygnet. Under år 1931 utfördes för omläggningen
erforderliga nyläggningar och omkopplingar av
rörnätet, varjämte nya, underjordiska regulatorstaticner
anlades på tre ställen, nämligen i Valhallavägeo vid
Sturevägen, avsedd för övre Östermalm, i
Sveavägen vid Odengatan, avsedd för delar av Norrmalm och
Vasastaden, samt på S:t Eriksplan, avsedd för del
av Vasastaden samt yttre Kungsholmen. I den
förstnämnda installerades en 600 mm

<img1>
Fig. 3. Regulatoranläggning år 1931. 1 regulator, 2 gasfilter, 3
säkerhetsspärrventil, 4 och 5 avstängningsventiler, 6 förbigångsventil.
</img>

Bamag-Dalénregulator för 4000 m<sup>3</sup>/tim., och i de båda
sistnämnda liknande regulatorer, ehuru med 700 mm
genomloppsöppning, avsedda för vardera 5 500 m<sup>3</sup>/tim.

Vardera anläggningen består, som fig. 3 visar, av
regulator med avstängningsventiler och
förbigångsledning, filter, säkerhetsspärrventil,
tryckbegränsningsregulator samt "stötdämpare",
Tryckbegränsningsregulatorn har till uppgift att förhindra, att
det av Daléndysen åstadkomna tillsatstrycket går
över ett visst värde, varför en stigande förbrukning
förmår höja trycket endast till en viss gräns, men ej
längre. Begränsningsregulatorn ar belastad att
medgiva en tryckhöjning intill 80 mm, och högre kan
således trycket efter regulatorn i normala fall ej bliva.
Skulle emellertid ett fel inträffa, så att regulatorn
t. e. på grund av bristande tätning genomsläpper ett
ännu högre tryck, träder säkerhetsspärrventilen vid
ett visst, inställbart tryck automatiskt i funktion och
avstänger tillförseln av gas på trycksidan av
regulatorn. Spärrventilen består helt enkelt av en

<img 1>
Fig. 4. Tryckledningar med regulatorer i staden. De heldragna
linjerna beteckna befintliga ledningar och regulatorer, de prickade framtida
utsträckning.
</img>

<img 1>
Fig. 5. Schematisk bild av ledningsnätet.
</img>

ventiltallrik, som faller ned mot ett säte, mot vilket den
pressas av gastrycket. En oljebroms hindrar att
rörelsen sker för hastigt, varvid ventilen kunde taga
skada. ''Stötdämparen" har samma uppgift som på
de äldre regulatorerna. Trycket kontrolleras
ständigt med registrerande tryckmätare.

De nya regulatoranläggningarna togos i bruk den
3 dec. 1931, efter vilken tidpunkt alltså hela staden
förses med gas från regulatorer. Fig. 4 visar de nu
befintliga tryckledningarnas samt regulatorernas
placering. De streckprickade linjerna ange framtida
utsträckning av tryckledningarna vid ytterligare
behov av regulatorer i de växande stadsdelarna. En
schematisk framställning av det nuvarande
ledningsnätet visas i fig. 5.

De hittills behandlade tryckledningarna ha varit
sådana med medelmåttiga tryck, upp till ca 0,6 m
v. p., vilket är tillräckligt för förhållandena inom
staden, där ledningarna äro tillräckligt grova och
avstånden ej allt för stora. Helt annat blir förhållandet,
då det gäller att servera gas till avlägset belägna
platser. För att ej tryckförlusterna vid stora
avstånd skola bli allt för stora skulle erfordras mycket
grova och följaktligen dyrbara ledningar. Man har
därför för att hålla ned ledningsdimensionerna måst
gå in för ett betydligt högre tryck vid fjärrdistribution
av gas, ehuru härför erfordras mera pumparbete.
Denna metod ställer emellertid ökade fordringar på
ledningar, pumpanläggnmgar och regulatorer. De
förra utföras för högtryck numera alltid av stålrör
med svetsade skarvar. För pumpningen användas
kolvkompessorer eller rotationskompressorer, de
senare av den typ, som fig. 6 visar. Dessa lämpa sig

<img>
Fig. 6. Sektion av Demag rotationskompressor.

bättre än kolvmaskiner vid större gasmängder, enär
de lämna en jämn ström av gas, då däremot
kolvmaskinerna orsaka tryckstötar, särskilt olämpliga
om sugning sker från ledning, som samtidigt
tjänstgör som distributionsledning.

För Stockholms vidkommande blev distribution av
gas utom stadens tullar aktuell år 1908, då Enskede
försågs med gas, vilket lät sig göra genom
anslutning direkt till ledningsnätet på Södermalm.
Gastrycket här hade nämligen detta år förbättrats genom
den förut omnämnda pumpstationen vid Slussen. Med
den dåtida ringa förbrukningen blev trycket i
Enskede trots det stora avståndet ungefär detsamma som
vid Skanstull på grund av höjdskillnaden. På
samma sätt kunde åren 1912--13 Liljeholmen förses med
gas via en sjöledning från Hornstull. Förbrukningen
på denna ledning ökades emellertid hastigt, och det
blev år 1914 nödvändigt att övergå till
högtryckssystemet. För detta ändamål uppfördes vid
Liljeholmen en mindre pumpstation, där 2 st.
kompressorer om vardera 180 m<sup>3</sup>/tim. samt regulator
installerades. Från pumpstationen framdrogs samma år en
tryckledning till Aspudden, och påföljande år, 1915,
till Tellusborg, på vilka platser regulatorer anlades.
Utvecklingen fortsatte emellertid; år 1918
utsträcktes Liljeholmens distributionsnät till
delar av Gröndal, varvid ytterligare
en kompressor måste anskaffas. År
1919 blev det nödvändigt att anlägga
särskild tryckledning och regulator för
Gröndals räkning, och samma år
utsträcktes tryckledningen från
Tellusborg till Västberga. I avsikt att
bereda ökat utrymme med tanke på
framtida utvidgning flyttades år 1920
pumpstationen till den lokal vid
Sjöbergsplan vid Slussen, där fläktarna
för Södermalm voro uppställda, och
de pumpar, som nu kommo till
användning, voro 2 st. kolvkompressorer
om resp. 600 och 300 m<sup>3</sup>/tim. vid ett
max.-tryck av 5 m v. p. I samband
med förflyttningen anlades
tryckledning från Sjöbergsplan till Hornstull.
Nästa stora utvidgning var då
tryckledning år 1927 framdrogs från pumpstationen över
Skanstull till Dalarövägen, där en 250 mm regulator
placerades, avsedd för Enskede, som ända tills nu
hade matats direkt från distributionsnätet på
Södermalm. Samtidigt härmed anskaffades 2 st.
rotationskompressorer om vardera 1 000 m<sup>3</sup>/tim. Slutligen må
nämnas, att tryckledning år 1928 framdrogs över
Finnboda till Hästholmen.

Det övertryck, som normalt hålles vid
pumpstationen, utgör ca 2,4 m v. p., varvid trycket i den längst
bort belägna delen av ledningen uppgår till ca 1 m
v. p. Sammanlagda längden av det södra
högtrycksnätet utgör ca 17 km, och antalet regulatorstationer
uppgår till 5, vartill komma 26 st. regulatorer för
enskild förbrukning. Den regulatortyp, som vanligen
kommer till användning i förorterna, är den i fig. 7
visade. Reduceringen av trycket sker här vid liten
förbrukning i två steg med hjälp av biregulatorerna
<i>J</i> och <i>K</i>. Vid större förbrukning förmår ej
biregulatorn <i>J</i> genomsläppa tillräcklig gasmängd; trycket
faller efter densamma och därmed i hjälpblåsan I,
varvid huvudregulatorn öppnas. Genom denna
anordning säkerställes ett jämnare tryck även vid små
förbrukningar.

Energikostnaden för pumparbetet uppgick år

<img>
Fig. 7. Reynold's regulator.

1930 för södra pumpstationen till ca 0,20 öre pr m<sup>3</sup>,
och totala kostnaden inkl. ränta och amortering för
pumpstation och tryckledningar till ca 1,8 öre pr
m<sup>3</sup>. Som av fig. 8 framgår, har södra förorternas
gasförbrukning varit i ständigt stigande och utgjorde
år 1930 3,18 mill. m<sup>3</sup>, motsvarande en
max-förbrukning av ca 900 m<sup>3</sup>/tim. Med stadens fortsatta
exploaterande av nya, vidsträckta områden inom
Brännkyrka måste man emellertid även i fortsättningen
räkna med en ständigt stegrad förbrukning. Också
kommer den nya pumpstation, som f. n. planeras
i samband med regleringen av slussområdet, då den
nuvarande måste flyttas, att utföras så att
möjligheter finnas för en betydande framtida utökning av
kapaciteten.

<img>
Fig. 8. Gasförbrukningen i förorterna.

En ännu kraftigare ökning kan förbrukningen till
de norra förorterna uppvisa. Den första
tryckledningen framdrogs år 1912 över Kungsholmen och
Ulvsunda till Sundbyberg. Den härför avsedda
pumpanläggningen var av förhållandevis blygsam
omfattning, i det att den bestod av 2 st. kolvkompressorer
om max. 300 m<sup>3</sup>/tim. vid 4 meters tryck. Till en
början serverade denna tryckledning gas till Äppelviken,
Ulvsunda och Sundbyberg, på vilka platser
regulatorer anlades. Sedan början var gjord gick
emellertid utvecklingen raskt, och för pumpningen måste
år 1916 den nuvarande pumpstationen vid
Sabbatsberg uppföras, varvid kapaciteten ökades.
Tryckledningen hade år 1913 utsträckts från Sundbyberg
till Råsunda, och påföljande år vidare till Hagalund.
År 1917 anlades regulatorn vid Ulvsunda
industriområde, de förutvarande regulatorernas
distributionsområden vidgades allt mera, och för att ernå en
förbättrad matning framdrogs tryckledningen år 1919
från Hagalund till staden, varigenom en sluten
tryckring erhölls. Utvecklingen fortsatte emellertid; 1925
framdrogs tryckledning till Ålsten, 1929 till
Essingeöarna och Åkeshov samt från Hagalund till Huvudsta,
samt slutligen åren 1929-30 i Blackebergsvägen från
Bällstabron till Stora Ängby. År 1930 utbyttes
regulatorerna i Äppelviken och Ålsten mot dylika av
Bamag-Daléntyp.

Hand i hand med utvecklingen av trycknätet gick
utbyggnaden av gaspumpstationen. Kapaciteten,
som år 1913 var 300 m<sup>3</sup>/tim., ökades successivt genom
installation av nya pumpar, år 1916 till 600 och år
1924 till 1 200 m<sup>3</sup>/tim. År 1928 uppställdes en
rotationskompressor om max. 2 600 m<sup>3</sup>/tim. vid ett tryck
av 8 m v. p., och år 1930 anskaffades i samband med
övergång till växelströmsdrift ytterligare en
rotationskompressor av Demags tillverkning. Genom
utbyte av kuggväxlar kan denna kompressors kapacitet
successivt höjas upp till 3 600 m<sup>3</sup>/tim. vid ett tryck
av 10 m v. p. efterhand som förbrukningen stiger;
däremot förekommer ej varvtalsreglering på grund
av svårigheterna härför vid växelströmsmotorer av
denna storlek, 160 hkr. I stället sker reglering av
trycket medelst en omloppsregulator, som släpper
överloppsgasen tillbaka i sugledningen. Det tryck
som måste hållas på utgående ledningen för att
trycket före regulatorerna i de avlägsnaste
punkterna skall vara tillräckligt, varierar med
förbrukningen och utgör under dagen 4--7 m v. p. och under
natten 1 m. För ständig kontroll av trycket i den
ömtåligaste punkten av trycknätet, Ålstens regulator,
finnes här uppsatt en apparat för fjärrindikering
av trycket. Denna står medelst signalledningar i
förbindelse med ett registrerande instrument i
pumpstationen, där fortlöpande diagram erhållas.
Härigenom är det möjligt att genast möta en
hastig ökning av förbrukningen med en motsvarande
höjning av trycket.

Sammanlagda längden av tryckledningarna till
norra förorterna utgör ca 26 km, och härifrån matas
16 regulatorstationer och 13 st. regulatorer för
enskild förbrukning. Totala gasförbrukningen, som år
1930 var 6,9 mill. m<sup>3</sup>, torde under år 1931 ha
uppgått till ca 7,8 mill. m<sup>3</sup>, motsvarande en
max.-förbrukning av ca 2 600 m<sup>3</sup>. Energikostnaden för
pumpningen utgjorde år 1930 ca 0,32 öre pr m<sup>3</sup>, och
totala kostnaden inkl. ränta och amortering för
pumpstation och rörledningar ca 1,40 öre pr m<sup>3</sup>.

Fig. 9 visar en sammanställning av nu befintliga
tryckledningar och viktigare regulatorer i staden
med förorter samt omfattningen av gasverkets
nuvarande förbrukningsområde. En omständighet, som
i detta sammanhang förtjänar att antecknas är att
förbrukningens ökning ej enbart har sin grund i att
förbrukningsområdet vidgats. Jämför man nämligen
med siffrorna för folkmängden finner man, att under
det att folkmängden inom egentliga staden ökats

<img>
Fig. 9. Stockholms gasverks förbrukningsområde år 1931.

från 376 200 år 1922 till 427 700 år 1930, alltså med
12 %, totala gasbrukningen under samma tid och
för samma område ökats från 37,5 mill. m<sup>3</sup> till 68,6
mill. m<sup>3</sup> eller med 83 %. Eller med andra ord: den
förbrukade gasmängden pr innevånare har under
samma tid ökats från ca 100 m<sup>3</sup> till 160 m<sup>3</sup> pr år,
alltså en ökning av 60 %. Denna omständighet,
som delvis har sin förklaring i den ökade användning
gasen fått såsom bränsle för industriella ändamål,
ger ett gott bevis för det ökade förtroendet för och
uppskattningen av gasen såsom det bästa och
billigaste bränslet för såväl hem som industri.
<tab><tab><tab><tab><tab><tab><i>Arvid Wilner.</i>

</chapter>
<chapter name="NYARE FYSIKALISKA HANDBÖCKER,
REFERATTIDSKRIFTER OCH TABELLVERK.">
<h2>NYARE FYSIKALISKA HANDBÖCKER,
REFERATTIDSKRIFTER OCH TABELLVERK.</h2>
<b>A. Handböcker.</b>

<i>1. Handbuch der Physik.</i> Förlag: Julius Springer,
Berlin. Utgiven av <sc>H. Geiger</sc> och <sc>K. Scheel.</sc>
Omfattar 24 band med ca 14 000 sidor totalt. Första bandet
utkom 1926 och sista 1929. Till handboken har utgivits
ett häfte med sakregister.

Handboken avser att ge en möjligast fullständig
framställning av den experimentella och teoretiska fysikens
nuvarande ståndpunkt. Innehållets uppdelning på de
olika banden kan sammanfattas på följande sätt: I.
Historia och föreläsningsteknik, II. Enheter, III.
Matematiska hjälpmedel, IV. Den fysikaliska forskningens
grundvalar, V--VIII. Mekanik och Akustik, IX--XI.
Värme, XII--XVII. Elektricitet och magnetism,
XVIII--XXI. Optik (samtl. våglängdsområden),
XXII--XXIV. Materiens byggnad och strålningens väsen.

En utförlig anmälan har tidigare givits av prof.
<sc>G. Borelius</sc> (Tekn. tidskr. 57, s. 466, 1927), som då också
redogjorde för äldre handböcker.

<i>2. Handbuch der Experimentalphysik.</i> Förlag: Akad.
Verlagsges. M. B. H., Leipzig. Utgiven av <sc>W. Wien</sc> och
<sc>F. Harms.</sc> Handboken har planerats utkomma med 25
band, av vilka ett flertal uppdelats i 2 eller 3 delar, så
att den kommer att bestå av 43 bokband om ca 24 000
sidor totalt. Första bandet utkom 1926 och hela verket
torde inom den närmaste tiden föreligga komplett. Tills
dato har ett 30-tal bokband erhållits.

I denna handbok har, som namnet antyder,
huvudvikten lagts vid den experimentella forskningen.
Teorier refereras i allmänhet endast i den mån de äro
nödvändiga för behandlingen av det experimentella
materialet. Mekaniken har ej gjorts fullständig, huvudvikten
har lagts vid vätskors rörelse och fasta kroppars struktur.

Innehållet kan sammanfattas på följande sätt: Band
I. 1926. Mätmetoder, mätteknik; II. 1926. Mekanik; III.
1929. Teknisk mekanik; IV. (3 delar) 1930--31. Hydro-
och aerodynamik; V. 1930. Plastisk deformation, tekn.
förfarande för undersökning och provn. av metaller och
legeringar; VI. 1928. Kapillaritet och ytspänning; VII.
(2 delar) 1928. De fasta kropparnas byggnad; VIII. (2
delar) 1929. Värme, temperaturinverkan; IX. (2 delar)
1929. Höga och låga temp., värmekraftmaskiner; X.
1930. Elektrostatik, högspänningsteknik; XI. (4 delar)
3:dje delen 1931. Elektr. belysning och svagströmsteknik.
Del 1, 2 och 4 ej utkomna.  De omfatta elektrodynamik,
termoelektr. starkströmsteknik; XII. 1932. Elektrokemi;
XIII. (3 delar) 1928--29. Elektr. ledning i
gaser, elektronemission; XIV. 1927. Katodstrålar; XV.
1928, Radioaktivitet; XVI. 1932. Magnetism; XVII.
1932. Svängningar och akustik. "Ergänzungsband till
XVII". 1932. Teknisk akustik; XVIII. 1928. Fysikalisk
optik, fotokemi; XIX. 1928. Dispersion, absorption och
Ijusspridning; XX. (2 delar) 1929. Fysiolog, och geometr.
optik; XXI. och XXII. 1927--29. Spektroskop!; XXIII.
(2 delar) 1928. Fosforescens och fluorescens; XXIV. (2
delar) 1929--30. Röntgenstrålar; XXV (3 delar)
1928--31. Geofysik; XXVI. (1932) Astrofysik; härtill ett "I.
Ergänzungsband" omfattande bandspektra.

<i>3. Handböcker över speciella delar av -fysiken utgivna
som en fortsättning av Winkelmanns Handbnch der
Physik</i> (2:dra uppl. 1906). Förlag J. A. Barth, Leipzig.

<i>Handbuch der Elektrizität.</i> Utgiven av <sc>L. Graetz.</sc>
Handboken utkom i huvudsak åren 1918-23 (ett sista
band 1928), varför den i viss mån faller utom ramen
av denna sammanställning.

<i>Handbuch der physikalischen und technischien
Mekanik.</i> Utgiven av <sc>F. Auerbach</sc> och <sc>W. Hort.</sc> Den
utkom åren 1927--1930 med en omfattning av något mer
än 3 000 sidor sammanlagt. Som namnet anger,
innehåller handboken såväl de fysikalisk-matematiska
grundvalarna som utredning av speciella tekniska problem.
Innehållet kan sammanfattas på följande sätt: Band I.
och II. Stela systems fys. och tekn. mekanik; III. och
IV. 1. Elastiska kroppars Statik och dynamik; IV. 2.
De fasta kropparnas tekn. fysik; V. Vätskors mekanik;
VI. Gasers och ångors mekanik; VII. Den tekn.
mekanikens gränspmråden (kapillaritet, absorption, lösning,
kem. Statik, atommek., termo-, elektro- och magnetomek.).

<i>Handbuch der physikalishien Optik.</i> Utgiven av
<sc>E. Gercke.</sc> Utkom 1926--27 med två band om ca 2 000
sidor sammanlagt.

Förutom dessa mera omfattande handböcker bör
nämnas <i>Kohlrauschs Lehrbuch der praktischen Physik,</i>
som trots namnet gör skäl för beteckningen handbok,
ehuru i annan betydelse än de föregående.
<i>"Kofilrausch"</i> (16:de uppl. 1930, 860 sid. Förlag: B. G.
Teubner, Berlin) ger i ytterst koncentrerad form en
systematisk sammanställning av fysikaliska mätmetoder.
Dessutom finnas i bokens början metoder för
behandlingen av det vid mätningar erhållna siffermaterialet,
feluppskattning o. d. samt tekniska förfaranden
(tillvägagångssätt vid framställning av speglar,
kvartstrådar m. m., rening av kvicksilver osv.). I bokens
slut finnes samlat dimensioner och enheter i
cgs-systemets olika måttsystem sarnt en tabellsamling
omfattande 54 tabeller med fysikaliska konstanter och
sammanställningar av viktigare fysikaliska data, som
komma till användning i det dagliga arbetet.
Kohlrausch torde tämligen väl kunna karakteriseras på sä
sätt, att den för fysikern har liknande funktion som
"Hütte" för ingenjören.

<b>B. Referattidskrifter.</b>

<i>1. Physikalische Berichte.</i> Förlag: F. Vieweg und
Sohn, Braunschweig. Utgivare: <i>Deutsche physikalische
Gesellschaft och Deutsctte Gesellschaft f. technische
Physik.</i> Redaktörer: <sc>K. Scheel</sc> och <sc>H. Ebert.</sc>
Tidskriften utkommer 2 gånger månatligen. Snarast
möjligt efter publiceringen införas här referat av arbeten
inom <i>fysik</i> och <i>teknisk fysik,</i> publicerade i

facktidskrifter, handlingar från akademier och sällskap,
doktorsavhandlingar etc. från hela världen. Till varje
årgång, som de senare åren omfattat bortåt 3 000 sidor,
utges dels ett <i>systematiskt register,</i> dels ett <i>alfabetiskt
namnregister.</i> Phys. Berichte, som utkom år 1920 med
årg. 1, utgör en fortsättning av ett tidigare referatverk
"Fortschritte der Physik", som utkom årligen under
tiden 1845--1918.

<i>2. Science Abstracts.</i> Distribueras av: E. & F. N.
Spon Ltd, 57, Haymarket, London S. W. 1. Utgivare:
<i>The Inst. of Electr. Eng.</i> under medverkan av <i>The Phys.
Soc. of London, The Amer. Phys. Soc., The Amer. Inst.
of Electr. Eng.</i> och <i>l'Assoc. Elettr. Italiano.</i>

Tidskriften är uppdelad i två serier, av vilka serien
A omfattar fysik och serien B elektroteknik. Vardera
utkommer med ett häfte i månaden. I övrigt är den
redigerad i likhet med Phys. Ber. Nuvarande
omfattningen är ca 1 200 sidor pr år för fysik och ca 800 för
elektroteknik. Den har utgivits sedan 1898 och
uppdelningen i två serier började 1903.

Förutom dessa båda bör nämnas den matematiska
referattidskriften <i>Zentralblatt für Mathematik und ihre
Grenzgebiete,</i> som har avdelningar för arbeten inom
mekanik, elektricitetslära, termodynamik, kvantteori och
astrofysik samt de kemiska referattidskrifterna <i>Chem.
Centralblatt</i> och <i>British Chem. Abstracts,</i> som ha en
mindre avdelning för fysik. I båda fallen komma
givetvis endast ett för resp. tidskrifter lämpat urval av
fysikaliska arbeten ifråga. Slutligen har den franska
tidskriften <i>Journal de Physique et le Radium</i> en avdelning
för referat. Även denna samling är ytterst ofullständig.

<b>C. Tabellverk.</b>

<i>1. Landolt-Börnstein. Physikalisch-Chemische
Tabellen.</i> Förlag: Julius Springer, Berlin. Utgivare:
<sc>W. Roth</sc> och <sc>K. Scheel.</sc>

<i>Huvudband.</i> 1923. 2 band om 1 695 sidor (5:te uppl.).
I. <i>Ergänzungsband. 1927.</i> 1 band om 919 sidor.
II. <i>Ergänzungsband. 1930--1931.</i> 2 band om 1707
sidor.

<i>"Landolt-Börnstein"</i> avser att ge en sammanställning
av de bästa data från fysikalisk-kemiska undersökningar,
som föreligga vid utgivandet. De äro
systematiskt ordnade och samtliga äro försedda med
litteraturhänvisningar. För att i möjligaste mån kunna ge även
de senaste resultaten är det avsikten, att med tre års
mellanrum utge "Ergänzungsband", tills ny
huvudupplaga utges. Som framgår av rubriken, har hittills
utkommit tvänne dylika. I det första har tagits hänsyn
till litteraturen t. o. m. år 1926. I första delen av andra
bandet t o. m. år 1929 (i vissa fall t. o. m. våren 1930),
i senare delen t. o. m. halva året 1930. Såväl det första
"Ergänzungsbandet" som senare delen av det andra
innehålla fullständiga innehållsförteckningar med
anvisning, förutom till det föreliggande, även till de
föregående banden. Då detta tabellverk sannolikt är
välbekant för flertalet läsare, torde det ej vara behövligt
att närmare gå in på innehållet.

<i>2. Tables Annuelles de Constantes et Donneés
Numériques de Chimie, de Physique, de Biologie et de
Technology.</i> Förlag: Gauthier-Villars et C:ie, Paris. Utgives
av  en   internationell  kommitté,   som   tillsattes   av  den
7: de kongressen för tillämpad kemi (London juni 1909).

<i>"Tables Annuelles"</i> avsågs vid planläggningen, att i
varje band ge en systematisk sammanställning av de
data, som genom arbetet av forskare i hela världen
samlats under det eller de år bandet omfattar. I de
första banden, som utkommo efter det uppehåll kriget
orsakade, har dock ej tagits hänsyn till tyska forskningsresultat.

Band I. 727 sid. omfattar år 1910. Utkom 1912.
Band II. 759 sid. 1911 (1913). Band III. 595 sid. 1912
(1914). Band IV. 2 delar, 1 377 sid. 1913--16 (1921--22).
Band V. 2 delar, 1 954 sid. 1917--22 (1925). Band VI.
2 delar, 1 675 sid. 1923--26 (1927--28). Band VII. 2
delar, 1 896 sid. 1925--26 (1930). Enligt planläggningen
skall band VIII, omfattande åren 1927--28, ha
utkommit 1931 och band IX, omfattande 1929, utkomma
1933. Dessutom har 1930 utgivits ett register till
banden I--V med 1) <i>systematiskt register</i> på franska, tyska,
engelska och italienska, 2) <i>alfabetiskt register</i> på
franska (vissa tyska, engelska och italienska ord ha
medtagits med hänvisning till motsvarande franska)
samt 3) <i>register ordnat efter de kemiska formlerna.</i> Text
till tabeller o. dyl. är fr. o. m. band VII avfattad på
såväl franska som engelska. Tabellverket fordrar ej
speciell kännedom om uppställningstekniken.

Då varje band innehåller data från endast ett eller
ett par år, kunna resultaten återges tämligen fullständiga,
antingen sammanfattade i tabeller eller i diagram.
För att ge en uppfattning om utrymmets fördelning kan
nämnas, att i band VII, som är uppställt i likhet med
de övriga, tabeller och diagram över emission,
absorption och optisk vridförmåga hos olika ämnen upptager
535 sidor eller mer än en fjärdedel av hela utrymmet.
Undersökningar av tekniskt-kommersiellt definierade
ämnen, omfattande byggnadsmat., oljor, kol m. m.
omfattar ett 100-tal sidor. Likaså omfattar metallurgi med
tillståndsdiagram o. dyl. ett 100-tal sidor och oorg.
kemi jämte ledningsförmåga och emk hos elektrolyter
ett 100-tal sidor.

<i>3. International Critical Tables of Numerical Data
of Physics, Chemistry and Technology.</i> Förlag: Mc
Graw-Hill Book Comp. Inc., New York. Redigerad av
National Research Council i U. S. A., under medverkan
av the Internat. Research Council och the Nat. Acad.
of Sciences.

<i>"Critical tables",</i> som utgetts under samarbete med
kommittén för "Tables Annuelles", avser att ge en
sammanfattning av bästa förefintliga data (ordet critical
avser just att man sökt sortera ut de bästa förefintliga),
i huvudsak på grundvalen av materialet i Tables
Annuelles. Vid utgivandet har ett mycket stort
antal specialister från hela världen medverkat och deras
sammanställningar ha vanligen använts oförändrade,
event. med den redaktionella omarbetning, som
tabellverkets speciella uppställningsprinciper fordrat. Trots
att verket planlagts tämligen brett (5 band om ca
2 500 sidor) och under utförandet ytterligare svällt ut,
har man använt sig av en speciell uppställningsmetod
med syfte att i möjligaste mån spara utrymme.
Utförliga anvisningar för tabellverkets användning finnes i
band I, sid. 96--101 samt i början av övriga band med
parallell text på engelska, franska, tyska och italienska.
Den använda "normaluppställningen" torde ha
utarbetats med hänsyn till de mera fullständiga
sammanställningarna av kemiska ämnen. Sålunda finnes i band
I  en s. k.  B-tabell med 3 359 oorg. föreningar och en
s. k. C-tabell med 6 175 org. föreningar, varvid man
antingen kan söka formeln utgående från namnet (engelska)
eller vissa fysikaliska egenskaper eller omvänt, om
formeln är känd. Elementen, som äro samlade i s. k.
A-tabeller, äro emellertid ordnade alfabetiskt efter de
vanliga kemiska symbolerna.

I allmänhet ha samhörande data sammanförts men i
vissa fall, då bidragen blivit mycket försenade, ha de
inskjutits efteråt. Här nedan lämnas en sammanställning
av innehållet.

<i>Band I.</i> 1926. 415 sid. Mått och vikt i olika länder
(av. tidigare, nu avskaffade system ha medtagits);
konstanter o. dyl. för best. av temp., fukt., tryck och vikt;
fysikaliska egenskaper hos kem. ämnen; radioaktivitet;
astronomiska data; aerodynamik.

<i>Band II.</i> 1927. 616 sid. Konstanter och egenskaper
beträffande tekniskt-kommersiellt definierade material;
metallurgi; mekaniska och termiska data för metaller
och legeringar.

<i>Band III.</i> 1928. 444 sid. P-V-T-relationer för gaser;

täthet och kompressibilitet för lösningar; ångtryck;
gasers löslighet i vätskor; vätskors ömsesidiga lösl.;
ångtrycksnedsättning; kokpunktsförhöjning.

<i>Band IV.</i> 1928. 481 sid. Löslighet samt omvandlings-
och smältpunkter i två, tre och flerfassystem; inverkan
av tryck; osmotiskt tryck; ytspänning, ytenergi,
egenskaper hos tunna skikt samt lösningar i ytskikt.

<i>Band V.</i> 1929. 470 sid. Viskositet; ångbildnings-,
diffusions- och kristallisationshastighet; värmekapacitet,
värmeekvivalenter; termiska effekter och
värmeledning; radiometri, spektroskopi, fotometri och
ljusekvivalenter; fotografi; egenskaper hos såpa och
såplösningar.

<i>Band VI.</i> 1929. 471 sid. Röntgenstrålar;
elektroteknik och gasers ledningsförmåga; dielektriska
egenskaper; elektrisk ledningsförmåga och motstånd; pyro- och
pièzoelektricitet; termoelektricitet; överföringstal och
potentialer för elektrolyter; elektr. och optiska
egenskaper hos kvarts; magnetism; atmosfärisk elektr. och
jordmagnetism; akustik.

<i>Band VII.</i> 1930. 507 sid. Brytningsindex;
elektromagn.; dubbelbrytning; kemiska processers kinetik;
färgämnens absorptionsspektra; rena vätskors viskositet;
fri energi hos kemiska föreningar (termodynamik);
svårlösl. salters löslighet i vattenlösningar med
elektrolyter; optisk vridförmåga hos fasta krist, vätskor och
lösningar; sprängämnen.

Härtill kommer ett band med register till hela verket.

En kritisk anmälan av ovan uppräknade verk skulle
vara en mycket omfattande uppgift, som här ej skall
ifrågakomma. Allmänt kan dock sägas, att handböcker,
referat- och tabellverk vid nuvarande snabba
utveckling få en allt större betydelse för vidare framsteg.
Kännedomen om dylika verk och deras användning vid
litteraturstudier och vid uppsökandet av erforderliga
data ingår vid vetenskapligt och tekniskt-vetenskapligt
arbete som en viktig del av arbetstekniken. Utan dylik
kännedom riskerar man att utföra mycket onödigt
arbete och arbete utan verkligt värde, även om
detsamma, bedömt som självständig prestation, skulle vara
än så beaktansvärt.

Gäller det att orientera sig över ett område, som man
är mindre förtrogen med, går man i första hand till
handböckerna eller någon eventl. befintlig monografi.
I vissa fall kunna de översiktliga framställningar, man.
här finner, vara tillräckliga. Erfordras ett djupare
inträngande, som nödvändiggör ett studium av originalarbeten,
ge handböckernas litteraturhänvisningar en god
ledning vid sökandet. Det viktigaste hjälpmedlet vid
litteraturundersökningar är emellertid referatverken, vars
årliga systematiska resp. alfabetiska register i
allmänhet gör det möjligt att någorlunda fort söka ut de
arbeten, som äro av intresse, och var de publicerats. Stor
nytta kan man också ha av tabellverkens
litteraturhänvisningar. Slutligen bör inte glömmas den hjälp man
har av de enskilda arbetenas litteraturhänvisningar
och eventl. förefintliga inledande översikter. I vissa
fall kan man sålunda, enbart med kännedom om några
få originaluppsatser, successivt finna det mesta av
intresse på området, dock med den faran, att ett eller
annat viktigt arbete blir obeaktat eller att endast
arbeten från en viss skola komma med.

För det fall, att man behöver använda sig av
befintliga resultat utan närmare kännedom om
experimentella anordningar eller teoretisk tydning av materialet,
går man i första hand till tabellverken. Deras allmänna
uppställning och syftemål har ovan angivits och vilken
eller vilka som skola användas, beror givetvis på arten
av de upplysningar som önskas. En stor fördel hos
"Landolt-Börnstein" med dess "Ergänzungsband" ligger
däri, att den ger en sammanställning även av data, som
ligga endast några år tillbaka i tiden. Å andra sidan
kan "Tables Annuelles" tillsammans med "Critical
tables" vara mycket värdefull på grund av deras utförliga
återgivande av försöksresultaten. Det tidsödande
arbetet att från tabellverket gå till de i olika tidskrifter
spridda originalarbetena kan därigenom ofta undvikas.

Ovanstående synpunkter kunna givetvis endast
betraktas som allmänna riktlinjer, som få modifieras från
fall till fall. Mången gång är det svårt, alla förträffliga
hjälpmedel till trots, att ur den stora mångfalden
undersökningar och resultat gallra ut det användbara. Här
som på andra områden gäller det, att en viss
förtrogenhet med arbetet är till god hjälp. <tab><i>C. H. Johansson.</i>

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Hållfasthetslära,</b> De tekniska vetenskaperna,
Byggnadskonst, Band II: 2, av professor <sc>Karl Ljungberg.</sc>
492 sidor, 398 figurer. Albert Bonniers förlag. Pris 47:50.

I företalet till denna bok skriver professor
Ljungberg, att boken, ehuru den närmast är avsedd att tjäna
byggnadskonsten, likaväl kan användas inom facken
för maskinbyggnad och elektroteknik m. m. Förf:s
mångåriga erfarenhet såväl i byggnadsfacket som i
maskinbyggnad ger läsaren anledning förmoda, att han
förmått göra denna hållfasthetslära tillräckligt allsidig.
En närmare granskning av boken ger även vid handen,
att så är fallet. Största utrymmet har därvid, som
naturligt är, beretts de inom hus- och brobyggnadsfacken
speciellt aktuella problemen, medan de hållfasthetsproblem,
som huvudsakligen ha sin tillämpning inom
maskinbyggnadsläran, ha fått en mera koncentrerad
behandling.

I de tre första kapitlen behandlar förf. elasticitetslärans
fundamentala ekvationer. Kap. 4 innehåller
redogörelse för teorierna angående brottorsaker och
utmattningspåkänningar. I kapitlet om utmattningspåkänningar
redogör förf. även för sina egna senaste forskningsresultat.

I kap. 5, böjningshållfasthet, behandlas först det enkla
böjningsproblemet enligt Navier såväl för enhetlig
sektion som för sektion sammansatt av olika material.
Material med krökt elasticitetskurva behandlas även.
Förutom mera enkla böjningsproblem behandlas även
sådana problem som balkar på elastiskt underlag och
statiskt obestämda problem av olika svårighetsgrad
samt balkar med krökt medellinje och osymmetrisk
sektion.

Sjätte kapitlet, om knackning, är synnerligen
fullständigt behandlat och bär tydliga spår av förf:s tidigare
forskningsarbeten på detta område. Det tämligen
komplicerade problemet om gallerverksträvors knackning är
sålunda tämligen utförligt behandlat, likaså stabiliteten
hos ramverkssträvor. For dessa senare har förf.
framställt mycket användbara grafiska tabeller, med vilkas
hjälp man utan något besvärligare räknearbete käft
beräkna dylika konstruktioners knäcksäkerhet. De nya
järnbestämmelsernas föreskrifter för centrisk och
excentrisk knackning äro även återgivna och diskuterade.
I samma kapitel behandlas även knackning av balkar
med krökt medellinje med tillämpning bl. a. på
problemet om inspända bågens och tvåledsbågens stabilitet.
Med hänsyn till att det visserligen betydligt mer

invecklade men dock för byggnadskonsten tämligen
betydelsefulla problemet om treledsbågens elastiska
stabilitet i den gängse utländska facklitteraturen i
allmänhet behandlats felaktigt, hade det varit önskvärt,
att förf. även underkastat detta spörsmål diskussion.

I det följande kapitlet, arbetsekvationerna, finner man
förutom de vanliga formlerna även en diskussion av
arbets ekvationen för sådana material, som icke följa
Hooke's lag.

Kapitel 8, vridningshållfasthet, behandlar de gängse
teorierna för vridningen och sammansättning av
vridning och böjning. I kapitel 9 behandlas olika
specialfall av polarsymmetriska spänningstillstånd, såsom
sfäriska och cylindriska kroppar, utsatta för inre eller
yttre övertryck, samt påkänningar i kärlväggarna hos
cylindriska behållare, roterande skivor och
spiralarmerade pelare. De grundläggande ekvationerna för
roterande skivor tillskrivas i allmänhet Stodola.
Emellertid har förf. mycket tidigt i sitt samarbete med de Laval
haft anledning att sysselsätta sig med problemet och
även givit lösningen. Stodola själv framhåller också i
sitt stora arbete Die Dampfturbinen, att de Lavals
ingenjörer före honom löst problemet.

Kap. 10 handlar om Airy's spänningsfunktion. Som
tillämpning behandlar förf. förutom en del enklare
problem även spänningsfördelningen i en cylindrisk
vals, belastad längs en generatris. Detta problem
behandlar författaren efter nya linjer och anger
förklaringen till att så stora anliggningstryck i allmänhet
kunna tillåtas vid koncentrerad belastning. Han visar,
att de exceptionellt stora tryckpåkänningarna i själva
kontaktytan i och för sig icke äro farliga, då de alltid
åtföljas av mot dem vinkelräta huvudtryckspänningar
av samma storleksordning. Den verkliga brottfaran
uppträder ett stycke längre in i godset, där en för
brottets uppkomst gynnsammare spänningsfördelning
råder.

Bokens sista kapitel, spänningar i plattor, framställer
teorien för tunna plattor. Plattproblemets differentialekvation
behandlas dels medelst differensekvationer
enligt mönster av Nielsen och Marcus och dels medelst
differentialekvationens integrering genom serier.
Randvillkoren, som i de flesta framställningar om plattor
återges mer eller mindre dunkelt, har förf. lyckats
framdeducera på ett lyckligt och lättförståeligt sätt.

Som generellt omdöme om den nya hållfasthetsläran
må sägas, att den är synnerligen fullständig. Den är
icke resultatet av ett osjälvständigt kompilerande från
skilda källor, utan boken innehåller mycket av
professor Ljungbergs egen rika erfarenhet och många av
hans nya idéer. Den är särdeles lämplig för de
tekniska högskolorna och för var och en annan, som önskar
erhålla djupare insikter i aktuella hållfasthetsspörsmål.
<tab><tab><tab><tab><tab><tab><tab><tab><i>Hjalmar Granholm.</i>

<b>Sveriges skogar och skogsindustrier,</b> av <sc>Thorsten
Streyffert.</sc> Stockholm 1931. Kooperativa förbundets
förlag, 240 sidor, pris häftad 3:75, inbunden 5 kr.

För en uppmärksam iakttagare har det länge stått
klart, att den rådande depressionstiden skjutit fram den
svenska skogshushållningen i centrum för det allmänna
intresset på ett sätt, varom denna näringsgrens utövare
ännu för ett decennium sedan aldrig vågat hoppas.
Skogsbruket och dess angelägenheter tillhöra numera
riksdagens mest uppmärksammade frågor, och även den
stora allmänheten tar del av hithörande spörsmål på ett
helt annat sätt än tidigare.

Anledningarna härtill äro icke svåra att finna. Den
av den ekonomiska krisen orsakade arbetslösheten
tynger befolkningen i alla delar av landet, och det har
för statsmakterna blivit en angelägenhet av största vikt
att råda bot på detta onda. Jordbrukets nödläge gör,
att man vid övervägande av åtgärder mot arbetslösheten
icke kan falla tillbaka på detta. Även industriens
möjligheter i berörda hänseende äro starkt begränsade.
Däremot har man funnit, att inom skogsbruket finnes
plats för produktiva arbetsinsatser i så betydande
omfattning, att verklig lindring i landsbygdens
arbetslöshet därigenom bör kunna ernås. Visserligen lider även
denna näringsgren i följd sänkta produktpriser och
minskade avverkningar hårt av lågkonjunkturen, men inom
skogsbruket går det till följd av dess egenart att
verkställa en mängd produktionsbefrämjande arbeten, vilka
i det långa loppet kunna förväntas förränta nedlagda
kostnader och vilka därjämte kräva ett minimum av
utlägg till redskap och material.

Dessa förhållanden hava orsakat, att det svenska
skogsbruket skjutits fram i centrum av dagspolitiken.
Skogsfrågorna intressera numera den stora allmänheten
på ett helt annat sätt än förr.

Återverkningarna av denna nya inställning kunna
spåras även på litteraturens område. Vårt land har
visserligen ägt en mycket omfattande skogslitteratur,
kanske i förhållande till vår befolkningsnumerär allt för
riklig, men denna har ända fram till de sista åren varit
övervägande vetenskapligt betonad. Härutinnan har nu
emellertid, säkerligen under påverkan av det allmänna
intresse, skogsbruket under de sista åren tillvunnit sig,
en förändring inträffat. Den rent skogsvetenskapliga
produktionen har stannat inom facktidskrifternas ram,
under det att skogligt populärvetenskapliga arbeten av
rang framträtt. Det får förvisso anses som ett
tidstecken, och därtill ett glädjande sådant, när vårt mest
folkligt betonade bokförlag, Kooperativa förbundets, nu
även dokumenterat sitt intresse för vårt lands skogsproblem.

Docenten Streyffert och hans förläggare hava vid
planläggandet av det arbete, vars namn läses här ovan,
fattat sin arbetsuppgift på ett riktigt sätt. Vi behöva
icke några flera skildringar, än dem vi redan äga, om
de svenska skogarnas biologiska förhållanden samt om
deras rätta skötsel och utnyttjande. Men däremot hava
vi saknat en populärt hållen, översiktlig framställning
om vår skogshanterings och de därpå grundade
industriernas ekonomiska förhållanden och allmänna inställning
i landets näringsliv. 'Streyfferts bok är lagd på det
nationalekonomiska och näringspolitiska planet.
Författaren sysslar icke med biologiska samt
skogsvårdsfrågor mer än som kräves för att lämna läsaren den
korta orientering i berörda ämnen, vilken kan vara
behövlig som ram kring den ekonomiska och
skogspolitiska framställning, som är arbetets kärna. Vi förmena,
att detta är en betydande förtjänst. Författaren säger
själv i förordet, att hans bok avsetts att vara "en
ekonomiskt orienterad översikt" över skogsbrukets och de
därpå grundade industriernas stora betydelse för vårt
folkhushåll, och han har ansett boken kunna vara till
tjänst huvudsakligen för dem, som genom sitt arbete
äro knutna till dessa näringsgrenar. Måhända har
författaren med dessa ord givit arbetet en något olämplig
adress. Streyfferts bok har nämligen icke så mycket
nytt att säga dem som äro verksamma inom facket.
Däremot anse vi den vara synnerligen lämplig såsom en
orientering i våra skogspolitiska problem för den stora
allmänhet, som hyser intresse för svenskt näringsliv,
men som icke haft anledning eller tillfälle att komma
de skogliga spörsmålen närmare in på livet. Boken är
klar och översiktlig; den lägger upp skogsbrukets
ekonomiska och politiska frågor lugnt och lidelsefritt utan
spår av tendentiös färgning i någon riktning. Arbetet
är vederhäftigt utan att vara torrt. Författaren har
därjämte lyckats göra sin framställning underhållande
och lättläst. Boken är i bästa mening allmänbildande.
Vi anse oss därför både kunna och böra rekommendera
den i den läsande allmänhetens åtanke. <tab><tab><tab><i>S.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Ordinarie stämma</b> hölls den 17 mars. Till ledamöter
invaldes på styrelsens tillstyrkan: ingenjörerna Bror Edvin
Törnros, Stockholm, Torsten Nils Adolf Sandegaard,
Bromölla, och Hans Gustav Adolf Andrén, Stockholm, tekn.
dr Nils Erik Alvar Hugoson, Sickla, civilingenjör Hans
Ludvig Gerhard Berlin, Rotebro, ingenjörerna Einar
Fridolf Lundberg, Moholm, Gustav Nilson, Stockholm,
överingenjör Magnus Reinhold August Schenström,
Västerås, verkstadsingenjör Karl Filip Wallin,
Stockholm, ingenjör Johan Edwin Olsson, Stockholm, fil. dr
Johan Henrik Åkerman, Stockholm, ingenjör Thor
Jenssen, Stockholm, bergsingenjör Erik Hylander, Stockholm,
kamrer Erik Arthur Gillberg, Stockholm, bergsingenjör
Per Olof Gerhard Kjellström, Kristinehamn.

Beträffande övriga föreningsärenden och föredrag
hänvisas till årsmötesreferat i detta nummer. <i>Fmn.</i>

<b>Norrköpings polytekniska förening</b>
sammanträdde den 29 januari under ordförandeskap
av stadsingenjör John E. Pettersson.

Sedan styrelse- och revisionsberättelser för 1931
upplästs och godkänts följde ett föredrag av överste
Gabriel Hedengren om Flygväsendet och näringslivet.

Föredragshållaren påpekade först som svar på
frågan: "Är det farligt att flyga?", att militärflygning,
som ju är en högt uppdriven konstflygning, är farlig.
Likaledes äro atlantflygningar farliga. Trafikflygning
däremot är icke riskablare än en färd med vilket
motorfordon som helst, ja det är förenat med större fara att
med ett sådant ge sig ut på vilken landsväg som helst
än att gå upp i luften med ett trafikflygplan.

Det är ännu så länge dyrt att flyga, och anledningen
därtill är, att vi hittills måst betala stora
experimentkostnader. Tekniken går som bekant framåt
med stora steg. När man fått färdig en modell för
några mill. kr., har i allmänhet tiden varit inne att
börja om igen med någon ännu bättre. Emellertid
synes nu läget stadga sig, och man hör talas om, att
länga serier av flygmaskiner byggas, såsom fallet är
med bilarna. Maskinerna komma härigenom också att
sjunka i pris. över huvud taget blir flygning f. n.
dyrbar på korta sträckor, medan kostnaderna jämna ut
sig, ju längre man färdas. Postflygningen har också
redan tagit den omfattning, att den mycket väl bär sig.

När det gällde näringslivet, framhöll talaren, att
vårt land ligger så långt ut på periferien, att om våra
affärsmän och deras post icke kunna komma fram
fortare än konkurrenterna, vi ohjälpligt måste bli efter
i den stora tävlan på världsmarknaden. Vi ha att
taga hänsyn till, att av de 6 milliarder, för vilka
Sverige producerar under normala tider, vi måste sälja
för bortåt 2 à 3 milliarder utomlands. För att utjämna
de svårigheter, som vårt läge erbjuder, finnes
ingenting som hjälper bättre än flygmaskinen. Svenska
luftfartsförbundet, som tagit initiativet härvidlag,
började med nattpostflygning. Målet för denna är, att
om en affärsman i t. e. Stockholm eller Norrköping
en måndagseftermiddag lägger två brev i brevlådan,
det ena till en affärsman på orten och det andra till
en affärsvän i London eller Paris, båda skola kunna
ha breven samtidigt tisdag morgon.

Redan år 1928 började försöken med postflygningen.
De ha utvidgats för varje år och komma att fortsätta
även under år 1932. Förbundets strävan är helt enkelt
att komma fram till flygning året runt, natt och dag,
för att kunna göra det hela bärkraftigt. Det är frågan
om att flytta Sverige närmare kontinentens stora
affärscentrum.

Något sådant låter sig emellertid icke göra, förrän
vi förfoga över flyglinjer, och planläggningen av
desamma har pågått under åren 1930--1931. Det gäller
att få fram två flygbanor, den ena från Stockholm över
Norrköping--Jönköping och Malmö ut mot kontinenten
och den andra från Oslo över Göteborg och Halmstad
ut till Malmö. Härför fordras hjälplandningsfält på var
femte mil, belysning på nätterna och fyrleder med 2
mill. normalljus styrka. Planläggningen härav, som
fortgått under 1930 och 1931 och bekostats av Svenska
luftfartsförbundet, har överlämnats till k. m:t, som i
stort sett ställt sig välvillig, och nu föreligger
proposition vid årets riksdag.

Affärsmännen måste nu också börja tänka på att
själva lägga sig till med flygmaskiner. Det är rent
förvånande vad Sverige i detta avseende kommit på
efterkälken. Vi hålla oss med bilar och motorbåtar,
men ha inte kunnat komma under fund med nyttan av
en flygmaskin. En förstklassig, tvåsitsig flygmaskin
kostar f. n. ungefär 20 000 kr., och den drager inte en
droppe mera bensin än en bil pr km. Luftfartsförbundet
vill arbeta på att söka få affärsmännen att lära
sig flyga och vänder sig därvid allra främst till
affärslivets kronprinsar, den yngre generationen, som skall
övertaga spiran. För att detta skall kunna ske,
behöva vi landningsfält, icke blott i Stockholm och större
städer. Varje stad och samhälle måste förse sig med
ett eget landningsfält, så att folk kan komma dit. De
städer, som icke om 15 eller 20 år ha lagt sig till med
flygfält, komma i samma läge som den stad, som nu
saknar infartsvägar och parkeringsplatser.

Som ett medel till flygningens populariserande
rekommenderade tal. i senare delen av sitt anförande
startande av flygklubbar, där maskiner inköptes och
medlemmarna lärde sig flyga. Vad Norrköping
beträffade påpekades, att ett förslag till landningsfält
vid Kungsängen redan föreligger, vilket fält ingår i
den stora planen. Kostnadsberäkning är klar och
slutar på en av de billigaste anläggningskostnaderna i
hela Sverige.

Till slut visades en serie ljusbilder, illustrerande
olika typer av flygmaskiner, alltifrån pionjärernas
första bräckliga till våra dagars moderna trafikplan,
samt landningsplatser i in- och utlandet m. m.

Det med gott humör framförda och med en del
lustiga episoder kryddade föredraget mottogs med
starkt bifall, varefter föredragshållaren avtackades av
ordföranden.

Nästa punkt på föredragningslistan var ett referat
av civilingenjör Bo Ekelund över vad som under 1931
byggts i Sverige av hus, hamnbyggnader och broar.
Det väl framförda föredraget, som belystes av ett stort
antal skioptikonbilder, "var väl ägnat att ge en stöt
framåt åt den referentinstitution, som föreningen
hoppas kunna bilda", yttrade ordf. i sitt tack till
föredragshållaren.

Sedan härmed kvällens program var genomgånget,
övergick man till supén och ett nachspiel under
gemytliga former. <tab><tab><tab><tab><tab><i>K. L.</i>

<b>Skånska ingenjörsklubben</b>
höll sammanträde i Malmö den 12 februari. Under
förmiddagen hade tillfälle beretts ledamöterna att under
ciceronskap av marindirektör A. Grimberg bese den
unuer byggnad på Kockums varv varanue jagaren Klas
Horn. Det egentliga sammanträdet, som hölls på
Kungsparkens restaurang, leddes av direktör H. M.
Molin. Ordföranden meddelade, att styrelsen till
ordinarie medlemmar i klubben invalt ingenjörerna Thure
Ericson, Arne Fritsch, Sven Hellsten och Gottfrid
Johansson samt professorn Knut Lundmark. Styrelsens
och revisorernas berättelser upplästes, och styrelsen
beviljades decharge för 1931 års förvaltning. Till

medlemmar av valberedningsutskottet utsagos herrar A. Ambolt,
Th. Björgerd, H. Gustafsson, G. Hentz, E. Holmdahl, C.
Hultman, I. Larsson, O. Mellkvist, E, Rydholm, E.
Warholm och N. Åkesson. Kvällens föredrag hölls av
civilingenjören G. W:son Cronquist över ämnet "Reklamen
en Örtagård". Talaren definierade begreppet reklam
såsom <i>upprepad upplysning med syfte att stimulera till
viss handling.</i> Att handlingen icke alltid behöver vara
köp av varor bevisas av den upprepade upplysningen om
ett smittkoppsfall, vilken reklam föranledde vaccinationsåtgärder,
som kostade svenska folket minst en halv
million kronor. Reklamen "Ät mer frukt" har i
England medfört stora resultat, varemot det torde vara mera
ovisst, huruvida propagandan "Buy Empire goods" gör
gagn för den million pund, som den årligen kostar. En
egendomlig propaganda bedrevs härom året i England,
då en kolstrejk hotade utbryta. Gruvägarna lämnade i
annonser sådana upplysningar, att arbetarnas ledare ej
vågade frammana strejken. I Amerika offrade
järnvägarna år 1929 icke mindre än 15 millioner dollars pä
en reklamkampanj, framhållande tågens fördelar
framför bilarnas. I Amerika bedrives nu en rörelse mot
illojal reklam, så att tidningarna, vägra intaga
annonser som handla om patentmediciner med tvivelaktigt
värde eller som utgöra angrepp mot konkurrenter osv.
Härigenom skapas tillit till reklamen och dess
representanter. För att en reklam skall bära frukt även i
längden, fordras att varan är god och säljes till rimligt,
pris. I Sverige offras årligen 125 millioner kronor på
reklam, därav 50 millioner på tidnings- och
tidskriftsreklam. Intressanta tablåer visades över
färgkombinationers harmoni, t. e. rött och grönt, eller disharmoni,
t. e. rött och violett. Likaså de olika grader av intryck,
som alstras av olika färgval på text och bakgrund.
Främst stod svart text på gul bakgrund, medan svart
på vitt kom på sjätte platsen. Föredraget illustrerades
med utmärkta ljusbilder, projicierade på två skärmar
medelst två skioptikon, av vilka det ena framställde prov
på reklam av olika slag, såsom fönsterskyltning,
affischer, annonser osv. jämte tabeller med statistiska
uppgifter, det andra reproducerade en serie av ingenjör
Cronquists vackra färgbilder från trädgårdar: detaljer
av ettåriga och mångåriga växter, frukter och även
ogräs. En lyckligt funnen parallell uppdrogs mellan
dessa trädgårdsprodukter och alstren av reklamens
mångsidiga örtagård. Som ogräs stämplade talaren all
oklok och osmaklig reklam, exempelvis annonser i
programblad, kataloger, även telefonkatalogen, kalendrar,
medlemsförteckningar och en del av tidningarnas
"specialsidor". Den intressanta bildjämförelsen avslutades
med en sammanfattning: Varje trädgårdskunnig vet, att
det kräves ett långt förarbete, innan man får sin ros,
sin tulpan, sina jordgubbar eller sina äpplen sådana man
vill ha dem. De kräva lämplig jord, rätt bearbetning
och gödning av denna, rätt sortval, vattning, rensning
och besprutning mot skadedjur. På liknande sätt
kräves på reklamens område marknadsundersökningar,
konjunkturprognoser, statistik, lämplig fördelning mellan
olika reklammedel, insamlande av upplysningar rörande
de resultat, som erhållits med dessa olika medel osv.
Vad som behöves i den svenska reklamträdgården är
snabbare och mera detaljerad <i>statistik, psykologiska
institut,</i> särskilt inriktade på <I>reklampsykologi,
forskningsinstitut för reklamekonomi,</i> allsidig <i>utbildning</i> av
reklammän, effektiva <i>äganderättsbestämmelser</i> beträffande
reklam samt flere och mera välordnade affiscfiplatser.
Liksom varje trädgård bör skapa trevnad och valuta för
ägaren, skall varje reklamens örtagård bringa sin klient
valuta. I annat fall är den felaktigt anlagd eller
oriktigt skött. Efter förhandlingarna intogs gemensam supé,
efterföljd av samkväm med tal och sång. <tab><tab><i>F. M.</i>

<b>Tekniska föreningen i Västerås</b>
hade den 26 febr. anordnat en damfest, vid vilken
styrelsen till föredragshållare lyckats förvärva konstnären
Edward Hald, en av de konstnärliga ledarna vid
Orrefors glasbruk. Föredragshållaren lämnade en kortare
beskrivning: på det tekniska tillvägagångssättet Vid
tillverkning av olika slags konstglas samt visade därpå
en utmärkt film, vilken på ett förträffligt sätt
illustrerade den förut lämnade beskrivningen. Därefter
förevisades med tillhjälp av balloptikon ett stort antal
fotografiska reproduktioner av Orrefors produktion,
vilka nogsamt buro vittne om den höga utveckling, till
vilken glasbruket nått. Såväl föredraget som bilderna
mottogos av den till ca 150 personer uppgående
publiken med varmt bifall.

Efter föredraget vidtog supé, varefter dansen
tråddes inpå småtimmarna, avbruten av några pauser, som
utfylldes med sång till pianoackompanjemang. <tab><i>H. S.</i>

</chapter>
<chapter name="ÅRSMÖTET.
(Forts. fr. sid. 125.)">
<h3>ÅRSMÖTET.</h3>
<tab><tab><tab><tab><tab><tab><tab>(Forts. fr. sid. 125.)
möjlighet att avhjälpa denna brist uppbyggandet av ett
svenskt tidskriftskartotek.

Efter supén lämnade civilingenjör Bo Hellström
under rubriken "Djungel, djur och maharadjor" några
med skioptikonbilder belysta reseintryck från Främre
och Bortre Indien, anrättningen lagom kryddad med
jakt- och andra historier.

Årsmötets andra dag ägnades åt kraftfrågor och
inleddes med ett föredrag av diplomingenjör Harald
Frilund över "Ångkraft inom industriell drift i
Finland". Ingenjör Frilund tillhör Finlands mest
bemärkta och anlitade ångkrafttekniker och kunde
därför basera sitt utomordentligt väl genomarbetade
föredrag på omfattande och ytterst intressanta
utredningar över finska kraftindustriella problem.

Årsmötets sista föredrag hölls av civilingenjör
Karl-Gustaf Ljungdahl under rubriken "Vattenkraft
och ångkraft i den allmänna kraftförsörjningen i
Sverige". Ingenjör Ljungdahl belyste på ett
klarläggande och koncist sätt det principiella samarbetet
under olika förhållanden mellan ångkraft och
vattenkraft samt exemplifierade detta med erfarenheter
från bl. a. vattenfallsstyrelsens centralblock. Efter
ingenjör Ljungdahls föredrag utspann sig en livlig
diskussion, och sedan denna avslutats, var det lyckade
och givande årsmötet till ända.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Kemi och bergsvetenskap</b> sammanträder
fredagen den 8 april 1932 kl. 19,30 å <i>Sveriges
Kontoristförenings lokal,</i> Apelbergsgatan 58, Stockholm. <sp>Ärenden:</sp>
1) Val av justeringsmän för aftonens protokoll. -- 2)
Inval. -- 3) Inkomna skrivelser. -- 4) <i>"Något om Hofors
"bruks gruvdrift och dennas rationalisering",</i> föredrag av
bergsingenjör <sp>H. Löwenhielm.</sp> -- 5) <i>"Över elektriska
ljusbågs- ocli ljusbågsmotståndsugnar samt deras
effektfaktor",</i> föredrag av tekn. dr <sp>A. Wejnarth.</sp> -- Supé
och samkväm.

</chapter>
<chapter name="TEKNISK TIDSKRIFT
HÄFT. 14 ÅRG. 62 2 APRIL 1932">
<h1>TEKNISK TIDSKRIFT</h1>
<h2>HÄFT. 14 ÅRG. 62 <tab>2 APRIL 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Ingenjörens uppgifter i depressionstider, av direktörerna Elis Bosæus, Erik Falk och Gösta
Klemming. -- Arbetsveckans längd. -- Ivar Alphons Engström † -- Notiser. -- Litteratur. -- Insänt. --
Sammanträden.

</chapter>
<chapter name="INGENJÖRENS UPPGIFTER I DEPRESSIONSTIDER.">
<h2>INGENJÖRENS UPPGIFTER I DEPRESSIONSTIDER.</h2>
<poem>Inom teknologföreningens avdelning för
Industriell ekonomi och organisation
diskuterades den 11 februari rubricerade viktiga
fråga, som fick en intressant och mångsidig
belysning. I det följande återges de tre
inledningsf öredragen samt de första
diskussionsinläggen.
</poem>
<b>Direktör <sc>Elis Bosæus.</sc></b>

Med ett par relativt korta avbrott har Sveriges
näringsliv sedan mer än en mansålder tillbaka
företett en starkt stigande utvecklingskurva. Det är helt
naturligt, att de samhällsmedlemmar, och
ingenjölerna bland dem, som arbeta i detta näringslivs tjänst,
riktat in sina arbetsmetoder i enlighet med den
allmänna tendensen av ökad produktion och ganska
obeskurna framtidsmöjligheter. När numera den jämna
frammarschen efter allt att döma för en avsevärd tid
förbytts i stillastående eller återtåg", måste
arbetsmetoderna givetvis i viss mån läggas om. Detta gäller
för ingenjörernas vidkommande främst driftsingenjörerna,
som stå i närmaste och omedelbar kontakt med
näringslivets ekonomiska problem, men därjämte
ofrånkomligt även ingenjörerna på
konstruktionskontor och laboratorier, som installatörer och
ackvisitörer samt ingenjörerna i deras alltmera omfattande
och betydelsefulla allmänt samhälleliga verksamhet.
Här följande framställning skall dock begränsas till
de uppgifter, som för inledaren stå som mest
konkreta, driftsingenjörernas.

För att få ett rätt grepp på dessa uppgifter torde
man böra se dem i sitt sammanhang med hela det
komplex av problem, som en central företagsledning
har att reda ut i depressionsperioden.

Denna centrala ledning- måste inför en vikande
konjunktur för dess industrigren (om konjunktur
försämringen är speciell för denna eller en allmän sådan,
förändrar i detta fall icke problemställningen)
klargöra, huruvida depressionens art är

A.  övergående eller
B.  permanent.

A. Vid en med konjunkturväxlingar samhörande
sannolikt övergående depression kan man räkna med
tvenne alternativ:

a) Kompensation av depressionens normala följder:
minskad avsättning och/eller sänkta produktpris kan
ske genom ettdera eller båda av de närmast till hands
varande remedierna: utvidgning av avsättningsområdet
resp. intensivare bearbetning av det redan
befintliga samt sänkning av produktionskostnaderna.

b) Nyssnämnd kompensation kan icke erhållas, och
en produktionsinskränkning måste genomföras med
minsta möjliga ekonomiska förlust.

B. Vid en sannolikt permanent depression, mer
eller mindre oberoende av konjunkturväxlingar (men
i stället av utsinandet av gamla eller tillkomsten av
nya råvarutillgångar, nya transportleder, tekniska
uppfinningar, handelspolitiska förhållanden etc.)
måste förefintliga produktionsmedel såvitt möjligt
anpassas till någon ny produktion.

Ingenjörens uppgifter inom den sålunda skisserade
ramen bliva:

I.  dels <i>generellt</i> revision av kalkylerna på de
företagets självkostnader, som benämnas tillverkningskostnader,
och detta med särskild hänsyn till
särskiljandet av rörliga och fasta kostnader.

II. dels <i>speciellt</i>

1) teknisk och organisatorisk revision av de
tekniska processerna ur kostnadssynpunkt,

2) ordnandet av dessa processer och med dem
förbundet manuellt arbete med hänsyn till den
inskränkta produktionens ekonomi,

3) tekniskt-ekonomiska utredningar för omläggning
eller utvidgning av produktionen under framtida
normala ekonomiska förhållanden.

<b>I.</b>

Jämte andra indelningsgrunder skiljer man
självkostnaderna som bekant i rörliga och fasta.

Gränsen mellan dessa är ingalunda lätt att skarpt
fastställa, då ju begreppen rörliga och fasta äro
relativa. Ehuru de rörliga kostnaderna ökas resp.
minskas med produktionens omfång, sker detta
ingalunda proportionellt med denna. Likaså förändras
många av de s. k. fasta kostnaderna i intervaller med
produktionen.

Under normala ekonomiska förhållanden, då
varupriset täcker självkostnader och nödig vinst, kan en
tämligen bred tolerans vid kostnadernas uppdelning
på rörliga och fasta medgivas utan praktiska
olägenheter vid kalkylationen.

Då försäljningsprisen emellertid nå den låga nivå,
som världskrisen ofta framkallar på oskyddade
marknader, gäller det att möjligast noga avväga den
punkt ("nedre kritiska punkten"), där salupriset ej
längre förmår täcka ens de rörliga kostnaderna, och
där förlusten vid fortsatt drift alltså blir större än vid
stillestånd. I fråga om administrations- och försäljningskostnader
är denna avvägning den merkantila


stabens inom företaget uppgift, men beträffande
tillverkningskostnaderna faller utredningsarbetet
väsentligen på driftsingenjören.

Rent <i>tekniska</i> utredningar krävas för att klargöra,
i vad mån kostnaderna äro rörliga eller icke <i>vid olika
utnyttjningsgrader</i> av en anläggning i fråga om bland
annat:

bränslekostnaden, där dels värmeförluster i själva
fabrikationsprocessen, dels behovet av
lokaluppvärmning utgöra relativt fasta moment, och

elektrisk ström, där tomgångsförluster och därmed
samhörande förhållanden (fasförskjutning etc.) spela
in som fasta moment.

En <i>organisatorisk</i> utredning kan å andra sidan
klargöra, huruvida vad som synes vara väsentligen
fasta kostnader, t. e. tidlöner, icke i verkligheten kan
till viss utsträckning och <i>etappvis</i> bliva rörliga, dvs.
med minskad produktion reducerade, kostnader.

<b>II</b> 1).

Revisionen av de tekniska processerna ur kostnadssynpunkt
måste under en depressionstid givetvis
taga sikte på sådana omläggningar av driften, som
icke medföra åtminstone omedelbara kapitalutlägg.
En viktig synpunkt är vidare försiktighet i fråga om
kvalitativa förändringar av produkten, även sådana
till synes utan praktisk betydelse. Kundkretsen är
under vikande konjunkturer speciellt känslig i detta
avseende. Ett i ögonen fallande bevis för detta ha
under senaste året besökarna vid ett av våra mest
kända storföretags fabriker haft. I talrika anslag
uppmanas där arbetspersonalen till alldeles särskild
noggrannhet och omsorg vid varornas färdigställande
n rider uttrycklig hänvisning till risken för
reklamationer vid rådande marknadsförhållanden.

a) Möjligheterna till <i>tekniska</i> förändringar inom
driften äro av nyssnämnda skäl oftast begränsade,
varför tyngdpunkten på detta område måste läggas
på skärpning av kontrollmetoder och av dessas
utnyttjande i fråga om förbrukningen av material av
olika slag. Det senaste årtiondets energiska och
framgångsrika arbete på konstruktioner av automatiska
kontrollapparater för elektrisk ström, ånga och gaser,
allehanda vätskor m. m. har givit värdefulla
hjälpmedel för detta.

b) <i>Organisatoriska</i> omläggningar av arbetet med
hjälp av bland annat tidsstudier äro ett under en
depressionsperiod särskilt tacksamt arbetsfält, då de
i regel medföra obetydliga kapitalkostnader. Den
som söker göra sig förtrogen med detta område
finner snart, att det erbjuder möjligheter långt utöver
vad på förhand kan väntas och detta även där
driftsförhållandena äro av sådan art, att de kräva
relativt litet manuellt arbete. Från inledarens egen
erfarenhet kan som exempel nämnas, att inom
pappersfabrikationen, som i sig själv sedan gammalt är
typisk för den flytande tillverkning, vilken
rationaliseringssträvandena numera fört fram som ett
allmänt önskemål, en av de kännbarare löneutgifterna
-- för  sortering,  räkning och förpackning  av
papperet -- kunnat genom en praktiskt taget
kostnadsfri omorganisation av arbetet nedbringas med fulla
15 % redan vid problemets första behandling.
Oanmärkt bör dock icke lämnas, att arbetet på
förbättringar i här berört avseende under en depressionstid
kan möta vissa svårigheter därigenom att mark-
nadsläget temporärt framtvingar andra driftsförhållanden
än dem man normalt kan räkna med. Vid
omläggning av arbetsmetoderna möter också,
liksom ofta än mer accentuerat under II 2),
specialproblemet om den tekniska ledningens förhållande
till arbetarna och till sociala synpunkter vid
reduktion av företagets personal. Erforderlig fasthet och
reda i ett företags ekonomiska ledning gör det
nödvändigt, att driftsingenjören -- naturligtvis inom
ramen av gällande kollektivavtal samt sociala lagar och
författningar -- skall i sitt tekniskt-ekonomiska
handlande strikt hålla sig till minsta medlets lag.
Avgörandet om socialt motiverade utgifter utöver
nyssnämnda ram måste förbehållas företagets centrala
ledning.

<b>II</b> 2).

Därest en produktionsminskning är ofrånkomlig,
måste givetvis enligt I erhållna resultaten av de
rörliga och de fasta kostnadernas ändringar i
intervaller med serier av relativa optima praktiskt
kombineras med såväl merkantila hänsyn som
resultaten av de tekniska och organisatoriska
utredningarna enligt II 1). Av vikt är därvid, att inga
omläggningar av driften göras efter gammal metod "på
känn" utan blott efter ingående kalkyler. Dessa
sistnämnda kunna ofta visa ganska oväntade
resultat. Användningen av avkortad arbetstid, alltså
minskning av antalet arbetade dagar pr vecka från
sex till fem, fyra eller mindre är t. e. i allmänhet
ekonomiskt ofördelaktigt, åtminstone på kort sikt
sett, ehuru sociala skäl bruka tala därför. Även vid
reducerad produktion torde i regel ett fullt utnyttjande
av veckoarbetstiden med en möjligast reducerad
arbetsstyrka erbjuda större möjlighet till intensifierad
och därmed billigare drift samt undvikande av
förluster i elektrisk ström samt bränsle och andra
material. Av egen erfarenhet kan inledaren
emellertid betyga, att i särskilda fall en femdagarsvecka
med full arbetsstyrka blir, även omedelbart, mindre
betungande för ett företag än en sexdagarsvecka
med reducerad personal.

<b>II</b> 3).

Så länge ett industriföretag trots depressionen kan
hålla sin verksamhet uppe vid ungefär normalt
omfång, ge redan berörda uppgifter för ingenjörerna
dessa en minst lika stor och ofta större arbetsbörda
än under normala tider. Även i sådant fall gäller
emellertid den gamla regeln om klokheten av att.
så långt tillgängliga resurser medge, under dåliga
tider planera för gynnsammare sådana, som tack vare
konjunkturernas periodicitet förr eller senare kunna
förväntas åter.

Men av särskild betydelse är, att tekniskt-
ekonomiska utredningar i god tid planeras och
målmedvetet igångsättas, när nödvändiga
driftsinskränkningar avlyfta en del av det ordinarie arbetet från
företagens ingenjörer. Därvid bör ej heller förbises
möjligheten att sålunda med minsta ekonomiska
uppoffring hålla tillsammans och till gynnsammare
tider åt företaget bevara värdefulla personliga
tillgångar.

Dylikt planerings- och utredningsarbete bör och
kan ofta föras utöver ramen för företagets nuvarande

produktionsförhållanden. Betydelsen av detta visa
järn-, trä- och glasindustriernas m. fl.
industriområdens radikala tekniskt-ekonomiska omläggning
under relativt kort tid. Handelspolitiska och
politiska förhållanden göra en utveckling under mycket
snabbare tempo än förr sannolik i framtiden och
skärpa behovet av industriens beredskapsarbete.
Generella regler för detta äro dock omöjliga att
uppställa; varje industri måste söka sig fram på sina
speciella vägar. Därvidlag gäller även för fredliga
värv och för landets industri i dess helhet den
gamle strategens ord: "getrennt marschieren, vereint
schlagen". Den krigiska termen är i detta
sammanhang kanske berättigad även därför, att
industri och näringar nu stå i en situation lika ödesdiger
som det verkliga kriget. Och det gäller att komma
ur denna icke endast till nöds utan med bibehållen
slagkraft. Om näringslivets män, ingenjörerna icke
minst, nu behärska det industriella återtågets
strategi och taktik så som tidigare alltifrån 1890-talet
frammarschens, så trygga de för vårt land
möjligheten att, när krisen väl är överstånden, åter taga
upp den vackra utveckling, som övermäktiga
omständigheter avbrutit.

<b>Direktör <sc>Erik Falk.</sc></b>

Diskussionsämnets formulering synes giva vid
handen, att man anser det vara något naturligt, att
ingenjörens uppgifter under tider, då
produktionsvolymen är minskad, på något sätt förhålla sig
egenartade i jämförelse med vad man kan kalla de mera
normala uppgifterna.

Man tycker sig nämligen ofta nog hava rätt att
utgå ifrån, att den, som har till uppgift att vaka
över industriell produktion, skulle, därest hans tid
under mera normala förhållanden är helt tagen i
anspråk för fullgörandet därav, dock vid minskad
tillverkningskvantitet, liksom den i produktionen
sysselsatta arbetaren, hava möjlighet att få tid fri
från den mera ordinarie uppgiften och sålunda bliva
i tillfälle att ägna sig åt andra sysselsättningar.

Den erfarenhet jag fått om förhållandena, sådana
de verkligen gestalta sig under depressionstider,
skiljer sig emellertid i mångt och mycket från
nyssnämnda föreställningssätt.

Då jag går att närmare granska, hur härmed
förhåller sig, vill jag till en början såtillvida begränsa
mina uttalanden, att de komma att avse endast
sådana ingenjörer, vilka fungera såsom ledare och
tillsyningsmän i fråga om produktivt arbete, och
jämväl att röra sig om förhållanden, där icke
depressionen tvingat till fullständigt stillestånd.

Vi utgå -- som sagt -- ifrån det antagandet -- det
torde för övrigt ej behöva vara ett antagande --, att
driftsingenjören under normal verksamhet har fullt
upp att göra med övervakandet av produktionen,
planerandet för densamma osv.

Bliva då vid minskad arbetstillförsel tillfällena att
minska på <i>dessa</i> ingenjörens uppgifter större än
eljest?

Under konferenser med ingenjörerna vid de verk,
vilka jag har äran företräda, har å -- som det synts
mig -- mycket goda skäl motsatsen gjorts gällande.
Man har därvid pekat på det faktum, att arbetsprogrammet
vid minskad kvantitetsproduktion blir mera
söndersplittrat och sålunda förorsakar större
svårigheter för planering och inställning. Härom kan jag
lämna några intressanta siffror från Aktiebolaget
svenska metallverken.

Antalet order vid Västeråsverken var <i>år 1927</i>
19 650, varemot svarade eri utlevererad
viktkvantitet från sagda verk av totaliter 10 301 ton,
motsvarande 524,3 kg per order.

Samma siffror för <i>år 1928</i> voro 20 606 order, 12 758
ton och 619,1 kg pr order;
för <i>år 1929</i> 21 228 order, 13 961 ton och 657,7 kg pr
order;
för <i>år 1930</i> 21 283 order, 13 404 ton och 629,8 kg pr
order samt
för <i>år 1931</i> 22 126 order, 13 416 ton och 606,3 kg pr
order.

Medan verket sålunda under åren 1927--1929
befann sig i en uppåtgående konjunktur, ökade
kilotalet för varje beställningsenhet, under det att i den
därefter följande nedgående konjunkturens tid
beställningskvantiteten per order minskade.

Som härav framgår har, såsom nyss sagts, den
minskade tillverkningskvantiteten en olycklig
förmåga att söndersplittras i mindre poster, något som

ju är helt naturligt, men som otvivelaktigt i hög
grad betager driftsingenjören möjligheten att få
ledig tid till andra "uppgifter" än de sedvanliga.
Redan härav följer enligt min mening, att arbetet
under depressionstid alltid blir drygare för
tillverkningsingenjören än då produktionen fortgår i mera
normala gängor.

Ännu en omständighet medverkar till att minska
möjligheterna för avdelningsingenjören att syssla
med några särskilda, honom eljest mera
ovidkommande uppgifter under depressionstider. Detta är
det obönhörliga kravet på billiga
produktionskostnader. Redan den omständigheten, att den
förminskade tillverkningsvolymen fördyras därigenom,
att ofrånkomliga stående omkostnader få en mindre
divisor än eljest, gör, att ledningen måste vaka över,
att inga åtgärder underlåtas för att framtvinga
noggrann sparsamhet med andra utgifter, vilka inverka
på produktionskostnaden. Detta gäller ofta nog
<i>främst</i> i fråga om den direkta, och indirekta
arbetskostnaden. Härvidlag åvilar driftsingenjören det
stora ansvaret, att icke i tillverkningen sysselsättas
flera personer, än som behovet strängt kräver. En
minskning i arbetstillgången medför ofta faran, att
arbetsledaren, antingen i förmodan att
orderminskningen är av övergående natur, eller i en för övrigt
lätt förståelig önskan att värna om de honom
anförtrodda arbetarna, uppletar sysselsättning åt dem,
vilken icke är absolut nödvändig för det
produktiva arbetet just för stunden. Det är ingenjörens
skyldighet att med uppmärksamhet följa sådana
intentioner och att i verkets intresse vaka däröver, att
den, som icke kräves för tillfället, icke heller
bibehålles i tjänsten. Det är icke han, utan företagets
ledning, som har att avgöra, huruvida ur andra
synpunkter, än de här nämnda, tillfällig sysselsättning
skall beredas den, som eljest ur produktionssyftet
för stunden icke är behövlig.

För mitt företags vidkommande har, i avsikt att
avdelningsingenjörer och företagsledare skola kunna
följa med, hur däröver vakas, uppgjorts en
veckotablå, som angiver antalet i produktionen på varje

särskild avdelning sysselsatta arbetare jämte deras
arbetstid, uppdelad i timtid, ackordstid och övertid.
På rapporten angives jämväl rapportveckans uppgift
om från verket utlevererad produkt, så att däremot
svarar en uppgift om utleverans i kg per timme
från varje avdelning för sig. Tablån upptager
desslikes samma uppgifter i fråga om motsvarande vecka
under föregående år ävensom för tiden från årets
början. Genom de nu nämnda uppgifterna och
genom jämförelsen med tidigare gångna veckor får
man en viss uppfattning om "arbetstakten" på
avdelningarna -- en depressionstid medför, som
erfarenheten visar, en viss böjelse att 'söka förlänga
tillverkningstiden per tillverkad enhet. Huruvida
så är fallet på någon av vårt Västeråsverks
avdelningar, kan genom nyssnämnda rapportsystem redan
tidigt skönjas, så att motåtgärder kunna vidtagas.

En annan av rapportens avdelningar anger antalet
under rapportveckan sysselsatta personer i
improduktivt arbete: tidtagning, extra kontorsarbete,
reparationer, lossning och lastning, värrnealstring,
transporter osv. Det är i allmänhet till denna senare
grupp av arbetsuppgifter, som de eljest för stunden
icke behövliga produktiva arbetarna hava en
tendens att under depressionstider söka sig. Genom
vederbörande förmäns och ingenjörers skyldighet att
veckovis redovisa även för denna personal och att
lämna redogörelse för anledningen till förändringar
i densamma finnes ett kraftigt korrektiv emot
uppfyllandet av meromnämnda förklarliga önskan att
fortsättningsvis bibehålla arbetsanställning, även om
densamma icke just då kan beredas i det produktiva
arbetet.

Skyldigheten att vaka häröver är -- jag upprepar
det -- en uppgift, som alldeles särskilt i
depressionstider tillkommer ingenjören, ehuru densamma
ju dock ej kan betraktas såsom någon ny uppgift,
även om tvivelsutan därunder hans arbetsbörda
ökas.

Jag tillåter mig nu att avslutningsvis tillägga:

Uti ingenjörens, låt mig säga, normala åliggande
ingår alltid att planera för arbetet, häri inräknat
organisationen av de mekaniska hjälpmedlen och
vakandet över dessa. Under tider med hög
belastning är ju möjligheten att verkställa önskvärda
omändringar ej så stor, men ingenjören bör dock alltid
vara färdig med att framlägga förslag till
förbättringar i kostnadssparande och nydanande syfte. Det
är sålunda icke först då maskinerna börja så stilla,
som arbetet med <i>planläggning</i> för erforderliga
förbättringar bör göras. Detta skall utföras i samma
mån som önskvärdheten av förändringen yppar sig
och därvid inarbetas uti planen för denna del av
rationaliseringsprogrammet. När så på grund av
minskad ordertillgång anordningarna icke längre så
träget bliva utnyttjade, är stunden inne för
företagsledningen att taga i övervägande, i vilken grad
ingenjörens intentioner i fråga om förändringar och
förbättringar böra och kunna följas.

På så sätt kan och bör likvisst <i>den</i> särskilda
uppgift under depressionstider tillkomma ingenjören, att
han får utföra de ändringar och nyinstallationer, som
hava ansetts nödiga och nyttiga för att göra
anläggningen rustad till att på ett tillfredsställande sätt
möta kraven, då på nytt bättre tider randas.

<b>Direktör <sc>Gösta Klemming.</sc></b>

Inom det industriella livet, och det är ju härom
det i detta sammanhang rärmast är fråga, hava
förhållandena utvecklat sig därhän, att ingenjörerna
fått ett alltmera avgörande inflytande på dess
gestaltning. Det är numera nära nog regel, att
ingenjörerna fått sig anförtrott icke blott de rent
tekniska uppgifterna, utan även de administrativa och
kommersiella, varigenom de hava ett stort ansvar
för industriens öden och möjligheter under såväl
goda som onda tider. Om därför den arbetsbörda,
som påvilar ingenjörerna i ledande ställning, när
det gäller att tillvarataga industriens alla
möjligheter under normala förhållanden, redan är stor och
krävande, blir den icke mindre eller lättare, när
ekonomiska kriser försvåra eller rent av förlama
det industriella livet och hota dess existens.

När det här gäller att söka närmare belysa vilka
uppgifter, som särskilt i depressionstider påvila
ingenjörerna, är det helt naturligt, att diskussionen
måste röra sig om de åtgärder, som de i den
centrala ledningen verksamma ingenjörerna hava att
överväga och vidtaga. Detta utesluter dock icke, att
även de i de lägre graderna verksamma krafterna
böra instrueras och fostras så, att de förmå att följa
ledningens intentioner och i sin mån bidraga till de
högst allvarliga uppgifternas lösande på ett
ändamålsenligt, framgångsrikt sätt. Ty, likaväl under
svåra som under goda tider måste alla krafter
inriktas på att bära sin del av bördan och ansvaret
och genom enig samverkan söka att åstadkomma det
bästa med de resurser, som stå till förfogande.

Den föregående talaren har i mera allmängiltiga
drag sökt så att säga att schematiskt belysa de olika
områden, där åtgärder under kristider kunna
vidtagas från ingenjörernas sida och dessutom tänkt sig,
vilka som speciellt kunna åligga ingenjörer i
driftledares ställning i allmänhet. Men, som jag nyss
påpekade, hava ju ingenjörerna ansvarsfulla
uppgifter att svara för även på <i>andra</i> områden inom de
industriella företagen. Dessa äro i stort sett av tre
slag: administrativa, allmänt tekniska och
tekniskt-kommersiella. Det är nu min avsikt att söka
närmare belysa dessa uppgifter var och en för sig, något
som i betraktande av de olika uppgifternas
omfattning blott kan ske i stora drag.

Då det är nödvändigt att såväl de drifttekniska
som allmänt tekniska och kommersiella uppgifterna
måste ses i sina inbördes sammanhang, så beroende
som de äro av varandra, påvilar det den <i>administrativt
verksamme ingenjören</i> att med all hänsyn till
föreliggande ekonomiska och kommersiella
förhållanden i första hand leda de på de andra
områdena verksamma kollegerna och angiva de
riktlinjer, efter vilka de skola lägga sitt arbete. Han
måste se till, att all möjlig sparsamhet iakttages med
alla förhandenvarande resurser. Detta åligger
honom givetvis även under normala tider, men i
ännu högre grad, när dessa äro arga.

Sparsamhet måste således iakttagas med såväl
mänskliga som andra kraftresurser,

inköpen begränsas till det absolut nödvändigaste,

tillgångar i råvarulager och halv- och helfabrikat
nedbringas till minsta möjliga storlek och på samma
gång mest effektiva sammansättning,

arbeten av improduktiv karaktär begränsas,

tillgänglig personal omplaceras, bl. a. för att få
erfarenheter på företagets olika arbetsområden, eller
reduceras så att härutinnan största möjliga
effektivitet med minsta möjliga apparat uppnås.

Men det åligger honom också att tillse, att
uppgifter, som under brådskande tider fått vänta på sin
lösning, nu bliva handlagda och att således den
tysta tiden användes som en förberedelse till, att när
förhållandena ändras till det bättre, företaget är
rustat och färdigt att taga hand om de möjligheter,
som då uppstå.

De allmänt tekniska uppgifterna inom ett företag
bestå i stort sett i handhavandet av de tekniska
underlag, på vilka företagets produktion vilar, vare sig
det gäller mekanisk, kemisk eller annan verksamhet.
<i>På den tekniska ledningen</i> vilar ansvaret för att alla
för produktionen grundväsentliga faktorer stå på
höjden av tidens krav. De på detta område
verksamma ingenjörskrafterna hava under kristider att
tillse:

att uppgifter av konstruktiv eller liknande art,
vilka kanske tidigare på grund av bristande tid fått
stå tillbaka, behandlas och lösas,

att produktionen standardiseras,

att tiden utnyttjas till utvecklande -- research and
development -- av företagets teknik,

att ritningar och andra underlag revideras,
normaliseras, förses med toleranser och andra
föreskrifter för tillverkningen,

att alla andra underlag såsom tekniska specifikationer,
materialspecifikationer, tillverkningsföreskrifter,
beskrivningar, provningsföreskrifter m. m., som
produktionen kräver, revideras och förbättras, med
hänsyn till de erfarenheter, som kunnat samlas från
kundkretsen, vid tillverkningen och under försäljningen,

att sådana frågor, som kunna bidraga till ett
höjande av produkternas kvalitet, och minskande av
produktionsomkostnaderna studeras och prövas,

att den tekniska staben av ingenjörer och montörer
eller andra likställda använda tiden till studier
och förberedelser, så att de äro fullt orienterade i
de nyheter, som genom alla de ovan relaterade
åtgärderna bliva till resultat.

Det är en mångfald av viktiga och krävande
arbetsuppgifter, av vilka jag här endast kunnat
angiva en del, som den tekniska ledningen har sig
ålagt tillse, att de komma under effektiv behandling
och befordras till färdigt skick.

På den <i>tekniskt-kommersiella</i> sidan finnas också
en mångfald arbetsuppgifter, som under
depressionstider måste behandlas.

Bland dessa märkes i första hand:

marknadsstudier av olika slag,

försäljningsstatistiska undersökningar,

ordnande av kundregister etc.,

omkalkylering av försäljningspriser,

revision av prislistor och kataloger.

utarbetande av broschyrer, reklam- och propagandaunderlag,

sammanställande av kundernas kritik på produkterna
och reklamationer till ledning för såväl den
tekniska som den produktiva sidan av verksamheten,

studerande av de utvecklingslinjer, som från den
rent tekniska sidan föreslås och bearbetas och de
förbättringar, som framkomma såväl från denna sida
som från fabrikationssidan,

uppfostran av försäljare.

Bland de uppgifter, som redan inledaren påpekat,
komma på den <i>produktionstekniska</i> sidan, skulle jag
dessutom vilja understryka några, som äro av
särskild vikt. Dessa avse närmast produktionsapparatens
vidmakthållande och förbättrande.

Så böra maskinutrustning, verktyg etc. genomgås
och förbättras,

verkstadsbyggnadernas underhåll och eventuella
omändringar tagas under behandling,

nya arbetsmetoder studeras och om lämpligt realiseras,

kontrollföreskrifter revideras, nya utarbetas,

planeringen av produktionens gång inom företaget
bör revideras, eventuellt omläggas,

samma gäller redovisning av materialförbrukning
och avlöningar,

arbetsstudier företagas,

ackordslönerna revideras i samband med
produktionens förbättringar,

kostnadskalkylerna böra studeras, revideras och
underlagen härför kompletteras, eventuellt omläggas
att motsvara tidens krav,

om produktionsminskning måste vidtagas är det
viktigt, att studera förhållandet mellan fasta och
rörliga kostnader och produktionsutgifter och att om
möjligt reduktioner företagas, så att
produktionsomkostnaderna ej bliva oproportionerligt stora, en
uppgift, som ej hör till de lättaste.

Som framgår av det sagda, hava de inom
industriell verksamhet arbetande tekniska krafterna en
stor mångfald av uppgifter, som under depressionstider
kunna och måste handläggas. Att dessa även
under normala tider måste hava sin givna plats på
arbetsschemat är ju utan vidare klart men det
händer så ofta, att omsorgen om löpande uppgifters
lösande ställer sig hindrande emellan och gör, att de
skjutas på framtiden. Det är därför av största vikt,
att lågkonjunkturen användes som en beredningsperiod,
under vilken industrien samlar sig för att
med framgång kunna möta den ökade efterfrågan på
produkter, som ett uppsving kommer att kräva, eller
örn detta uteblir, att företaget inställer sig på de
förändrade produktionsförhållandena, som genom krisen
kunna uppstå.

Av största vikt är emellertid, det vill jag ännu en
gång betona, att företagets ekonomiska förhållanden
beaktas, när man griper sig an de ovan nämnda
uppgifterna, så att man ej stjälper, när man avsett att
hjälpa.

Jag vill emellertid ännu en gång framhålla, hur
viktigt det därför är, att de ledande krafterna enigt
samverka för att denna beredskapsperiod på bästa
sätt utnyttjas och att alla möjligheter noga
studeras, övervägas och verkställas. Försummelser i
detta avseende bestraffa sig alltid på ett eller annat
sätt. Företagets väl innebär alla anställdas väl!
Alla måste inse, att de sitta i samma båt på ett
stormigt hav, där ingen kan undandraga sig att göra
sin skyldighet utan att äventyra allas och det helas
väl. Alla måste sträva åt samma håll efter den
riktning, som ledningen angiver, om skutan skall
kunna klara sjöar och skär och välbärgad nå det
lugna vatten, som bättre tider med normala

produktionsförhållanden representerar och där bästa lönen
för mödan under alla förhållanden är det goda
medvetandet om, att ha gjort sin plikt till det yttersta.

<b>Diskussion.</b>

Direktör <b>Wiking Johnsson:</b> Då en depression
inträder, fortsätter gärna produktionsapparaten att rulla av
farten någon tid. Är man då icke uppmärksam, så
riskerar man att lagren växa mer än vad som
kan anses lämpligt ur ekonomisk synpunkt. Det
är därför av stor vikt, att mycket noga följa
lagrets utveckling under depressionstiden. Jag går så
långt, att jag säger, att man icke endast bör bromsa i
tid, utan man bör pressa ned lagret i dessa tider även
av den anledningen, att varorna icke skola bliva mer
eller mindre okuranta. Jag brukar även tillråda, att
man skall söka få ut konsignationslager i världsmarknaden,
ty även detta kan hjälpa marknaden hemma.

Kommerserådet <b>Axel F. Enström,</b> Om man vill
koncentrera sig på den uppställda frågan: vad är det
för skillnad på ingenjörernas uppgifter i goda och
dåliga tider, så tror jag, att man kan formulera
svaret så: I goda tider ha ingenjörerna att sörja för
den största möjliga produktion och under depressionstider
för den största möjliga sparsamhet. Det är klart,
att när produktpriserna äro drivna i höjden, så får man
en topp-produktion, som ger den stora vinsten. Då är
det i många fall lämpligt att koncentrera sig så mycket
som möjligt, ty företaget mår just då bättre av att man
ökar produktionen, än att man nedbringar kostnaderna.
Rationaliseringen kan även betinga kapitalutlägg, som
kunna vara störande för driften. Därför är det klart,
att under goda tider bör produktionen uppdrivas under
det att besparingsuppgifterna få stå tillbaka. Man bör
sålunda undvika onödiga kapitalutlägg och i stället
konsolidera ställningen. Under depressionstider skall
man arbeta på att göra produktionsapparaten effektiv,
så att man har möjlighet att utnyttja kommande
uppåtgående tider.

Grunden för ett sådant handlande betingas av att
man i någon mån kan förutse, huru konjunkturväxlingarna
sannolikt skola gestalta sig. Jag har en gång lagt
ingenjörsmässiga synpunkter på denna sak och försökt
att uppgöra en sannolikhetsberäkning, huru
konjunkturerna skulle komma att skifta. Jag har nu fått fram
siffror från sista åren, och de stämma förunderligt väl
med de för 18 år sedan beräknade. Detta skulle tyda
på, att vi ungefär 1936 och 1937 ha att motse en
uppåtgående konjunktur men därefter en nedgång i den
allmänna prisnivån. Det skulle då betyda, att man nu
har anledning att rusta sig på alla sätt och utnyttja
denna tid för att sedan återigen ha reserver på lager
för att möta en inträdande depression.

Till de åtgärder, som åsyfta den största möjliga
ekonomiseringen, höra också åstadkommande av minsta
möjliga lager av mellanprodukter. Min uppfattning är,
att den saken förbises särskilt i Sverige.

En hel del andra åtgärder till förbilliganden äro
naturligtvis att tänka på. Det har nämnts standardisering,
och den rätta tidpunkten torde nu vara inne att
taga litet allvarligare på denna fråga. Vidare är det
alldeles säkert, att en hel del kan vinnas genom mera
vetenskapligt ingående undersökningar av arbetsprocesserna.
Det har under senare år blivit mer och mer
klart, att det kan göras otroliga förbättringar genom att
tillkalla mera vetenskapligt tränade medhjälpare, som
kunna tränga in i själva den elementära processen.
Det är en erfarenhet och synpunkt, som jag vill understryka.

I den livliga diskussionen yttrade sig dessutom
överingenjör R. Liljeblad, Västerås, överingenjör E.
Wijkander, Fagersta, överingenjör Karl E. Eriksson,
Ludvika, professor Sten Velander och civilingenjör H.
Thorelli, Stockholm.

</chapter>
<chapter name="ARBETSVECKANS LÄNGD.">
<h2>ARBETSVECKANS LÄNGD.</h2>
Vid Svenska teknologföreningens senaste årsmöte
höll föreningens ordförande, direktör Kristoffer
Huldt, ett uppmärksammat anförande, i vilket han
angav förkortad arbetstid, event. femdagarsvecka,
som den lämpligaste och eftersträvansvärda formen
för framtidens industriorganisation. Han uttalade
liven den förhoppningen, att denna förkortning av
arbetstiden ej skulle behöva åtföljas av en sänkning
av arbetarnas årsinkomst. Ett försök att
tillrättalägga detta viktiga problem skulle kanske kunna
påräkna läsekretsens intresse.

Det ligger i sakens natur, att vid det lägre
produktionsresultat, som måste antagas framkomma vid
förkortad arbetstid, den möjliga årliga arbetslönen
blir lägre än vid vad vi vant oss att kalla normal
arbetstid.

Om teknikens fortsatta framsteg i en framtid
komma att möjliggöra samma reallön som nu, är
detta en sak för sig. Vi få dock tillsvidare
förutsätta, att även då en utökning av arbetstiden skulle
göra utbetalandet av en ännu högre årslön möjligt.

Rörande storleken av den reducering av
arbetslönen, som kommer att befinnas nödvändig vid
minskning av arbetstiden från exempelvis 6 till 5
dagar, är det naturligtvis svårt att yttra sig med
någon större grad av exakthet. Ett avgörande
inflytande på denna fråga har storleken av det kapital
per arbetare, som investerats i rörelsen, samt den
avskrivningsprocent, som kan befinnas nödvändigt
tillämpa.

Envar, som på nära håll varit i tillfälle följa
teknikens utveckling under de senaste 20 åren, känner
sig övertygad om, att möjligheterna för fortsatt
utveckling ännu äro långt ifrån uttömda, och att på
grund härav samma regel, som hittills varit rådande,
även måste tillämpas under den närmaste framtiden,
nämligen att avskrivningsprocenten ej enbart
bestämmes av maskiners och verktygs förslitning utan
framförallt av, att de enbart genom utvecklingen
bliva otidsenliga och- därför mogna för skrothögen.
Denna omständighet kommer att verka mycket
kraftigt i den riktningen, att vid förkortad arbetstid den
möjliga årslönen minskas snabbare än i direkt
proportion till minskningen i arbetstid.

Även om hänsyn ej behövde tagas till detta
maskinernas "åldrande", skulle likväl samma tendens
till reducering av timlönen vid förkortad arbetstid
föreligga.

Vid övergång från 48 timmars- till 40 timmarsvecka
kan man kanske antaga, att i den rörelse,

där intet kapital finnes bundet, den timlön, som kan
utbetalas, ej alls skulle behöva reduceras, och att
alltså årsinkomsten skulle minskas med ca 15 %.
Inom en industri med förhållandevis mycket bundet
kapital, t. e. mekaniska verkstadsindustrien, åter
skulle det ej förvåna mig', om timlönen skulle
behöva reduceras 10 %, och alltså årsinkomsten skulle
minskas med 25 %.

Sätter arbetaren sådant värde på denna extra
fridag, att han vill avstå från så stor del av sin lön,
att behövlig jämvikt mellan produktionskostnader
och avkastning inträder, kan femdagarsveckan
införas ganska störningsfritt och <i>detta utan några som
helst internationella överenskommelser,</i> dvs. den kan
införas inom ett land utan att andra följa med, den
kan tillämpas vid en verkstad oberoende av vad
konkurrenterna göra.

Att genom en legaliserad eller på annat sätt
åstadkommen monopolbildning söka erhålla ett pris för
färdigprodukten, som skulle kunna möjliggöra en
högre arbetslön än vad som enligt ovanstående vore
möjligt, kan säkerligen ej ske annat än på
bekostnad av andra befolkningsgrupper.

Direktör Huldt ansåg, att den antydda lösningen
av "överproduktionsproblemet" ej vore aktuell nu,
men trodde han, att den skulle kunna tagas upp, när
vi övervunnit den nu pågående krisen. Jag är av
rakt motsatt uppfattning. <i>Nu</i> kan denna
nödfallsåtgärd nog befinnas vara lämplig och tillämpas ju
också i stor utsträckning -- i framtiden skola vi
hoppas, att produktionen skall kunna givas sådan
inriktning, att dylika åtgärder ej behöva tillgripas.
Om människorna då däremot skulle sätta sådant
värde på förlängd fritid, att de äro villiga avstå från
de betydande materiella fördelar den längre
arbetstiden möjliggör, kan man ju inrätta sig därefter, men
nian bör i varje fall då göra klart för sig. vilket pris
man betalar för fritiden. <tab><tab><i>Vilhelm Nordström.</i>

Med anledning av vad Vilhelm Nordström här
ovan anfört, vill jag endast framhålla, att "behövlig
jämvikt mellan produktionskostnaderna och
avkastningen" icke uteslutande beror på de direkta
produktionsutgifterna i <i>ett</i> land, utan även på de
<i>relativa</i> kostnaderna mellan skilda länder. Det torde
hava undgått Nordström, att jag i mitt anförande
satte som ett "conditio sine qua non", att samtliga
industriellt betonade länder anslöto sig till en
5-dagars arbetsvecka, dvs. att en sådan industriorganisation
<i>måste legaliseras.</i> Jag kan därför ej anse, att
den reella arbetslönen nödvändigt behöver sänkas
under en önskvärd levnadsstandardsnivå, även om
jag ej är blind för att vissa befolkningsgrupper
skulle kunna erhålla högre lönemöjligheter än andra.

Men för att se saken som den är. Kan det
verkligen vara något sunt förnuft uti, att
industriproduktionen forceras under vissa tidsperioder med
6 à 7 dagars arbete i veckan -- ofta med övertid
-- för att sedan under en följd av år nedskäras till
arbetslöshet eller 2 à 4 dagars veckoarbete? Är det
ej ett verkligt problem för teknik och industri att
söka åstadkomma en jämn fördelning av
arbetsmöjligheterna utan dessa ständigt återkommande
arbetslöshetsperioder?

Vad Nordström anför om otillräcklig tid för maskinernas
amortering m. m. och därmed nödvändig
följd av avlöningarnas nedskärning har ju städse
framförts såsom axiom, då man kämpat mot
införandet av lagstiftad kortare arbetsdag. Men kan man
verkligen påstå, att genom arbetstidens allmänna
förkortning de direkta produktionsmöjligheterna
hittills minskats eller de relativa förflyttats?

Nordström har tydligen missuppfattat mig, då han
säger, att jag icke ansåge "lösande av
överproduktionsproblemet nu vara aktuellt". Jag har
naturligtvis ej avsett annat än att för närvarande råder
redan så stor arbetsbrist, att så gott som över hela
världen arbetsveckan är inskränkt icke endast till 5
dagar utan till 2--4 dagar och därunder. På grund
av den onaturliga överproduktion, som skett under
närmast föregående år inom vissa industrier med en
delvis konstlad konsumtion, måste säkert ännu en
tid denna kraftigt inskränkta arbetstid bestå utan
överenskommelser eller lagstadganden.

Till slut vill jag endast säga, att jag till fullo
förstår, att många svårigheter komma att finnas, innan
den föreslagna industriorganisationen kan godkännas
och genomföras, men svårigheter äro ju till för att
övervinnas och vi teknici och industrimän böra vara
tillfredsställda, om vi kunna i någon mån bidraga till
deras lyckliga lösning. <tab><tab><tab><i>Kristoffer Huldt.</i>

</chapter>
<chapter name="IVAR ALPHONS ENGSTRÖM †">
<h2>IVAR ALPHONS ENGSTRÖM †</h2>
Med marindirektör Ivar Engström bortgick den
15 mars en av Svenska teknologföreningens äldsta
medlemmar. Han föddes i Västervik den 11 augusti

<img 1>
</img>
1854, där fadern Anders Christian Engström hade
sin verksamhet. Det var en sjöbuss av gamla
stammen med den då icke ovanliga yrkeskombinationen
sjökapten--skeppsbyggare, som jämsides med att
han förde sina fartyg över alla jordens hav även
idkade skeppsbyggnadsrörelse på sitt varv i hemstaden.

Efter skolstudier i Västervik avlade Ivar
Engström studentexamen 1872, genomgick därefter


tekniska högskolan i Stockholm 1872--75. Efter
praktisk verksamhet i hemlandet genomgick E. 1878--79
i Cherbourg franska flottans läroverk "École
d'Application du Génie maritime", varefter han i två år
var anställd vid varv i Glasgow hos John Elder &
Comp. 1881 knöts E. till flottan som underingenjör
vid mariningen j or staten, och svenska flottan ägnade
han sitt huvudsakliga intresse och sin mannaålders
arbetskraft. Hans verksamhet var först förlagd i
Stockholm med tjänstgöring dels i överstyrelsen, dels
å örlogsvarvet och dels å fartyg. Åren 1889--1892
var E. lärare i skeppsbyggeri och ångmaskinlära vid
sjökrigsskolan, och under denna tid utarbetade han
sin lärobok i skeppsbyggeri, som är välbekant för
varje svensk skeppsbyggare. År 1892 förflyttades E.
till Karlskrona station, där hans huvudsakliga
verksamhet var som verkstadsföreståndare. 1905
utnämndes E. till marindirektör av 1:a graden och
förordnades till chef för ingenjör departementet vid
Stockholms station, vilken befattning han innehade
till pensionsåldern i september 1914.

Efter sitt avsked från flottan ägnade sig E. huvudsakligen
åt konsulterande verksamhet, något som
han även under sin anställning vid flottan sysslat
med. Redan år 1882 erhöll E. ett förordnande som
skeppsmätningskontrollör i Stockholm och efter sitt
avskedstagande ända till sjukdom bröt honom på
hösten 1930 var han knuten till skeppsmätningsväsendet
i Stockholm.

Som var att vänta, satt sjömansarvet i blodet. Sin
ledighet tillbragte han i hemtrakten rekreerande sig
med båtsegling, och ännu sommaren 1930 såg man
Ivar Engström vid rorkulten på sin kära båt på
fjärdarna utanför Västervik sällskapande med lotsar
och fyrmän.

I sin krafts dagar var E. en flitig medlem av
teknologföreningen och var en av initiativtagarna till
dess skeppsbyggnadsavdelning, som städse hade hans
varma intresse. Åren 1916--18 var han avdelningens
ordförande. För övrigt vittna protokollen om hans
verksamhet i form av föredrag och diskussionsinlägg.

Vi, som stått Ivar Engström nära, skola alltid
behålla honom i ljust minne. <tab><tab><tab><i>T. K--s.</i>

</chapter>
<chapter name="NOTISER">
<h3><i>NOTISER</i></h3>
<b>Lånefond för inköp av gasgeneratorer för motordrift.</b>
Regeringen har i en i dagarna avlåten proposition
föreslagit riksdagen dels att en fond, benämnd
"lånefonden för inköp av gasgeneratorer för
motordrift", skall inrättas dels att å de lån, som från sagda
fond utlämnas under budgetåret 1932/1933 befrielse från
erläggande av ränta må åtnjutas under två år från
lyftningsdagen, att såsom kapital för fonden anvisa ett
reservationsanslag, utgående av lånemedel, av 200 000
kr. samt att täcka för fonden uppkommen räntebrist
genom ett extra reservationsanslag av 9 000 kr.

Förslag i detta ämne framlades i februari i år av de
s. k. 1931 års skogssakkunniga, vilka tillkallats av
jordbruksministern för att verkställa utredning och avge
förslag rörande åtgärder för vinnande av ökad
avsättning av inhemska skogsprodukter, förbättrat
ekonomiskt utbyte av skogsbruket samt intensivare
skogsvård. De sakkunnigas utredning är ännu ej slutförd,
och det nu framlagda förslaget torde vara att betrakta
som endast en del av ett större stödprogram.

De skogssakkunniga hava framhållit, att
möjligheterna att förbättra avsättningsförhållandena för
skogsbrukets produkter vore i stort sett begränsade
till den del av produktionen, som kunde avsättas inom
landet och vars prisläge i mindre grad rönte inflytande
av förhållandena på världsmarknaden. Det vore alltså
den icke-exportdugliga delen av virkesproduktionen
(skadat virke, klenare gallringsdimensioner, virkesavfall
o. d.), vars avsättning inom landet man genom
olika åtgärder kunde påverka.

Bland de i nämnda avseende tänkbara åtgärderna
hava de sakkunniga framhållit ersättning i viss
utsträckning av importerade motorbränslen med inhemskt
bränsle i form av träkol.

Hittills ha försök med motordrift med generatorgas,
framställd av träkol, i större utsträckning ägt rum
endast i Frankrike, där statsmakterna på olika sätt
understött denna försöksverksamhet. Det torde i Frankrike
f. n. finnas ett par tusental träkolsdrivna motorfordon
i enskild ägo, varjämte franska arméns automobilpark
torde inrymma ett tusental dylika vagnar. I Sverige
hava, som bekant, ett par firmor nedlagt betydande
arbete på utveckling av för svenska förhållanden
lämpade träkols- eller träeldade generatorer. Jämförande
prov med bensin- eller fotogendrivna motorer, å ena
sidan, och generatorgasdrivna dylika, å den andra, hava
nyligen utförts med bidrag av statsmedel och under
medverkan av ingenjörsvetenskapsakademien. De hava
i huvudsak givit följande resultat.

Vid drift med generatorgas minskas motorns effekt
med större belopp än som motsvarar skillnaden i
värmevärde mellan de båda bränslena. Effektminskningen,
som utgör mellan 40 och 60 %, kan delvis
undvikas genom ökning av kompressionsförhållandet, men
en effektförlust av 10 à 30 % i förhållande till
bensindrift torde i varje fall komma att kvarstå. I åtskilliga
fall äro motorerna å de i handeln förekommande
lastbilstyperna så överstarka, att effektförlusten icke får
någon större inverkan på vagnens accelerations- och
backtagningsförmåga.

Vid övergång från fotogen- till träkolsdrift vid
traktorer synes effektförlusten till 90 à 95 % kunna
kompenseras genom höjning av kompressionsförhållandet
till värdet omkring 8, vilken höjning vid vissa typer
kan genomföras utan risk för driftstörningar.

Försöken hava ådagalagt, att de i Sverige tillverkade
generatortyperna ej äro de bästa utländska underlägsna
och att frågan om generatorgasdrift, ehuru den ej är
fullständigt löst, dock befinner sig i ett sådant läge,
att de gjorda rönen med fördel kunna omsättas i
praktiken. Gasdriftens ekonomi låter sig ännu ej fullt
bedömas, men ingenjörsvetenskapsakademiens
förberedande undersökningar synas tyda på att gasdriften
ställer sig fördelaktigare än bensin- och fotogendrift,
även om hänsyn ej tages till bensinskatten.

För att träkolsdriften skall vinna önskad utveckling
hava skogssakkunniga funnit statsunderstöd i någon
form nödvändig. Framförallt torde bristen på kapital
hos motorägarna hindra dessa från inköp av gasgeneratorer.
De sakkunniga hava ansett, att enbart utsikten
att erhålla vanliga amorteringslån ej torde verka som
tillräcklig stimulans för inköpen, enär gasdriften
innebär något nytt och oprövat för de flesta motorägare
varom det här kan bliva fråga, nämligen för
jordbrukarna, som själva kunna framställa träkolet och
därför kunna räkna med en jämförelsevis säker besparing i

fråga om driftskostnaderna. En gasgenerator torde
draga mellan 700 och 1 200 kr. i kostnad vid inköp, och
jordbruksministern har föreslagit, att lånesummans
högsta gräns i varje fall fixeras vid 1 000 kr. Däremot
har jordbruksministern ej ansett sig kunna biträda de
sakkunnigas förslag, att första årets amortering skulle
efterskänkas. I stället föreslås en viss tids räntefrihet
för lånen, och amorteringstiden har föreslagits skola
utgöra fem år.

De sakkunnigas förslag har till huvudsaklig del
tillstyrkts av ingenjörsvetenskapsakademien samt av
kommerskollegium. Den sistnämnda myndigheten har med
hänsyn till den extraordinära situation, som framkallats
av världskrisen, ansett, att den av de sakkunniga
föreslagna subventionsmetoden, även om den i normala fall
skulle ha väckt betänkligheter, ej borde lämnas
oprövad. Kollegium måste beteckna som ett statsintresse
av största vikt att underlätta landets försörjning med
motorbränsle ur inhemska råvaror. Sulfitspriten torde
f. n. icke kunna lämna större bidrag härtill än de som
faktiskt förekomma, och försöken att använda generatorgas,
framställd ur skogsprodukter, synes nu erbjuda nästa möjlighet.

<b>Den nya lagstiftningen om mått och vikt.</b>
Kommerskollegium har i dagarna avgivit yttrande över
sakkunnigförslaget till ny lagstiftning angående mått och
vikt m. m. Om innehållet i detta förslag har Teknisk
tidskrift tidigare (häfte 9, sid. 90) innehållit ett
meddelande i samband med att tidskriften refererade
huvuddragen av teknologföreningens yttrande över förslaget.

Kommerskollegium konstaterar med beklagande, att
den intressegrupp, vilken på ett ytterligt kännbart sätt
beröres av lagstiftningen i fråga, nämligen den stora
kåren av handlande och industriidkare, icke fått
tillfälle att genom någon representant deltaga i förslagets
utarbetande. Till följd av den korta remisstiden har
lagförslaget heller icke fått den allsidiga belysning ur
näringslivets synpunkt, som önskvärt hade varit.

Kollegium har ingen erinran att göra mot den
föreslagna uppdelningen av bestämmelserna i en till i
huvudsak de principiella stadgandena begränsad lag,
antagen av konung och riksdag, samt
tillämpningsförordningar, utfärdade av k. m:t i administrativ
ordning, vilka sistnämnda författningar skulle
kompletteras av mynt- och justeringsverket med
detaljbestämmelser av i huvudsak teknisk innebörd. Däremot anser
kollegium splittringen av bestämmelserna på ett så
stort antal detaljförordningar, som de sakkunniga
föreslagit, medföra praktiska olägenheter och hemställer
om en omarbetning av författningstexten i syfte att
erhålla en starkare koncentration av materialet.

I fråga om förslaget till lag om mått och vikt har
kollegium underkastat en del spörsmål av mera
principiell betydelse en djupgående granskning. Den redan
nu delvis gällande och i det nya förslaget utvidgade
rigorösa bestämmelsen om användande av justerade
mätnings- och vägningsredskap "vid köp och byte, då
varor skola avlämnas eller mottagas efter mått och
vikt ävensom då eljest ekonomiskt anspråk skall
beräknas efter mått eller vikt" finner kommerskollegium
onödigt betungande. Kollegium finner det ej vara
lämpligt att till en ny författning överföra föreskrifter
ur en äldre författning, vilka numera ej efterlevas.

Särskilt betänklig finner kollegium den passus vara,
som föreskriver justeringsplikt för redskap som
användes i alla de fall, då ekonomiskt anspråk skall
beräknas efter mått eller vikt. Lagtexten synes här hava
kommit att erhålla en mera vidsträckt omfattning än
de sakkunniga egentligen åsyftat, enär i motiveringen
anföras närmast de fall, då ekonomiska anspråk
beräknas efter vikt vid beskattning, förtunning och vid
fastställande av vissa fraktavgifter. Den föreslagna
skärpningen av plikten att använda justerade redskap
blir än mera märkbar genom att samtliga förseelser
mot lagens bestämmelser i detta fall skulle
underkastas allmänt åtal, medan beivrandet av dylika
förseelser numera i viss omfattning är beroende på åtal
av målsägaren.

Den av Stockholms handelskammare framförda
synpunkten, att det skydd som avses med lagstiftningen ej
borde omfatta näringsutövarna själva i deras
verksamhet sinsemellan, finner kollegium värd beaktande.

En av de väsentligaste nyheterna i lagförslaget gäller
periodisk omjustering av vågar. Även om det icke kan
förnekas, att ett visst behov av kontroll över de i bruk
varande vågarna förefinnes, förefaller det kollegium
tveksamt, om detta behov är så stort och så oavvisligt,
att näringslivet bör betungas med den omfattande
kontrollapparat, som härför erfordras. Dels torde hos
mynt- och justeringsverket behöva upprättas ett
centralt vågregister, vilket sannolikt utom en betydande
arbetsbörda även kommer att medföra ökade kostnader
för verket. I ännu högre grad komma nya
arbetskrafter att erfordras för själva omjusteringsarbetet.
Avlöningen till besiktningsmännen skulle visserligen
helt finansieras av avgifterna för omjusteringen, men
även dessa avgifter kunna i viss mån betecknas som
allmänna medel, och det måste ju bära emot, att staten i
dessa tider utvidgar sin verksamhet i en riktning, där
något oundgängligt behov av en dylik utvidgning
knappast torde ha påvisats.

Från de olika representanter för näringslivet, som
yttrat sig över de sakkunnigas förslag, hava starka
betänkligheter framförts mot förslaget att i nuvarande
ekonomiskt brydsamma tider belasta näringslivet med
utgifter för åtgärder, som ej kunna anses absolut
nödvändiga. Det synes även kollegium lämpligast, att
näringsidkarna av egen drift ordna med sakkunnig
tillsyn av vågarna. Vill man därjämte, att staten skall
sörja för att tillfälle finnes att anlita sakkunniga
vågreparatörer, bör mynt- och justeringsverket kunna
erhålla bemyndigande att meddela auktorisation åt
reparatörer, som styrkt sin kompetens. Kontroll över att
de i bruk varande vågarna äro rättvisande torde
kunna vinnas genom att polismyndigheten vid de
årligen återkommande undersökningarna utrustas med
instruktioner och eventuellt redskap för provbelastning
av vågarna. Kollegium är övertygat om att den
kontroll som härigenom kan vinnas bör tillfredsställa det
praktiska livets krav.

Skulle emellertid k. m:t finna skäl att framlägga
förslag om obligatorisk omjustering av vågar,
hemställer kollegium om att perioden för omjustering
utsträckes till tre år i stället för föreslagna två år.
Däremot anser kollegium i motsats till vissa hörda
korporationer lämpligast, att tidsfristen fixeras i lagen och
ej överlämnas åt k. m:t att reglera på administrativ väg.

Kommerskollegium har även ifrågasatt, huruvida
skäl kan anses föreligga att, såsom de sakkunniga
föreslagit, utsträcka omjusteringen av andra mätnings-
och vägningsredskap än vågar (alltså mått och vikter)
till all "yrkesmässig handel och rörelse", särskilt som
under denna beteckning även skall inbegripas den
försäljning av mjölk och andra lantbruksprodukter som
en jordbrukare kan företaga sig. Ej heller i fråga om
industriens mått och vikter torde behov föreligga av
en utsträckning av omjusteringsplikten.

Kommerskollegium anser slutligen, att en överarbetning
av förslaget bör äga rum, innan det lägges
till grund för lagstiftning i ämnet. Skulle k. m:t finna
frågan vara av så brådskande art, att förslag till lag
om mått och vikt bör framläggas redan för innevarande
års riksdag, vill kollegium bestämt avstyrka, att en
utsträckning av nu gällande skyldighet att omjustera

mätnings- och vägningsredskap införes. Vidare har
kollegium hemställt om en begränsning av den
föreslagna skyldigheten att använda justerade redskap.

<b>Statsförvärv av Härnösand--Sollefteå järnväg?</b>
Regeringen har i dagarna föreslagit riksdagen dels att
staten skall övertaga Härnösand-Sollefteå järnvägs
anläggningar och materiel, dels att för budgetåret
1932/1933 anvisa ett reservationsanslag av 240 000 kr.
för utförande av vissa förbättringsarbeten å banan.

I likhet med åtskilliga andra järnvägar i landet har
Härnösand--Sollefteå järnväg tungt drabbats av den
ekonomiska depressionen och samtidigt fått allt
starkare känning av konkurrensen från motorfordonstrafiken.
Härtill komma kännbara verkningar av de nya
taxebestämmelserna och av föreskrifterna rörande
godssamtrafik, vilka sistnämnda medfört godsavledning
från järnvägen. Järnvägens ekonomi, som alltid varit
svag, har härigenom försämrats, så att utsikter icke
torde finnas till järnvägsbolagets fortsatta inbetalningar
å statslånet. Fastmera synas förhållandena vara
sådana, att bolaget torde nödgas att träda i likvidation
eller konkurs, om icke särskilda åtgärder vidtagas.

Ett nedläggande av järnvägen kan med hänsyn till
dess betydelse för Ådalen, ett av Norrlands tätast
befolkade områden, ej komma i fråga. Kommunikationsministern
lät därför, sedan bolaget beslutat hembjuda
järnvägen åt staten, låta verkställa utredning angående
villkoren för statens övertagande av banan.

Statens kapitalfordran hos bolaget utgör ca 1,54
mill. kr., vilket belopp skulle överföras till statens
järnvägars fond och redovisas såsom annat kapital än
lånekapital. Dessutom skulle statsverket åtaga sig
betalningsskyldighet för vissa bolagets smärre skulder mot
övertagande jämväl av utanför järnvägsfastigheten
liggande tillgångar. Vidare skulle en enskild fordringsägare
av sin fordran utbekomma ett belopp av 62 000 kronor.

Järnvägsstyrelsen har ansett omfattande förbättrings-
och underhållsarbeten å järnvägen erforderliga efter
banans införlivande med statsbanenätet. Sammanlagda
kostnaden för dessa arbeten har beräknats till
1 680 000 kr., varav 850 000 kr. beräknas belöpa å
arbeten för höjande av järnvägens kapacitet till
likvärdighet med angränsande statsbanors samt återstoden,
830 000 kr., på utförande av iståndsättningsarbeten,
som tarvas på grund av eftersatt underhåll av banan.
I de erforderliga arbetena ingå bl. a. utbyte av
broöverbyggnader och räls, påfyllning av sjunkande
bankar, förstärkning av slänter och stödmurar samt
spårisoleringsarbeten till förekommande av tjälskjutning i
banan, ävensom ökande av fria höjden genom
omsprängning av tunnlar. Dessa och andra liknande
åtgärder åsyfta bl. a. att möjliggöra användande av
statens järnvägars lokomotiv med deras
driftkostnadsbesparande bromsutrustning m. m.

<b>Vattenståndsprognoser.</b> I Svenska
vattenkraftföreningens publikationer har överdirektör
Axel Wallén i dagarna publicerat en granskning av 1931 års
vattenståndsförutsägelser samt nya prognoser för år 1932.

Nederbörden för hela riket var under fjolåret i det
närmaste normal, i det att den uppgick till 106 % av
det normala värdet. Motsvarande tal för år 1930 var
103 %. Förhållandena voro emellertid ganska olika i
skilda landsdelar. De nordligare länen uppvisade i
regel överskott med minst 10 %, medan Jönköpings
län, norra delen av Älvsborgs län samt Göteborgs och
Bohus län hade större underskott än 10 %. Januari
och maj voro de för hela landet relativt nederbördsrikaste
månaderna med resp. 42 och 49 % större nederbörd
än den normala. Mars, november och september
voro de nedertyördsfattigaste månaderna med
underskott av resp. 38, 32 och 31 % under de normala
nederbördsmängderna. Januari var särskilt nederbördsrik
i de sydligare landsdelarna, medan juni hade riklig
nederbörd speciellt i de nordligare landskapen. Från
och med augusti voro nästan alla månader torra i de
södra landsdelarna, medan det ofta rådde
nederbördsöverskott i de norra delarna.

Prognoserna för år 1931 hava i stort sett besannats.
Enligt förutsägelserna skulle Norrland gå en
nederbördsrikare tid till mötes, medan för södra och
mellersta Sverige situationen bestämdes av övergången till en
nederbördsfattigare period, som borde räcka ända till
årets slut. Beträffande vattenståndet förutsades, att
man i norra Sverige skulle ha att räkna med låga
vattenstånd under den förra delen av året och stigande
under den senare samt att förhållandena i södra Sverige
skulle vara de motsatta, med höga vattenstånd i början
av året och fallande i slutet av året. Dessa förutsägelser
hava besannats.

Prognoserna för år 1932 äro följande: Beträffande
Vänern förutses ett starkt fallande vattenstånd under
året med blott en obetydlig stigning om försommaren
samt stigande vattenstånd under 1933 från ett mycket
lågt vintervattenstånd 1932--1933.

För Mälaren förutses relativt låga vattenstånd och
ringa vårflöde under större delen av detta år men
starkt stigande vattenstånd under sista delen av året,
samt under år 1933. För Helgeån erhålles ett mycket
lågt värde å sommarvattenståndet år 1932.

Norrland befinner sig f. n. i en nederbördsrik period,
som emellertid från sommaren 1932 torde övergå i en
nederbördsfattigare. Mellersta och södra Sverige
befinner sig i en nederbördsfattig period, som under
senare hälften av år 1932 torde övergå i en mera
nederbördsrik.

Beträffande de norrländska floderna, speciellt
fjällfloderna, råder nu en relativt vattenrik period, som
från årets mitt torde övergå i en relativt vattenfattig.
De mellansvenska och sydsvenska vattendragen befinna
sig vid övergången till en vattenfattig period, som
torde komma att räcka till inemot årets slut.

<b>Generatorbyggnad i Amerika.</b> I en i dagarna till
kommerskollegium inkommen reseberättelse av ingenjör
Herman Lundkvist, Västerås (d. nr T. K. 2 111/1931)
lämnas en del uppgifter angående nyare, särskilt stora
maskiner, byggda i Amerika. Bland turbogeneratorerna
märkas två mycket stora enheter för Hudson
Avenuestationen i Brooklyn, av vilka den ena installerades i
slutet av 1931, den andra var avsedd att installeras i
början av år 1932. Vardera generatorn är utförd för
200 000 kV A, 1 800 v/min, 60 p/s, 16 500 V, cos <i>[phi]</i> = 0,8.
Till Commonwealth Edison Co. i Chicago har nyligen
levererats en turbogenerator för 115 000 kW, 1 800 v/min,
60 P/s, 18 000 V. Kotorn till denna maskin smiddes i
ett stycke, vilket vägde 120 ton.

Av relativt långsamtgående maskiner märkas de för
Dnjepr-anläggningen i Ryssland tillverkade fem
vertikala generatorerna om vardera 77500 kV A vid 88,2
v/min, vilka äro de största hittills byggda vattenturbindrivna
generatorerna. Totalvikten av en generator är
880 ton. Den sista av dessa generatorer var under
arbete i början av oktober 1931. Av en annan firma
tillverkades samtidigt en 67 500 kV A vertikal generator
och tre likaledes vertikala generatorer om vardera
45 000 kV A. För den första installationen i den stora
kraftstationen vid Beauharnois, Quebec, tillverkas i
Canada två generatorer för 46 625 kVA, 75 v/min, 60
p/s, 13 200 V och med en totalvikt av ca 600 ton för
vardera generatorn samt två generatorer för 43 880
kVA, 75 v/min, 25 p/s, 13 200 V och med en totalvikt
av ca 650 ton per generator. Samtliga dessa maskiner

äro av "umbrella"-typ med bär- och styrlager under
rotorn. För Commonwealth Edison Co. i Chicago
bygges en mycket stor synkronmotor om 75 000 kVA vid
cos <i>[phi]</i> = 0 övermagnetisering, 37 500 kVA vid cos <i>[phi]</i> = 0
undermagnetisering, 514 v/min, 60 p/s, 12 600 V, med
direktkopplad matare och hjälpmatare samt asynkron
startmotor. Maskinen skall användas för faskompensering
och spänningsreglering i samband med en 250 km
lång 220 kV linje från Powertown till Chicago. Det är
anmärkningsvärt, att denna maskin icke utföres för
vätgaskylning.

<b>Södra Sveriges ångpanneförening</b> har nu utgivit
berättelse för år 1931, föreningens trettiosjunde
verksamhetsår. Verksamheten har fortgått på ett gynnsamt sätt
inom alla föreningens branscher, och depressionen inom
näringslivet har endast i ringa mån inverkat på
verksamhetens omfattning. Konsulteringsuppdragen hava i
allmänhet icke varit av så omfattande art men hava i
stället varit desto flera. Antalet inregistrerade
medlemsanläggningar ökades från 2 928 till 3 060.

Antalet hos föreningen inregistrerade pannor utgjorde
vid årets slut 3 017 (föregående år 2 767), vartill
kommo 3 123 (3103) kokare och andra apparater.
Antalet besiktningar å pannor utgjorde 4 951 och å kokare
4 706.

Pannornas fördelning efter olika typer var följande:
683 tubpannor, 551 cornwallpannor, 419 lokomotiv- och
lokomobilpannor, 452 vertikala pannor, 111
lancashirepannor, 226 vattenrörpannor, 23 dubbelpannor och 8
gallowaypannor, vartill kommo 544 sektionspannor av
gjutjärn. Endast antalet sektionspannor har undergått
större förändringar. Den äldsta hos föreningen
inregistrerade pannan har tillverkningsåret 1874. Under år
1931 inregistrerades 31 st. nytillverkade pannor i
föreningen. Icke mindre än 366 av pannorna tillhöra
storleksgruppen med 5,1--10 ms eldyta, vilken grupp är
talrikast företrädd. Antalet pannor med eldyta om
högst 50 m<sup>2</sup> utgjorde 1 802, med 50,1--100 m<sup>2</sup> 429, med
100,1--200 m<sup>2</sup> 113, med 200,1--400 m<sup>2</sup> 115 och med
större eldyta än 400 ms<sup>2</sup> 14 st.

Antalet hos föreningen inregistrerade elektriska
anläggningar utgjorde 1800, motsvarande 66 031
tariffenheter. Till föreningen äro anslutna 3 069 km
utomhusledningar och 2 442 byggnadsåskledare. Under
föreningens kontroll stodo vid årets slut 270 personhissar,
387 varuhissar, 182 enkla lyftinrättningar, 440 kranar,
eller sammanlagt 1 279 lyftinrättningar mot 1 239
närmast föregående år.

<b>"Electrica" upphör.</b> Tidskriften "Electrica.
Kvartalsnyheter från Luth & Rosén" har i och med det i
dagarna utkomna fjärde häftet för år 1931 upphört att
existera som självständig tidskrift. Från och med år
1932 är Electrica sammanslagen med "Aseas tidning",
där uppsatser och meddelanden rörande Luth & Roséns
specialtillverkningar  hädanefter  komma att  inflyta.

<b>Rörledningsbyggandet i Amerika.</b> Enligt vad
"Engineering News-Record" (3 mars 1931) meddelar,
byggdes i Amerika under år 1931 24 000 km fjärrledningar,
därav 12 300 km för transport av gas, 6 700 km för
oljetransport och 5 400 km för bensintransport. Den
längsta under året färdigställda ledningen är en
gasledning om 3 000 km längd från Skellytown i Texas till
Minnesota och N. Dakota. En gammal oljeledning från
Teapot Dome i Wyoming till Kansas City har ändrats
för gastransport, varvid särskilda anmärkningsvärda
rensningsapparater kommo till användning. Den längsta
under året färdigställda oljeledningen går mellan
Oklahoma och Ohio och har längden 1 170 km. En 330 km
lång ledning från East Texas till Port Arthur utlades
på den korta tiden av två månader. I motsats till
olje- och gasledningarna äro bensinledningarna verkliga
distributionsnät, som förse ett stort antal
förbrukningsställen med bensin. Den största under året tillkomna
bensinledningen har en sammanlagd längd av 2 240 km
med rördiametrar om 100, 150 och 200 mm. Den går från
Ponca City, Oklahoma, över Kansas City och Omaha
till S:t Paul.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Robert Bosch und sein Werk.</b> Im Auftrage des
Vereines deutscher Ingenieure, zum siebzigsten
Geburtstag von Robert Bosch, herausgegeben von C. Matschoss,
Berlin 1931, in Kommission bei VDI-Verlag. VIII/126
sidor med 124 illustrationer. Pris RM. 8:--.

I dessa underliga tider har i Tyskland skapats ett
nytt slagord: "Man kommt mit Oberbeamten nicht mehr
durch, man braucht Extrapersonen". En sådan
extraperson har Robert Bosch varit under sitt 70-åriga liv,
fyllt av rastlös teknisk och industriell verksamhet. Vid
ett tillfälle träffade jag en gång en högt bildad
utlänning, som på tal om celsiustermometern med
100-gradiga skalan förklarade, att han trodde, att Celsius
betydde fabrikantens namn! Om man skulle fråga våra
bilister, vad Bosch är för någonting så ligger det väl
närmast till hands att få svaret, att det är
magnetapparaten och signalhornet eller annat elektriskt
automobiltillbehör, mannen Bosch med förnamnet Robert ha nog
de flesta ingen aning om. Om denne märklige mans
levnadsöden, uppfinnar- och konstruktionsverksamhet
och om de på hans idéer grundade industriella
företagen och dessas vittutgrenade nät av försäljare och
agenturer föreligger emellertid nu i -- som alltid när
det gäller tyska monografier -- förnämlig utstyrsel en
bok, som är ägnad att fylla bristen på kunskap om
Robert Boschs personliga insats i automobilteknikens
och motorteknikens utveckling. Det är ju oftast så, att
det är på detaljerna det hänger här i livet, icke minst
när det gäller tekniska saker, men om dem som
åstadkommit detaljerna, vet man betydligt mindre än om dem,
som tillverka eller försälja helheten i färdig form.
Robert Bosch, som började som hantverkare och blivit
stor industriidkare, har även funnit tid att i pressen
taga personlig ställning till en mängd politiska och
sociala frågor, till frågan om ingenjörsutbildning och
många andra problem. Redan för 25 år sedan införde
han 8-timmars arbetsdag och han har på en mängd
områden varit föregångsman och i det offentliga livet starkt
anlitad. Hans liv och verk inger den största respekt,
och sådant det i boken skildrats av professor Matschoss
och hans medförfattare, kan det väcka intresse även
utanför motormännens i våra dagar vida krets.
<tab><tab><tab><tab><tab><tab><tab><i>Torsten Althin.</i>

</chapter>
<chapter name="INSÄNT">
<h3><i>INSÄNT</i></h3>
<b>Vägprofessuren.</b>

Till Redaktören för Tekniskt tidskrift.

Anhålles benäget om örn plats för nedanstående.

I Teknisk tidskrift, häfte nr 8 för i år, förekom på
synnerligen bemärkt plats ett uttalande av signaturen
C. K. angående Vägprofessuren, som icke bör stå
oemotsagt, helst som genom ett nytt inlägg av signaturen
D.  K. M. i häfte 11 frågan bragts till diskussion även i
T. T. Mot signaturen C. K:s allmänna uttalanden
skall icke resas någon invändning. De synas vara
riktiga. Så icke några moment angående det speciella
fallet: C. K. säger, med förlov sagt, icke hela sanningen,
då han skriver, att de sakkunniga ansett, att de sökande
icke helt fylla måttet. Frånsett att de sakkunniga

anse, att det troligen icke kan uppbringas någon
fackman, som fullt behärskar alla grenarna av det
vidlyftiga ämnet, hava tre givit en av de tre bästa
aspiranterna sitt förord och den fjärde har hos densamme önskat
något mera erfarenhet inom en gren av ämnet, innan han
skulle kunna giva sitt förord. Flertalet av de särskilt
tillsatta sakkunniga hava alltså funnit en kandidat
acceptabel. Detsamma är förhållandet med de flesta
facklärarna vid tekniska högskolan. Det övervägande
antalet fackmän, däribland tre av fyra särskilt
tillkallade sakkunniga, som ingående studerat frågan, hava
alltså kommit till annat resultat än lärarekollegiet.

Vad beträffar dettas övriga medlemmar göra fleras
uttalanden ett egendomligt intryck. De hava 1925
förklarat en av kandidaterna kompetent och förklara
honom sex år senare, sedan han skött professuren på
förordnande i tre år <i>med utmärkt vitsord från
högskolans rektor,</i> inkompetent. Man måste fråga sig, om
icke särskilda sakkunniga tillkallas huvudsakligen för
att giva icke-fackmännen vägledning i deras omdöme.
Då detta sedan går åt rakt motsatt håll, bör med
nödvändighet mycket starka skäl förebringas. Så har här
ej skett.

C. K. erkänner, att väg- och vattenbyggarnas
utbildning blivit lidande på vikariaten, men anser detta som
en "tillfällig olägenhet". Härtill kan genmälas, att en
tillfällighet som varat i 10 år icke längre göra skäl för
detta namn, allra minst om den kommer att vara
ytterligare under åratal. Sanningen är, att det svenska
vägväsendet i en enastående brytningstid saknat
teknisk och -- genom olyckliga omständigheter -- även
administrativ vägledning i svårigheterna. Det är på
tiden, att detta tillstånd upphör. -- Ifråga om en
uppdelning av professuren har C. K. den helt säkert
riktiga uppfattningen, att det sannolikt icke kommer att
finnas medel härtill under de närmaste åren. Det kan
tilläggas, att en utnämning av ordinarie professor nu
ju på intet sätt hindrar en framtida uppdelning.

Den lösning som C. K. förordar är fortsatt
vakanssättning, under vilken eventuella aspiranter skulle
fortsätta att samla meriter för befattningen. Härtill kan
genmälas, att om, som skett, en aspirant finner sina
meriter <i>försämrade</i> i lärarekollegiets ögon genom
treårigt, väl vitsordat vikariat i just denna befattning, då
veta aspiranterna sannerligen icke, hur de skola bära
sig åt för att meritera sig. Den av C. K. och även
D. K. M. uttalade förmodan, att en förlängd
vakanssättning skulle framlocka mera meriterade aspiranter,
har knappast fog för sig, och olägenheterna av ny
vakanssättning för teknologernas utbildning äro så
stora, att de mer än uppväga denna ovissa möjlighet.

Det är icke oberättigat att yrka på att denna fråga
avgöres icke efter exklusiva huvudstadssynpunkter utan
efter verkliga rikssynpunkter. Undervisningen är icke
ett mål utan ett medel. Det har ovan framhållits, att
bland de verkligt sakkunniga, som satt sig in i frågan,
finnes en stark majoritet för en utnämning bland de
tre acceptabla kandidaterna. Det kan tilläggas, att det
finns en övervägande opinion bland fackmännen ute i
landet av samma innebörd. Denna opinion hoppas av
ecklesiastikministern icke på fortsatt, menligt
osäkerhetstillstånd utan på ett avgörande.
<tab><tab><tab><tab><tab><tab><tab><tab><i>G. Traneus.</i>

I Teknisk tidskrift, häfte 8 för i år har det yttre
händelseförloppet relaterats på följande sätt:
"Professuren har varit ledigförklarad, en del sökande ha
anmält sig men ha av <i>sakkunniga och lärarekollegiet</i>
(här kurs.) ansetts icke helt fylla måttet".

Därutöver må här nu anges att en av de sökande,
såsom kapten Traneus anger, kompetentförklarats av tre
av de fyra sakkunniga medan de övriga tre sökandena
vardera kompetentförklarats endast av två av de
sakkunniga. Högskolans lärarekollegium -- samtliga
professorer ha statutenlig skyldighet att avge votum -- har
med stor majoritet förklarat samtliga sökande
inkompetenta. Fackprofessorerna såsom särskild instans
känna statuterna ej till. Kapten Traneus anklagelse att
jag i häfte 8 icke sagt <i>hela</i> sanningen är sålunda
formellt riktig -- beträffande sakens reella innebörd må
läsaren själv döma -- för kapten Traneus har ju
huvudsaken varit att under lämplig upptakt få tillfälle
propagera för sin uppfattning i frågan.

I övrigt föranleder kapten Traneus inlägg nu ingen
annan erinran än att det kvarstår en betydande
oklarhet ifråga om den av honom förmenta skillnaden
mellan de exklusiva huvudstadssynpunkterna och de
verkliga rikssynpunkterna med avseende på
ifrågavarande professur. <tab><tab><tab><tab><i>C. K.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Kemi och bergsvetenskap</b> sammanträder
fredag-en den 8 april 1932 kl. 19,30 å <i>Sveriges Kontoristförenings
lokal,</i> Apelbergsgatan 58, Stockholm. <sp>Ärenden:</sp>
1) Val av justeringsmän för aftonens protokoll. -- 2)
Inval. -- 3) Inkomna skrivelser. -- 4) <i>"Något om Hofors
bruks gruvdrift och dennas rationalisering",</i> föredrag av
bergsingenjör <sp>H. Löwenhielm.</sp> -- 5) <i>"Över elektriska
ljusbågs- och ljusbågsmotståndsugnar samt deras effektfaktor",</i>
föredrag av tekn. dr <sp>A. Wejnarth.</sp> -- Supé och samkväm.

<b>Svenska elektroingenjörsföreningen,</b> avdelning av
Svenska teknologföreningen, håller extra sammanträde i
restaurang Gillets festvåning fredagen den 8 april 1932 kl. 19,30
precis. <sp>Ärenden:</sp> 1) Protokolljustering. -- 2) Inval. --
3) <i>"Die neuere Entwicklung der Hochleistungsschalter",</i>
föredrag med ljusbilder av professor <sp>J. Biermanns,</sp>
Berlin. -- Supé och samkväm.

<b>Avdelningen för Väg- och vattenbyggnadskonst</b>
sammanträder å restaurang Gillet måndagen den 11 april 1932
klockan 19,30. Sammanträdet öppnas efter enkel kvart.
<sp>Ärenden:</sp> 1) Protokolljustering. -- 2) Inval. -- 3) <i>"Kina
av i dag från ingenjörens synpunkt",</i> föredrag av kapten
<sp>N. Rob. Bjuke.</sp> -- Supé och samkväm. Pris för supé
(smörgåsbord med småvarmt, snaps, pilsner, kaffe och
betjäning) kr. 5:50.

<b>Ingenjörsföreningen i Halmstad</b> sammanträder å Grand
hotell i Halmstad lördagen den 2 april 1932 kl. 7 e. m.
<sp>Ärenden:</sp> 1) Protokoll justering. -- 2) Inval. -- 3)
Föredrag av överingenjör <sp>C. Tarras Sällfors,</sp> Stockholm:
<i>"Det moderna kontorets organisationsproblem".</i>
Föredraget illustreras med ljusbilder. -- 4) Supé och samkväm. --
Halmstads handelsförening och Halmstads tjänstemannaförening
inbjudas övervara sammanträdet.

<b>Östergötlands tekniska förening i Linköping</b>
sammanträder den 2 april 1932. <sp>Program:</sp> Kl. 6,15 e. m.
Besök vid Wahlbecks fabriker, Linköping. Kl. 8 e. m.
Sammanträde å Frimurarehotellet i Linköping, varvid
förekommer: 1) Protokoll från föregående sammanträde. -- 2)
Meddelande om inval. -- 3) Styrelse- och revisionsberättelse för
år 1931 föredragas. 4) Föredrag med baloptikonbilder av
ingenjör <sp>G. Wahlbeck,</sp> Linköping, över ämnet: <i>Något
om tågvirkesfabrikation.</i> -- 5) Supé. Vid samkvämet
berättar ingenjör G. Wahlbeck om och visar bilder från "en
bilresa genom amerikanska kontinenten till Yellowstone park".

</chapter>
<chapter name="TEKNISK TIDSKRIFT
HÄFT. 15 ÅRG. 62 9 APRIL 1932">
<h1>TEKNISK TIDSKRIFT</h1>
<h2>HÄFT. 15 ÅRG. 62 <tab>9 APRIL 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Världstillgångar av bränslen och bränsleproduktion under åren 1900--1930, av ingenjör Herm.
Hjertstedt. -- Ekonomisk översikt. -- Notiser. -- Sammanträden.

</chapter>
<chapter name="VÄRLDSTILLGÅNGAR AV BRÄNSLEN OCH
BRÄNSLEPRODUKTION UNDER ÅREN 1900-1930.">
<h2>VÄRLDSTILLGÅNGAR AV BRÄNSLEN OCH
BRÄNSLEPRODUKTION UNDER ÅREN 1900--1930.</h2>
<h3>Av ingenjör <sc>Herm. Hjertstedt.</sc></h3>
<b>Stenkol.</b>

För ett 40-tal år sedan uppskattades världstillgångarna
av kol till 562 milliarder ton. Man
utgick då från den (felaktiga) beräkningsgrunden, att
lika mycket eller mera kol skulle förefinnas i form
av kolsyra i atmosfären som under jorden i
mineralisk form. Med en kolsyrehalt av i medeltal 0,3
volymprocent i atmosfären, skulle dennas kolmängd
uppgå till 600 milliarder ton.

Numera äro stenkolstillgångarna bättre kända
och delvis väl inventerade. Enligt det arbete över
jordens koltillgångar, som förelåg vid geologiska
kongressen i Toronto år 1913, vilka uppgifter
ytterligare kompletterades och beriktigades vid
världskraftkonferensen i London år 1924, beräknas de
säkra (actual), sannolika (probable) och möjliga
(possible) tillgångarna av antracit och bituminösa
stenkol utgöra 4 400 milliarder ton, varav ungefär
tiondedelen mera noggrant kända och liggande på
f. n. brytbart djup. I Europa utgöra tillgångarna
(till 2 000 meters djup) 740 milliarder ton, därav
Tyskland 235, Polen 208, England 189, Ryssland 53
(inberäknat Asiatiska Ryssland 234 milliarder ton),
Frankrike 17, Belgien 11, Spanien 9, Spetsbergen
13, Tjeckoslovakien 9, Holland 5 och Sverige 0,3
milliarder ton. Före Versaillesfreden voro
Tysklands tillgångar 41,0 milliarder eller cirka 50 % av
Europas tillgångar mot numera endast 30 %. Genom
förlusten av Oberschlesien minskades Tysklands
stenkolsproduktion med 22 % och dess kolresurser
med 40 %. Avträdandet av Saarbrücken
förorsakade en minskning av 6 resp. 3 % och
Elsass-Lothringen 3 resp. l %.

Tillgångarna i U. S. A. beräknas enligt förutnämnda
källor utgöra l 975 milliarder, Kanada 286,
Kina 1 000, Sibirien 174, Australien 134 och Afrika
57 milliarder ton. Härvid är antaget, att tillgångarna
till ca 10 % utgöras av antracit och till 90 % av
bituminösa kol. Halvbituminösa kol (brunkol och
lignit) redovisas under <i>brunkol.</i>

Nyare ryska statistiker angiva betydligt högre
siffror för Ryssland. Enligt <sc>Bakschin</sc> utgör
Sibiriens kolförråd 330 milliarder och hela Rysslands
400 milliarder ton. <sc>Gubkin</sc> uppgiver, att genom
nyare undersökningar och inmutningar sedan år 1913
Sovjetunionens kolförråd numera beräknas uppgå till
mera än 552 milliarder ton, varav mera än hälften i
Kuznetzkbäckenet vid floden Tom i Västsibirien.
Nya kolförråd ha på sista tiden upptäckts i Petschora
samt mellan Jenisejs bifloder, Övre och Nedre
Tunguska, där kolförrådet sträcker sig över en
areal av 800--900 tusen kvadratkilometer, alltså fyra
gånger större än Donbassängen.

Vid andra Världskraftkonferensen i Berlin år 1930
uppskattades världens tillgångar av stenkol och
brunkol, av vilka senare l ton beräknats likvärdigt med
0,402 ton stenkol, intill 2 000 meters djup under
jordytan till 5 747 milliarder ton, vilka fördelas på de
olika världsdelarna sålunda:
<table>
<td>Europa . . . <td r>652 milliarder ton.
<td>Nordamerika . . . <td r>3 402 milliarder ton.
<td>Sydamerika . . . <td r>32 milliarder ton.
<td>Asien . . . <td r>1 456 milliarder ton.
<td>Afrika . . . <td r>57 milliarder ton.
<td>Oceanien . . . <td r>148 milliarder ton.
</table>
Med nuvarande konsumtion skulle världens stenkols-
och brunkolsförråd räcka i 4--5 tusen år, men
om konsumtionen utökas med 3 % årligen icke mera
än ca 200 år.

U. S. A. producerar mera än 40 % av all stenkol,
England 20--25 %, Tyskland ca 12 %, Frankrike
4--5 % och Ryssland ca 3 %. I 5-årsplänen för
det sistnämnda landet är bestämt, att räkenskapsåret
1932/33 ca 75 millioner ton skola produceras,
och det anses, att denna prestation skall kunna ökas
till 130 millioner ton, varigenom Rysslands andel i
världsproduktionen skulle bliva ca 10 %.

Sveriges stenkolsproduktion är konstant ca 0,4
millioner ton årligen. Dess import av kol och koks var
1901/05 i medeltal årligen 3,2 millioner ton, 1906/10
4.3 mill., 1911/15 4,9 mill., 1916/20 3,0 mill., 1921/25
3,5 mill. och 1926/30 5,4 mill. ton. År 1913 utgjorde
importen 5,4 mill. och år 1930 6,0 mill. ton.

Världsproduktionen av stenkol är sedan år 1913
av ungefär samma storlek år efter år i motsats mot
oljeproduktionen, som stigit i rasande fart. Under
sista året (1930) sjönk stenkolsproduktionen med
9 % och var ca 15 millioner ton lägre än år 1913
-- ett tecken på den djupa världsdepressionen. I
U. S. A. var nedgången det senaste året kraftigare
än i Europa. Minskningen i U. S. A. belöpte sig till

12,7 %, i Europa till 6,1 %. Den kraftiga tillbakagången
i U. S. A. tillskrives den omständigheten,
att man där hastigare än i Europa kunnat avpassa
produktionen efter konsumtionen.

Enligt U. S. Geological Survey har kraftproduktionen
i U. S. A. sedan år 1919 ökats med 150 %,
men kolproduktionen sedan samma tid endast med
34 %, alltså en bränslebesparing värd 1 milliard
dollars efter ett pris av 4 dollars pr ton. Till den
förbättrade bränsleekonomien ha många faktorer
bidragit, främst användandet vid ångpanneeldningen
av ökat tryck och temperatur, överhettning och
luftförvärmning.

<i>Världsproduktionen av stenkol i mill. ton.</i>
<table>
<td><td r>1900 <td r>1913 <td r>1930
<td>U. S. A . . . <td r>244 6 <td r>519,4 <td r>479,9
<td>England . . . <td r>228,8 <td r>292,0 <td r>247,7
<td>Tyskland . . . <td r>109 3 <td r>190,2 <td r>142,7
<td>Frankrike . . . <td r>32,7 <td r>40,8 <td r>53,9
<td>Andra länder . . . <td r>88,6 <td r>170,6 <td r>275,8
<td r 4r>------------------------------------
<td><td r>704,0 <td r>1 213,0 <td r>1 200,0
</table>
<b>Brunkol.</b>

Brunkolslagren (lignit och egentliga brunkol)
uppskattas i runt tal till 3 000 milliarder ton, fördelade
på följande länder:
<table>
<td>U. S. A. . . . <td r>2 000 milliarder ton.
<td>Kanada . . . <td r>1 000 milliarder ton.
<td>Australien . . . <td r>35 milliarder ton.
<td>Europeiska Ryssland . . . <td r>15 milliarder ton.
<td>Tyskland . . . <td r>15 milliarder ton.
<td>Frankrike . . . <td r>15 milliarder ton.
<td>Tjeckoslovakien . . . <td r>12 milliarder ton.
<td>Jugoslavien . . . <td r>6 milliarder ton.
<td>Ungern . . . <td r>1--2 milliarder ton.
<td>Spanien . . . <td r>1 milliarder ton.
<td>Bulgarien . . . <td r>0,8 milliarder ton.
<td>Österrike . . . <td r>0,6 milliarder ton.
<td>Italien . . . <td r>0,5 milliarder ton.
</table>
Tysklands största brunkolslager äro till finnandes
vid Köln, där de sträcka sig från Bonn till
München-Gladbach. Andra förekomster finnas i trakten av
Frankfurt a. M. och i Oberbayern. De mesta
brunkolen brytas i trakterna kring Leipzig och Halle
samt Oberlausitz. Brunkolen kring Leipzig och
Halle äro av äldre ursprung, oligocen och eocen, de
andra bestå av miocena brunkol.

Inom det nuvarande Österrike finnas endast
obetydliga stenkolslager, men däremot i förhållande till
landets totalareal fortfarande betydande brunkolstillgångar
i Fahnsdorf, Karlschacht, Seegraben m. fi.
ställen. Brunkolsbrytningen inom Jugoslaviens
nuvarande område har under de senaste åren ökats
kraftigt och då kolförekomsternas art och
utbredning inom landet först helt nyligen varit föremål för
en mera ingående undersökning, kan en redogörelse
för desamma vara av visst intresse.

Kollagren i det gamla Serbien (banaten Morava,
Värdar och Donau) uppskattas till 700 mill. ton,
varav största delen brunkol. I Bosnien och
Herzegovina (banaten Drina och Vrbas) äro redan
konstaterade lager av oligomiocenbrunkol (med 4500--6 000
kaloriers värme var de) uppskattade till 200 och
pliocenlignit (3 000--4 500 kal.) till 600 mill. ton.
Sannolikt synes dock vara, att brunkolen i dessa
provinser uppgå till icke mindre än 1 320 mill, ton
och ligniten till minst 3 520 mill. ton. Huru stora
lagren i Drava (Slovenien), Sava (Kroatien och
Slavonien), kustlandet (Dalmatien) m. fl. platser äro,
är ännu icke känt. Brunkols- och lignitlagren i hela
Jugoslavien kunna icke uppskattas till mindre än
6 milliarder ton. Under de sista åren har
produktionen till 4--5 % bestått av stenkol (6 500--7 500
kal.), 70--75 % av brunkol (3 500--5 700 kal.) och
20--21 % av lignit (3 400--3 600 kal.).

Tysklands brunkolsproduktion har sedan
sekelskiftet mer än tredubblats och utgör nu cirka 75 %
av världsproduktionen. Frånsett Tjeckoslovakien,
vars produktion utgör ca 20 mill. ton årligen, är
brytningen relativt ringa i övriga länder. Utom de
i tabellen upptagna länderna brytes årligen 0,4 mill.
ton i Spanien, 0,2--1 mill. ton i Holland, 1--3 mill.
ton i Ryssland och 1--1,5 mill. ton i Rumänien.

<i>Världsproduktionen av brunkol i mill. ton.</i>
<table>
<td><td r>1900             <td r>1913           <td r>1930
<td>Tyskland . . . <td r>40,3        <td r>87,1      <td r>141,1
<td>Tjeckoslovakien . . . <td r>18,2        <td r>23,1        <td r>19,3
<td>Ungern . . . <td r>2,5         <td r>5,7         <td r>6,2
<td>Österrike . . . <td r>3,5         <td r>2,6         <td r>3,1
<td>Andra länder . . . <td r>3,4         <td r>9,5        <td r>13,3
<td r 4r>------------------------------
<td><td r>67,9      <td r>128,0      <td r>183,0
</table>
<b>Bränntorv.</b>

<i>Totalarealen</i> torvmarker i världen kan uppskattas
till ca 170 millioner ha, varav i europeiska Ryssland
21,5, Finland 12,0, Sverige 5,5, Sibirien och Fjärran
Östern ca 100, U. S. A. 8,5 och Kanada 9,5 mill. ha.
<i>Totalförrådet</i> i dessa torvmarker kan beräknas
motsvara 400 milliarder ton lufttorr torv, som fördelas
på europeiska Ryssland med 60 milliarder ton,
Finland 7, Sverige 1 (beräknat endast i de
avverkningsbara mossarna i Götaland och Svealand utom
Dalarna), Polen 6, Irland 5, Sibirien och Fjärran
Östern ca 250, U. S. A. 14 och Kanada 70 (enligt
andra uppgifter endast 30) milliarder ton.
Sovjetunionens andel utgör alltså mer än 70 % såväl
beträffande totalarealen som totalmängden, och av
landets hela bränsleförråd utgör torven 26,7 %.

En officiell statistik över den <i>fabriksmässiga</i>
bränntorvsproduktionen finnes endast i Sverige, Danmark,
Finland och Ryssland. Beräkningar över de andra
ländernas bränntorvsproduktion har av förf. utförts
med ledning av uppgifter, erhållna dels av de svenska
beskickningarna i utlandet och dels av olika
föreningar och institutioner för främjande av
mosskultur och torvteknik. I en del fall ha uppgifter
över torvtransporter på järnvägar och kanaler lagts
till grund för produktionsberäkningarna.

En ännu större svårighet är att beräkna den årliga
<i>hemtillverkning</i> av bränntorv för husbehov, som
äger rum i en del länder. Densamma har för <i>Sverige</i>
liksom för <i>Norge</i> i allmänhet uppskattats till ca
50 000 ton årligen med undantag av en del år under
och efter kriget, då den uppgick till 0,1--0,3, mill. ton
om året. I <i>Irland,</i> som är ytterst skogfattigt och där
tndast ca 90 000 ton stenkol årligen brytas, under
det att ca 5 mill. ton importeras, äro 60 % av
landets småbrukare beroende av torvtillverkning för
sitt bränslebehov. Med antagande av ett visst

konstant bränslebehov för varje familj, kan
produktionen av bränntorv, som nästan uteslutande är
hemtillverkning, uppskattas till icke mindre än 6 mill.
ton årligen. I Ryssland har hemtillverkningen före
kriget beräknats till endast 200 000 ton årligen.
Räkenskapsåret 1927/28 uppgick böndernas
kollektiva torvproduktion till 1 mill. ton om året och
enligt femårsplanen skall den stiga med 250 % till
3,3 mill. ton året 1932/33.

De höga kolpriserna jämte importsvårigheter
under åren 1917/1920 gjorde, att bränntorvindustrien
då tillfälligt uppblomstrade i flera länder. Sedan
handeln blivit fri, kunde emellertid icke denna
blomstring uppehållas i konkurrens med kolimporten
utan bränntorvsproduktionen nedsjönk i allmänhet
till samma obetydliga mängd som förut. Ett
undantag utgör emellertid Ryssland, som, delvis på grund
av nödtvång genom förlusten av kolgruvorna i
Polen, kolossalt ökat sin torvproduktion de senaste
åren. Den fabriksmässiga torvproduktionen, som år
1927/28 utgjorde ca 5 mill. ton, skall enligt den
ursprungliga 5-årsplanen stiga 320 % till 13,7 % år
1932/33. Att döma efter de sista årens
tillverkningar torde dock stegringen bli ofantligt mycket
större, kanske ända till 33 mill. ton. I landets
bränslebalans utgjorde torven år 1913 1,9 %, 1917
1,7 %, 1927/28 4,9 % och beräknas år 1932/33
utgöra 10,7 % av totalbränslet.

<i>Världsproduktionen av bränntorv i mill. ton.</i>
<table>
<td><td c>1900            <td c>1913           <td c>1930
<td>Ryssland . . . <td c>1,2         <td c>1,8         <td c>9,1
<td>Tyskland . . . <td c>0,5         <td c>0,7         <td c>0,7
<td>Holland . . . <td c>1,5         <td c>0,4         <td c>0,7
<td>Danmark . . . <td c>0,1      <td c>0,1         <td c>0,4
<td>Sverige . . . <td c>0,1         <td c>0,1         <td c>0,1
<td>Andra länder . . . <td c>7,0         <td c>7,0         <td c>6,8
<td r 4r>--------------------------
<td><td c>10,4 <td c>10,1        <td c>17,8
</table>
<b>Petroleum.</b>

Vid andra Världskraftkonferensen i Berlin år 1930
uppskattades petroleumtillgångarna till 6 149 mill.
ton. Härav komrna på Europa 162 mill. ton, U. S. A.
1 790 mill ton, Sydamerika 1 325, Asien 2 310, Afrika
132 och Oceanien 430 mill. ton. Världsproduktionen
under år 1930 utgjorde 3,1 % av ovan angivna
tillgångar, alltså skulle med nuvarande konsumtion
tillgångarna endast räcka i 30 år till. Beräkningarna
över petroleumtillgångarna äro dock mycket osäkra.
Enligt amerikanska uppskattningar skulle förrådet
utgöra icke mindre än 10 milliarder ton och alltså
räcka i minst 50 år. Ryska statistiker räkna med
ett världsförråd av petroleum motsvarande 9,5
milliarder ton standardbränsle (varav 1 ton = 0,7 ton
petroleum), och härav skulle Sovjetunionen
disponera 4,35 mill. med 2,88 milliarder ton i europeiska
Ryssland. I U. S. A. beräknade man år 1908 sina
oljetillgångar till 2,5 milliarder ton, vilken
uppskattning år 1922 reducerades till 1 milliard ton. En för
några år sedan av en regeringskommitté utförd
undersökning kom till ett resultat av endast 630
mill ton, vilka skulle vara förbrukade redan år 1932.
Så dåligt var nog icke läget, enär nu fortfarande
räknas med ett par milliarder ton tillgångar i Amerika,
men notiserna om de sinande oljekällorna
utnyttjades av de amerikanska kapitalisterna för ett
fälttåg mot det latinska Amerika.

Påfallande är i alla händelser den oerhörda
produktionsstegringen i Amerika. Vid sekelskiftet
levererade Ryssland och Amerika ungefär hälften
vardera av världsproduktionen, som då endast utgjorde
ca 20 millioner ton årligen. Produktionen i Ryssland
sjönk sakta under åren fram till världskriget, medan
i Amerika produktionen under samma tid ökades
med tre- till fyrahundra procent. Samtidigt fick
oljeutvinningen i Rumänien, Galizien och Mexiko ett
kraftigt uppsving. Amerikas produktion under och
efter världskriget har stigit rekordartat, så att ca
67 % av all under denna tid levererad olja kommit
från U. S. A. Rysslands andel under samma tid
kommer däremot icke upp till mera än 6,4 %.
Tecken tyda emellertid på en ändring därvidlag.
För år 1930 har U. S. A:s andel i världsproduktionen
nedgått till ca b3 %, Rysslands däremot stigit
till 10 %. Enligt 5-årsplanen skall Rysslands
råoljeproduktion under räkenskapsåret 1932/33 vara
uppe i 27,7 mill. ton, men torde med hittills varande
produktionsökning i stället överskrida 40 mill. ton.
Under år 1931 ha 21,3 mill. ton producerats.

I U. S. A. minskades råoljeproduktionen från 121,2
mill. ton år 1930 till 115,6 mill. ton år 1931.

Av andra länder, som efter kriget uppträtt som
oljeleverantörer, märkes i första hand Mexiko, som
dock under de sista åren överflyglats av Venezuela.
Det sistnämnda landet har dock i följd av den
allmänna depressionen måst inställa oljeproduktionen
under första halvåret 1931. Andra större producenter
äro Persien, Rumänien, Nederländska Indien, Peru och
Colombia.

Beträffande oljemarknaden under år 1931
kännetecknas denna av en ovanligt stor aktivitet från
Royal-Dutch-Shellgruppen till ändamål att genom
enhetlig produktion och fördelning söka erhålla
bättre priser. För detta ändamål har, med uteslutande
av ryska naftasyndikatet, en plan förelagts de övriga
oljeproducenterna och deras försäljningsorganisationer,
gående ut på dels att icke genom dessa
organisationer försälja rysk nafta, dels att inskränka
produktionen, så att den sammanlagt icke uppgår till
mera än högst 200 millioner barrels över den
beräknade världskonsumtionen.

Sveriges import av mineraloljor utgjorde årligen
i medeltal i mill. ton under femårsperioderna
<table><td c>1901/05 <td c>1906/10 <td c>1911/15 <td c>1916/20 <td c>1921/25 <td c>1926/30
<td c>0,10 <td c>0,13 <td c>0,16 <td c>0,12 <td c>0,22 <td c>0,44
</table>
År 1913 utgjorde importen 0,18 och år 1930 0,58
mill. ton.

<i>Världs produktionen av petroleum i mill. ton.</i>
<table>
<td><td r>1900            <td r>1913             <td r>1930
<td>U. S. A. . . . <td r>8,5       <td r>33,1       <td r>121,2
<td>Ryssland . . . <td r>10,4         <td r>9,1         <td r>20,2
<td>Venezuela . . . <td r>--         <td r>--          <td r>22,0
<td>Persien . . . <td r>--         <td r>--           <td r>6,1
<td>Mexiko . . . <td r>--          <td r>3,6           <td r>5,4
<td>Rumänien . . . <td r>0,2         <td r>1,9          <td r>5,8
<td>Nederl. Indien . . . <td r>0,4         <td r>1,5          <td r>4,8
<td>Andra länder . . . <td r>1,3         <td r>3,4          <td r>5,5
<td r 4r>----------------------------
<td><td r>20,8 <td r>52,6 <td r>191,0
</table>
<b>Vedbränsle.</b>

Enligt <sc>Streyffert</sc> utgör världens skogsproduktiva
mark ca 3 milliarder ha, som fördelas sålunda
<table>
<td><td c>Skogspruktiv <td><td c>Därav
<td><td c>mark <td><td c>barrskog
<td>Europa . . . <td c>273 <td>(Sovjetunionen 150) <td c>180
<td>Nordamerika . . .<td c>557 <td><td c>412
<td>Sydamerika . . . <td c>898 <td><td c>55
<td>Asien . . . <td c>846 <td>(Sovjetunionen 418) <td c>373
<td>Afrika . . . <td c>322 <td><td c>3
<td>Australien . . . <td c>111 <td><td c>3
<td c 2r 2r>------------ <td><td>------------
<td><td c>3 007 <td><td c>1 026
</table>
Huru stort de enskilda ländernas virkesförråd
samt förbrukning är, kan endast tillnärmelsevis
uppskattas, enär endast i få länder noggranna
skogstaxeringar utförts. I nedanstående tabell äro
sammanförda en del uppgifter över de sistnämnda
ländernas virkesförråd, skogsarealer, procentiska
fördelning av barr- och lövskog, årlig tillväxt samt
årlig förbrukning av kastved.
<table>
<td c>Land <td c>Produktiv skogsmark mill. ha <td c>Virkesförråd <td c><td c>Barrträd % <td c>Lövträd % <td c>Årlig tillväxt mill. m<sup>3</sup> <td c>Årlig förbrukning av kastved mill. m<sup>3</sup>
<td><td c><td c>total mill. m<sup>3</sup> <td c>pr ha m<sup>3</sup><td c><td c><td c><td c>
<td>Sverige . . . <td c>23,88 <td c>1 417,5 <td c>59,1 <td c>82,5 <td c>17,5 <td c>47,7 <td c>13,7
<td>Norge . . . <td c>7,50 <td c>319,6 <td c>45,0 <td c>81,2 <td c>18,8 <td c>10,3 <td c>2,7
<td>Danmark . . . <td c>0,32 <td c>45,0 <td c>150,0 <td c>50,0 <td c>50,0 <td c>1,5 <td c>1--1,5
<td>Finland . . . <td c>25,20 <td c>1 620,0 <td c>63,8 <td c>77,6 <td c>22,4 <td c>44,4 <td c>14,3
<td>U.S.A . . . <td c>190,0 <td c>21 115,0 <td c>111,1 <td c>62,0 <td c>38,0 <td c>-- <td c>269,0
<td>Japan . . . <td c>37,0 <td c>2 530,0 <td c>68,4 <td c>50,0 <td c>50,0 <td c>-- <td c>33,9
</table>
Beträffande andra länder med stora skogstillgångar
saknas ännu i de flesta fall noggranna
uppgifter över virkesförrådet. Beträffande
Sovjetunionen torde ännu endast mindre arealer å
sammanlagt ca 50 mill. hektar vara undersökta. Med
ledning av dessa uppgifter beräkna emellertid ryska
statistiker, att Sovjetunionens bränsleförråd i form
av ved motsvarar ca 6,3 milliarder ton standardbränsle,
därav i europeiska delen av unionen 1,35
milliarder ton. Omräknat till rymdmått torde detta
utgöra 40 resp. 8--9 milliarder kubikmeter.
Sovjetunionens skogsmarker uppskattas till ca 900 mill.
hektar, därav produktiv skogsmark i asiatiska
Ryssland 479 mill. ha, i europeiska Ryssland 139 mill.
ha, Under antagande av att virkesförrådet pr ha
icke kan skattas lägre än i Finland, kommer man
också upp till ett förråd av 40 milliarder m<sup>3</sup> för
riket i dess helhet och 9 milliarder m<sup>3</sup> för den
europeiska delen. Den årliga skogstillväxten i
Ryssland beräknas motsvara 26 mill. ton stenkol.

Om man skulle våga en uppskattning av hela
världens virkesförråd, torde väl detta icke kunna
antagas vara lägre än 150 milliarder m<sup>3</sup>, motsvarande
25--30 milliarder ton standardbränsle.

Förbrukningen av ved till hushållsbränsle kan
anslås till årligen 700 mill. m<sup>3</sup>. Lägges därtill av
industrien till bränsle använd ved och träavfall, torde
siffran ökas till 1 000 millioner m<sup>3</sup>, som väl torde
motsvara 150 mill ton stenkol. Till jämförelse kan
nämnas, att under perioden 1925--1927 utgjorde
avverkningen av barrträds-<i>gagnvirke</i> 470 mill. m<sup>3</sup>,
därav U. S. A. 52,5 %, Europa 37,4 % och Asien 10,4 %.

I Sverige går av <i>vedbränslet</i> under ett normalt år
40 % till hushållet, 40 % till industrien och till
järnvägs- och fartygsdrift vardera 10 %. I runda
tal räknat fylles landets totala bränslebehov till
50 % genom ved från skogar och till 50 % genom
stenkol. Under åren 1913--1917 motsvarade
nämligen träbränsleförbrukningen i medeltal årligen
5,245 mill. ton standardbränsle (inberäknat träkol,
som motsvarade 0,7 mill. ton standardbränsle).
Beräkningen för perioden 1919--1922 ger i medeltal
siffran 6,085 mill. ton (inberäknat 0,38 mill. ton
ståndardbränsle i form av träkol).

År 1913 motsvarade de fasta bränslena 12,97 mill.
ton standardbränsle, varav stenkol 45 %, koks 5 %.
ved och träavfall 43 %, träkol 6 %, torv och
briketter 1 %. I volym räknat utgjorde ved och
träavfall 37,28 mill. m<sup>3</sup> och träkol 4,20 mill. m<sup>3</sup>.

Till hushållsbränsle i form av ved åtgår årligen
pr innevånare
<table>
<td>i Sverige . . .<td>2,1 m<sup>3</sup>
<td> i Norge . . .<td>1,0 m<sup>3</sup>
<td>i Danmark . . . <td>0,4 m<sup>3</sup>
<td>i Tyskland . . . <td>0,6 m<sup>3</sup>
<td>i U. S. A. . . . <td>2,2 m<sup>3</sup>
<td>Kanada . . . <td>2,1 m<sup>3</sup>
<td>i Japan . . . <td>0,4 m<sup>3</sup>
<td>Ryssland . . . <td>4,0 m<sup>3</sup>
</table>
<b>Andra brännmaterial.</b>

Förrådet av <i>brännbara skiffrar</i> utgör i Sverige ca
5 milliarder ton, som med en beräknad oljehalt av
4 % motsvara 144 mill. ton råolja. Tysklands
skiffrar uppskattas till 117 milliarder ton och
Rysslands till en kvantitet motsvarande en halv milliard
ton standardbränsle (med 7 000 kalorier). I
Estland, vars skiffrar beräknas till 4--5 milliarder ton
med en oljehalt av ända till 19--20 %, har
brytningen stigit från 290 tusen ton år 1925 till 518
tusen ton år 1929. I Skottland bröts före kriget
årligen 3 mill. ton skiffrar.

Den på vissa platser ur jorden utströmmande
<i>brännbara gasen</i> har först under de senaste åren fått
någon större användning. Sålunda har i U. S. A.
konsumtionen av naturgas för kraftalstring,
uppvärmning och belysning stigit från 12 milliarder m<sup>3</sup>
år 1908 till 54 milliarder m3 år 1929. Från staten
Texas har lagts en 1 500 km lång rörledning av 610
mm diam. till Chicago, dit dagligen 5 mill. m<sup>3</sup> gas
levereras. Man beräknar, att i Texas finnes till
förfogande en gasmängd av över 200 milliarder m3. Vid
emaljeringsindustrien i Rumänien användes
naturgasen, som utströmmar med 30 atm tryck, som
brännmaterial. Sammansättningen av denna gas kan
betecknas som nästan ren metan eller gruvgas
CR<sub>4</sub> och bränslevärdet är 8 600 kalorier pr m<sup>3</sup>. I
Ryssland användas de utströmmande gaserna till
uppvärmning, gasolinframställning, belysningsändamål
samt till framställning av kimrök. I Majkap
beräknas gasförrådet motsvara ca 5 mill. ton nafta
(1 000 m<sup>3</sup> = 1 ton nafta), i Baku 180 mill. ton och
i Grosnyj ca 25 mill. ton. I Polen utnyttjades år
1930 ca 500 mill. m<sup>3</sup> naturgas, huvudsakligen från
oljefälten i Daszada, nordost om Stryj.

I Sverige beräknas överskottet av <i>halm</i> enligt
Jordbruksutredningen normalt utgöra 400 à 800
tusen ton, som skulle kunna användas till bränsle
eller cellulosatillverkning. I västra Kanada utgöres
motsvarande kvantitet av ca 20 mill. ton och i
Ryssland av en mängd, som motsvarar 6--7 mill. ton


standardbränsle. Hela världens halmöverskott
anses motsvara 37 mill. ton standardbränsle.

<b>Använd litteratur.</b>

Jahresbericht der A. G. Reichskohlenverband für 1930/31.
Berlin 1931. Ramsin: Ressursyi energii v S. S. S. R.
Moskva 1925. Kungl. Kommerskollegium: Bränsleförbrukningen
åren 1913--1917. v Stockholm 1918. VDI-Nachrichten.
Berlin 1930. Joso Lakatos: Der Bergbau Jugoslaviens.
Beograd 1931. Goldschmidt: Världskampen om oljan.
Stockholm 1928. Torgovo Promysjlennije Gazeta. Moskva 1901.
Streyffert: Världens barrskogstillgångar. Stockholm 1930.
Wahlgren & Schotte: Sveriges skogar. Stockholm 1928.
Jonsson, Cajander & Kiser: De nordiska ländernas
skogsproduktion och dess framtida utvecklingslinjer. Skogen,
Stockholm 1923. Bellander: Virkesbalansen för de nordiska
länderna. Skogen, Stockholm 1929.

</chapter>
<chapter name="EKONOMISK ÖVERSIKT.
KREUGER-KONCERNENS EXIT.">
<h2>EKONOMISK ÖVERSIKT.</h2>
<h3>KREUGER-KONCERNENS EXIT.</h3>
Den gångna månaden har medfört en händelse, som
i utomordentligt många fall kommer att få en
genomgripande betydelse i enstaka individers ekonomiska,
förhållanden såväl i vårt som i ett stort antal andra
länder, nämligen det avslöjande av Kreuger-koncernens
prekära situation, som dess ledares död ytterst innebar.
Man torde numera kunna konstatera, att det var
denna, som var den omedelbara orsaken till det för så
många överraskande skottet i Paris. Även om
förlusten av vårt lands otvivelaktigt internationellt mest
kände och uppskattade finansman och industriledare
måste betecknas såsom en nationell olycka, vars vidd
ökades genom de omständigheter, under vilka den
skedde, så är det otvivelaktigt, att hans betydelse för
vårt näringsliv icke är av den art, att grunden för dess
fortsatta, efter det allmänna ekonomiska läget anpassade
utveckling i högre grad försvagats. Det
är väl att märka, att Ivar Kreugers betydelse för vårt
näringsliv väsentligen fallit inom det finansiella
området och att de för hans koncerns utveckling mest
betydelsefulla åren sammanfallit med det skede, som för
vårt lands del kännetecknats av förhållandevis riklig
tillgång på kapital, vilken bl. a. avspeglade sig i en
ganska betydande kapitalexport. För de goda år, vi
kunnat glädja oss åt, ha väsentligen de stora
basindustrier, som bygga på våra naturrikedomar av trä
och malm, tack vare en för dessa industrigrenar
lycklig prisutveckling svarat. Någon mera genomgripande
betydelse för den ekonomiska utvecklingen i vårt land
under tiden efter kriget torde icke de kapitalresurser,
som stått Kreuger-koncernen till buds, i själva verket
haft. För visso har Ivar Kreugers verksamhet varit av
större betydelse för Centraleuropa genom den
kapitalförsörjning han underlättat för detta än för vårt lands
produktion. Om man bortser från tändsticks- och
byggnadsindustrien -- och det ännu icke helt slutförda
organisationsarbetet inom massaindustrien -- så har
verksamheten inom Sverige icke i större utsträckning
legat på det rent konstruktiva och organisatoriska
området, utan huvudsakligen begränsats till förvärv av
ägareintressen inom ett stort antal branscher.
Huvudsyftet med dessa ägareintressen var, såsom koncernens
ledare framhöll, då han för pressens representanter
framlade sitt bokslut för 1930, att skaffa en tillräckligt
bred kreditbas för den internationella lånerörelse, som
till sist blev tyngdpunkten i koncernens verksamhet
eller väl i varje fall den del av densamma, som tilldrog
sig dess ledares huvudintresse. Dessa basengagements
ha praktiskt taget alla i överensstämmelse med den
funktion de voro avsedda att fylla en finansiellt självständig
ställning gentemot koncernen, vilket i den nuvarande
situationen är av särskilt värde för vårt näringsliv.

Om man sålunda kan konstatera, att koncernens
struktur gör att själva produktionsapparaten här i
landet icke kommer att lida svårare men av vad som hänt,
så innebär icke detta, att icke den ekonomiska förlust
vi lidit är av utomordentliga dimensioner och att icke
den påfrestning på vårt bank- och penningväsende samt
det kaos på fondmarknaden, som den förorsakat, ha
antagit hittills nära nog oanade proportioner. Genom ett
snabbt och effektivt ingripande från statsmakternas
sida har det omedelbart hotade kreditinstitut, som
utgjorde Kreugerkoncernens huvudförbindelse här i
landet, Skand. kredit-a.-b., räddats ur den likviditetskris
det råkat i. Denna förorsakades av för stora
engagement på denna enda punkt, som det under trycket av
hotet om koncernens sammanbrott iklätt sig i hopp om
att den internationella finanskrisen skulle lätta. Genom
att ingripandet från statens sida fick så stora dimensioner,
som nu blev fallet, har det allmänna förtroende till
våra banker, som hotade att på många håll svikta,
återställts och den viktigaste grundstenen i vårt näringsliv
återskänkts stabilitet. Regeringen har visat psykologisk
blick och gott handlag i en utsträckning, som man
ej väntat. Det är givetvis ännu ej möjligt skapa sig
någon fullständig bild av Kreugers betydelse för vårt land.
Säkerligen ha mycket avsevärda belopp svenskt kapital
placerats i koncernens papper och nu gått förlorade, men
å andra sidan äro ae under årens lopp hit inhöstade
vinsterna, koncernens kapitalplaceringar här, skatter
o. d. ock av avsevärda dimensioner. Svensk arbetskraft,
framför allt mera kvalificerad sådan, har i stor
utsträckning funnit användning i koncernens verksamhet
utomlands, men å andra sidan har koncernens internationella
karaktär medfört, att den icke varit ur nationell
synpunkt uteslutande konstruktiv. Den svenska
tändsticksproduktionen hade genom sin internationalisering
förlorat sin inneboende tendens till expansion redan
innan det nuvarande handelskriget utplånade alla
möjligheter för en dylik. Ericson-industriens införlivande
inom koncernens intressesfär och intima lierande med
International Telephone & Telegraph Corp. kan heller
näppeligen ur nationell synpunkt medföra några i och
för sig önskvärda konsekvenser. Det amerikanska
företaget har icke produktion i U. S. A. men äger fabriker
inom ett flertal länder i Europa, där L. M. Ericson sedan
gammalt äger egna anläggningar, och har
utomordentligt stora finansiella resurser. Det torde väl
näppeligen råda något tvivel om att en sammanslagning av
dylika anläggningar, som måste vara den bärande
tanken i samarbetet och komma att äga rum praktiskt
om än ej formellt, måste komma att gå ut över den,
åtminstone sedan Kreuger-koncernens stöd fallit bort,
finansiellt svagare parten.

I vilken mån Kreuger-koncernens snabba utveckling
verkat befruktande på företagarandan i vårt land under
de senaste femton åren är svårt att avgöra, men det
torde vara otvivelaktigt, att man haft en allmän känsla
av att det blivit högre under taket inom vår industri
och vårt näringsliv i övrigt under den epok av svenskt
ekonomiskt liv, som Ivar Kreuger i varje fall utåt
inkarnerar. Det torde icke heller lida något tvivel om
att det under denna tid blivit betydligt lättare för
svenska produktionsföretag att vinna goda
anknytningar utomlands tack vare det anseende
Kreuger-företagen under sitt framträngande bidragit att skänka
det svenska namnet inom det internationella
affärslivet. I vilken mån det nu inträffade kan visa sig
spoliera detta värde kommer först så småningom att
skönjas.

Det torde alltså kunna fastslås, att svenskt näringsliv
kommer att lida mindre av det inträffade, än man

till en början allmänt var benägen att tro skulle bli
fallet. Framför allt får man akta sig för att
oreserverat skriva de konjunktursvårigheter, som vi utan tvivel
komma att få allt starkare känning av under innevarande
år, på Kreugerkoncernens konto. Så långt man
hittills kan döma kommer fallissemangets inverkan på
den allmänna konjunkturutvecklingen icke att bli av
större dimensioner.

Säkerligen torde envar, som läste den sista
kommunikén, koncernens ledare utsände från New York, stå
undrande inför vad som skett. Utredningsmännens
sist utsända meddelande till allmänheten, som
omtalade, att aktie- och debenturekapital och icke blott
reserverna voro borta, var i sin knapphändighet ett ur
upplysningssynpunkt allt annat än tillfredsställande
dokument. Ett blott och bart angivande av att
försäljningsvärdet å portföljen i det nuvarande läget
understiger vissa fordringar, saknar praktiskt värde, bortsett
från att det ger klart besked om att utan fortsatt
moratorium eller annan speciallagstiftning plikt föreligger
för företagets styrelse att inge konkursansökan.
Därutöver meddelar kommunikén, att man alltjämt arbetar pä
att söka nå en form för långsam avveckling och att icke
allt synes vara i den ordning man haft rätt att vänta.

Värdet av kommunikén framgår ock tydligt därav
att trots densamma debentures omsatts ganska livligt
i New York. Först när full klarhet vunnits om att en
konservering av företaget, tills det allmänna
ekonomiska läget någorlunda stabiliserats, ligger utom
möjligheternas gränser, torde en kommuniké av den art som
den utsända kunnat tillfredsställa kapitalinvesterarna.
Likvidationsbalanser i nuvarande ögonblick skulle
säkerligen för ett mycket betydande antal företag ute i
världen ge stora underskott, ehuru stora egna kapital såväl
redovisas som ock om än relativt lågt förräntas.
Koncernens struktur är sådan att endast en synnerligen
långsam avveckling kan förmå återskänka en del av vad
som i den nuvarande situationen måste betecknas som
förlust. Synnerligen svårbedömbara torde speciellt vara
vissa statskrediter, med vilka följa viss rätt till
avkastning från tändsticksmonopol. Värdet av Kreuger och
Tolls tillgångar vid en likvidation i detta ögonblick är
alltså så vitt skild från det vid en långsam avveckling,
att man säkerligen kommer att göra allt som göras kan
för att förmå kreditorerna att gå på denna senare linje.

Skulle en snabbare avveckling vara nödvändig, så
blir den stora frågan, var äganderätten till de ur
röstsynpunkt dominerande aktieposterna i de kvarstående
företagen skulle komma att hamna. Ännu har tyvärr
intet meddelats om var de olika aktieposterna
hypotiserats, men tack vare vår aktiebolagslags stipulationer,
torde man kunna undvika, att de viktigare av dem
stanna på utländska händer. Även om koncernen skulle
brytas sönder, så torde något spolierande av de
produktionsföretag, som legat inom densamma, likväl icke
behöva ske. Samtliga dessa synas stå bättre rustade för
en mera självständig tillvaro, än de voro, innan Ivar
Kreuger lagt dem inom sin intressesfär.

Säkerligen kommer på goda skäl en stark kritik att
på många punkter riktas mot koncernens förvaltning,
och kommunikéns dunkla ordalag ge anledning att
förmoda mycket grava anmärkningar komma att göras från
dess sida. Det envälde under vilket koncernens
skapare danat densamma, har såsom alltid allt envälde
inneburit betydande risker. Styrelsens ställning synes
ha varit en väsentligen annan, än den gemenligen är
inom företag av denna storleksordning och med sina
aktier noterade på så stort antal börser. Koncernen har
visat sig i allt för hög grad byggd på ledarens
personliga reputation och personliga förmåga.

Om orsakerna till sammanbrottet har visserligen
intet meddelats, men har koncernledningen, såsom torde
vara fallet, med hänsyn till emissionsbehov eller hos
dotterföretag inneliggande aktieposter i det egna företaget
sett sig nödsakad att stödköpa sina papper, så var
utgången i den kampen med en till visshet gränsande
sannolikhet given redan från början, så snart icke
konjunkturomslaget snabbt inträdde efter en dylik manövers
påbörjande. Koncernens papper voro på grund av
företagets struktur alltför ägnade för lönande
baissespekulation och de långvariga misslyckade låneförhandlingarna
i New York direkt stimulerande till dylik. Den sedan
gammalt otillräckliga publiciteten över koncerner ha ock
varit till baisspekulanternas fördel. De utomordentliga
svårigheter, i vilka koncernen befann sig omedelbart
innan den ödesdigra dag, då allt föll samman, framgår
därav, att man förberedde introducerandet av betydande
poster debentures på Parisbörsen, trots det pressade
kursläget och egna stödköp.

Det torde vara felaktigt att tillskriva statskrediterna
i och för sig och då i främsta rummet de tyska skulden
till det inträffade, medan de däremot sannolikt
åtminstone indirekt medverkat. Koncernens metod för
anskaffning av det kapital, som utlånades, vidlåddes
nämligen av en rent teknisk principiell felaktighet av
ödesdiger karaktär. Man slöt långfristiga lånekontrakt med
utbetalningar i rater fördelade på lång tid utan att
omedelbart täcka det av dessa lån förorsakade egna
kapitalbehovet. Utlåningen kom sålunda att bedömas
efter det aktuella läget på penning- och emissionsmarknad,
medan ovisshet rådde beträffande de förhållanden,
under vilka anskaffningen sedan kom att ske.
Speciellt farligt måste detta system vara, när man
befinner sig på höjden av en högkonjunktur eller i botten
av en lågkonjunktur. Det är i och för sig anmärkningsvärt,
då detta förfarande avviker från vad som är
månghundraårig kutym inom statskreditaffärer och
innebär en spekulation i konjunkturen, som även under
mindre förvirrade förhållanden, än de som nu inträtt,
kan vara mycket farlig och därför principiellt bort
vara utesluten. Dessutom synes en icke obetydlig
överskattning av hypotekens internationella gångbarhet
ha gjort sig gällande inom koncernen.

Ytterst är det dock den internationella förtroendekrisen
som brutit sönder detta företag som tidigare just
kännetecknats av god likviditet. <tab><tab><i>Filip Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Geologiska undersökningen.</b> Statsgeologen Herman
Hedström har beviljats avsked från den 5 april.

<b>Sjöhistoriska museet.</b> De marin- och
sjöfartshistoriska samlingarna i Stockholm förvaltas dels av
marinförvaltningen, dels av föreningen Sveriges
sjöfartsmuseum. De av staten ägda sjökrigshistoriska
samlingarna förvaras på olika platser i Stockholm och
Karlskrona och omfatta f. n. ca 5 000 föremål, däribland
127 örlogsfartygsmodeller, representerande bl. a. så gott
som samtliga av Chapman skapade fartygstyper.
Huvudparten av de i Stockholm befintliga föremålen bildar
det s. k. marinmuseet, vilket är provisoriskt inrymt i
f. d. skogsinstitutets byggnad. Föreningen Sveriges
sjöfartsmuseum, som konstituerades år 1913, har
sammanbragt ca 5 000 föremål av handelsmaritimt intresse,
vilka äro tillgängliga för allmänheten i provisoriska
museilokaler i Stockholm.

Förslag till beredande av definitiv plats för marin-
och sjöfartssamlingarna i en särskild museibyggnad hava

<img 1>
Perspektiv av det blivande sjöhistoriska museet i enlighet med professor
Ragnar Östbergs förslag.
</img>

vid flera tidpunkter framlagts men ej lett till några
åtgärder. Sedan styrelsen för Knut och Alice
Wallenbergs stiftelse år 1930 beslutat att under vissa
förutsättningar bidraga med ett belopp av 800 000 kr. för
museibyggnadens uppförande, tillkallade försvarsministern
år 1931 utredningsmän för byggnadsfrågans
utredning. Utredningsmännens förslag ligger till grund
för den proposition i ämnet som k. m:t i dagarna
förelagt riksdagen och som innebär, att riksdagen måtte
medgiva dels att staten mottager det omnämnda
bidraget från Wallenbergs stiftelse samt föreningen
Sveriges sjöfartsmuseums byggnadsfond å 12 000 kr. och
samma förenings samlingar, dels att staten kostnadsfritt
upplåter erforderlig tomtmark samt ur den av
statskontoret förvaltade museibyggnadsfonden tillskjuter det
belopp som utöver de donerade medlen erfordras för
uppförande av en för sjöhistoriska museet avsedd
museibyggnad i huvudsaklig överensstämmelse med ett av
professor Ragnar Östberg uppgjort förslag.

Museet skulle bliva statens egendom, och staten skulle
i fortsättningen åtaga sig driftkostnaderna för
detsamma. Byggnadskostnaderna hava beräknats till 885 000
kr., och byggnaden skall uppföras på norra stranden av
Djurgårdsbrunnsviken. Museet skall bestå av två
huvudavdelningar, marinavdelningen och sjöfartsavdelningen,
av vilka den förra skall innehålla statens sjökrigshistoriska
samlingar, den senare Sveriges sjöfartsmuseums
samlingar, vardera avdelningen under en särskild
föreståndare. De årliga driftkostnaderna hava beräknats
till 38 252 kr., därav avlöningar 15 152 kr. Till
jämförelse kan nämnas, att statens direkta kostnader för de
sjökrigshistoriska samlingarna f. n. utgöra ca 14 000
kr. per år, medan föreningen Sveriges sjöfartsmuseums
utgifter under år 1930 utgjorde ca 23 000 kr.

Chefsskapet över museet skulle utövas av en oavlönad
styrelse av fem personer med riksantikvarien som
ordförande och två representanter för flottan samt två för
handelssjöfarten. Styrelsen föreslås skola träda i
verksamhet redan under byggnadstiden.

Frågan om museets ställning inom statsförvaltningen
har varit föremål för meningsbrytningar, och såväl
handels-, försvars- och ecklesiastikdepartementen hava
föreslagits som chefsmyndighet. I enlighet med donators
önskan har regeringen föreslagit, att museet skall
sortera under handelsdepartementet.

<b>Industriekonomiska skrifter.</b> Styrelsen för Svenska
teknologföreningens avdelning för industriell ekonomi
och organisation behandlade på sammanträde den 18
mars frågan om huru avdelningens medlemmar skulle
kunna hållas underrättade om utvecklingen på de
områden av den industriella produktionens organisation,
som falla inom ramen för avdelningens verksamhet.
Sedermera har överenskommelse träffats med Sveriges
industriförbund, varigenom det senare lämnat sitt
samtycke till att ställa ett antal särtryck av
industriförbundets rationaliseringsrevy till avdelningens
styrelses förfogande, så att varje medlem
kostnadsfritt kommer att erhålla ett
exemplar av revyn. Vidare har styrelsen
föranstaltat, att medlemmarna komma att
erhålla särtryck av de i Teknisk tidskrift
inflytande referaten av föredrag vid
avdelningens sammanträden. Dessa
särtryck få samma format som
rationaliseringsrevyn, så att samtliga skrifter
bekvämt kunna infogas i en samlingspärm
och sålunda en värdefull uppslagsbok
erhållas i frågor, som röra industriell
ekonomi och organisation.

<b>Arbetsledareinstitutets publikationer.</b>
Sveriges industriförbunds arbetsledareinstitut har förutom sin
utbildningsverksamhet bl. a. till uppgift att utgiva populärt avfattade
skrifter rörande arbetsledning och därmed
sammanhängande problem. De två första numren i serien
"Arbetsledareinstitutets publikationer" äro nu utkomna,
båda utgörande stenografiska referat av vid institutet
hållna föreläsningar.

Nr 1 utgör ett föredrag om <i>Arbetsdomstolen,</i> av
justitierådet <sc>A. Lindhagen.</sc> Inledningsvis beröras
anledningarna till att man år 1928 inrättade en särskild
arbetsdomstol och samtidigt antog en lag om
kollektivavtal. Efter en belysande redogörelse för skillnaden
mellan kollektivavtalets och det vanliga avtalets
konsekvenser för den enskilde, beröras frågorna om hur
längt arbetsfredsgarantien genom kollektivavtal sträcker
sig samt om arbetsdomstolens speciella möjlighet att
utdöma ersättning även för s. k. ideell skada.

En utförlig redogörelse lämnas för arbetsdomstolens
sammansättning av såväl opartiska som arbetsgivare-
och arbetarerepresentanter. I detta sammanhang
lämnas den intressanta upplysningen, att icke mindre än 2/3
av hittills meddelade domar varit enhälliga.

Arbetsdomstolen är av särskilt intresse även i dess
egenskap av försöksdomstol för s. k. koncentrerad
rättegång. Den har enligt lagen skyldighet att om möjligt
avgöra ett mål endast efter <i>ett</i> rättegångstillfälle, vid
vilket parterna samtidigt äro närvarande och muntligen
framlägga sina synpunkter.

Den klara och trots sin koncentrerade form
medryckande framställningen av en till en början tämligen
omstridd institution torde kunna påräkna intresse inom
vitt skilda läger.

<i>Om den svenska arbetsgivareorganisationen, dess
verksamhet och betydelse</i> handlar publikation nr 2, som
utgör referat av v. häradshövding v. <sc>Sydows</sc> föreläsning
vid institutet den 30 november 1931. På ca 27 sidor
utvecklar den numera bortgångne "arbetsgivaregeneralen"
med emiment sakkunnskap hur den svenska
arbetsgivareorganisationen uppkommit och utvecklats
fram till våra dagar. Nästan dramatisk är skildringen
av den politiska storstrejken 1902, vilken
föredragshållaren mindes så väl, som hade den timat helt
nyligen. Denna händelse, som klart belyste
fackföreningarnas maktställning, utgjorde som bekant den
omedelbara anledningen till en mera omfattande
organisationsrörelse bland arbetsgivarna. Det dröjde dock rätt länge
innan organisationen blev enhetlig, vilket skedde i och
med att Verkstadsföreningen och Centrala arbetsgivareförbundet
uppgingo i Svenska arbetsgivareföreningen.

Huvuddelen av föredraget utgöres av en saklig
behandling av Svenska arbetsgivareföreningens
organisation och verksamhet, i vilket sammanhang åtskilliga
ofta missförstådda förhållanden klarläggas. Av stort
intresse äro föredragshållarens synpunkter på
strejkförsäkringen och lockoutförfarandet men framför allt
på arbetsgivareorganisationernas inställning till de
sociala frågorna. Socialförsäkringen framhålles som det
största och mest betydelsefulla försök som gjorts att

förbättra arbetarnas ställning. Fattigdomen kan man
aldrig få bort, men den kan mildras genom sjuk- och
olycksfallsförsäkring samt folkpensionering. I fråga om
den sistnämnda ger häradshövding v. Sydow det rådet,
att om en arbetsgivare vill pensionera en arbetare sker
detta bäst genom en tilläggspension i folkpensioneringen.

Föredragen, som även i tryck fått bibehålla det
talade ordets ledighet och friskhet, avslutas med en
manande apell till de unga ingenjörerna, vilken
säkerligen grep de flesta åhörarna, fastän ingen av dem då
kunde ana dess testamentariska innebörd.

Publikationerna erhållas genom Sveriges industriförbund,
Stockholm 16. Pris: "Arbetsdomstolen" 25 öre,
"Arbetsgivareorganisationen" 50 öre. <tab><tab><i>E. Palm.</i>

<b>Kurs i fotogrammetri.</b> Svenska sällskapet för
fotogrammetri har anordnat en fotogramnietrisk kurs, som
f. n. pågår i Stockholm och till vilken medlemmarna i
Svenska teknologföreningens avdelning för väg- och
vattenbyggnadskonst inbjudits. Kursen, om vilken Teknisk
tidskrift tyvärr alltför sent erhållit meddelande, pågår
mellan den 4 och 15 april och har sålunda, då detta läses,
redan fortgått en vecka, varunder professorerna Rosén,
Fagerholm och Rubin samt docenten Odencrants hållit
fyra föredrag, huvudsakligen belysande fotogrammetriens
teoretiska grunder. För intresserade, som ej
tidigare på annat sätt fått kännedom om kursen, återstår
emellertid möjligheten att närvara vid de föredrag, som
behandla fotogrammetriens praktiska tillämpningar.
Måndagen den 11 april föreläser docenten Odencrants om
"Materiel för de olika arbetsmetoderna: triangulerings-,
restitutions- och stereomätinstrument; deras arbetssätt".
Onsdagen den 13 april föreläser byråchefen E.
Lindeberg över "De fotografiska kartbildernas användning
för skogsbruket". Den sista föreläsningen i serien
hålles fredagen den 15 april av arbetschefen V. Hernlund
och avhandlar "Fotogrammetriens användning vid
Sveriges allmänna kartarbeten", varvid hittills utförda eller
planlagda försöksarbeten demonstreras. Samtliga
föredrag hållas kl. 15-16 å geodetiska avdelningens
instrumentrum, Hantverkaregatan 19.

<b>Byggnads- och stadsplaneteknisk studieresa.</b>
Internationaler Verband für Wohnungswesen anordnar den
2--16 juli i år sin tredje studieresa, vilken är förlagd till
Schweiz och sydvästra Tyskland. Programmet har lagts
så, att studierna kunna bedrivas utan tröttande
forcering, och speciellt utarbetade resehandledningar komma
att tillhandahållas. Studierna gälla i första hand
bostadsbygge, men även industribyggnader och
stadsplaneväsen komma att studeras. Avgiften för deltagande
i årets studieresa (inkl. biljetter, logi, måltider och
drickspengar) utgör för medlemmar i Internationaler
Verband 535 schw. fr., för andra än medlemmar 560
schw. fr. Intresserade kunna erhålla upplysningar om
resan från Generalsekretär dr Hans Kampffmeyer,
Frankfurt a/M.

<b>En tidskrift för granitindustrien.</b> Sveriges
granitindustriförbund har i dagarna utgivit första numret av
en tidskrift "Granit", vars utgivare är Gösta Pauve,
Uddevalla.

Granitindustrien genomlever som bekant just nu en
kritisk period, och tidskriftens innehåll präglas av
naturliga skäl av en livlig propaganda för användande
av svensk sten som permanent vägbeläggning. Bland
de inlägg som göras till stenbeläggningens förmån
märkes en artikel av överståthållaren, som i smågatstenen
ser det naturliga vägbeläggningsmaterialet för starkt
trafikerade huvudvägar.

<b>En stor centrifugalpump för borrhål</b> har enligt
VDI-Zeitschrift (2 april 1932) nyligen tagits i bruk vid ett
kolfält i Storbritannien. Pumpen är monterad på 182 m
djup under drivmotorn, som har styrkan 700 hkr. Den
lodräta drivaxeln, som befinner sig inuti stigröret,
sammansättes av 65 delar och väger 15 ton. Totala vikten
av motor, pump, axel och stigrör uppgår till 83 ton, med
vattenfyllt rör 105 ton. Själva pumpen väger 4,5 ton
och levererar 13,3 m<sup>3</sup>/min.

<b>Motorfordonsbeståndet i U. S. A.</b> har, enligt vad
Automotive Industries (17 febr. 1932) meddelar, under
år 1931 undergått en markerad minskning efter att en
lång följd av år ha varit statt i jämn ökning. Enligt den
officiella statistiken har beståndet nedgått från 26,66
mill. fordon vid slutet av 1930 till 26,12 mill. ett år
senare. Minskningen utgör sålunda ca 2 % och träffar
personautomobilerna med 488 000, lastautomobilerna med
14 000 och automobilomnibussarna med 6 000 fordon.
Försäljningen av nya bilar utgjorde under fjolåret ca 2
mill., därav 85,5 % i prisläge under l 000 dollar.
Antalet under år 1931 försålda åttacylindriga vagnar
utgjorde 298 000 och var ca 12 000 högre än under år 1930.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder å restaurang Gillet måndagen den 11 april 1932
klockan 19,30. Sammanträdet öppnas efter enkel kvart.
<sp>Ärenden:</sp> 1) Protokolljustering. -- 2) Inval. -- 3) <i>"Kina
av i dag från ingenjörens synpunkt",</i> föredrag av kapten
<sp>N. Rob. Bjuke.</sp> -- Supé och samkväm. Pris för supé
(smörgåsbord med småvarmt, snaps, pilsner, kaffe och
betjäning) kr. 5:50.

<b>Avdelningen för Mekanik</b> avhåller ordinarie sammanträde
tisdagen den 19 april 1932 kl. 20 å Tekniska högskolans
studentkårs lokaler, Drottning Kristinas väg. Ärenden:
1) Val av justeringsmän. -- 2) Inträdesansökningar och
inval. -- 3) <i>"De Verkstadstekniska mätmetodernas
utveckling samt riktlinjer och synpunkter på ett effektivare
ordnande av kontrollen av mätverktyg och mått",</i> föredrag av
ingenjör <sp>Wilh. Engström.</sp> -- Efter sammanträdet
supé och samkväm. Pris för supé, bestående av smörgåsbord
med småvarmt, pilsner, kaffe och betjäning 4 kronor.

<b>Tekniska föreningen i Uppsala</b> sammanträder å Gillet
lördagen den 9 april 1932 kl. 7,30 e. m. Föredragningslista:
1) Protokolljustering. -- 2) Föredrag av ingenjör
<sp>Albert Dahrén,</sp> Göteborg, om <i>"Pålning under
uppförda byggnader".</i> Skioptikonbilder och filmförevisning. --
Supé och samkväm. Att bevista sammanträdet inbjudas
Uppsala stads byggnadsnämnd samt hrr byggmästare i
Uppsala.

<b>Tekniska föreningen i Eskilstuna</b> kallas härmed till
sammanträde tisdagen den 12 april 1932 kl. 7 e. m. å
Stadshotellets stora sal. <sp>Ärenden:</sp> 1) Protokolljustering.
-- 2) Inval och övriga föreningsärenden. -- 3)
Föredrag av fil. dr <sp>Gregor Paulsson</sp> om: <i>"Samarbetet
mellan industrien och konstnären, dess möjlighet och dess
betydelse".</i> Föredraget belyses av skioptikonbilder och
demonstrationsmaterial. -- Supé och samkväm. (Pris för
supé inkl. pilsner, kaffe och betjäning 4 kr.) -- Att åhöra
föredraget, vilket börjar kl. 7,30 hava inbjudits
medlemmarna av Eskilstuna fabriksförening, Eskilstuna
hantverks- och industriförening samt Eskilstuna konstförening.

<b>Skånska ingenjörsklubben</b> sammanträder pä
Kungsparkens restaurang i Malmö fredagen den 15 april kl. 7 e. m.
Ingenjör <sp>Eskil Rydholm</sp> lämnar ett elektrotekniskt
fackmeddelande om <i>"Nya typer av högeffektbrytare".</i>
Aftonens huvudföredrag hålles av marindirektör
<sp>Abraham Grünberg</sp> om <i>"De nya jagarna Klas Horn och
Klas Uggla".</i> Efter förhandlingarna sedvanlig supé och samkväm.

</chapter>
<chapter name="TEKNISK TIDSKRIFT
HÄFT. 15 ÅRG. 62 16 APRIL 1932">
<h1>TEKNISK TIDSKRIFT</h1>
<h2>HÄFT. 15 ÅRG. 62 <tab>16 APRIL 1932</h2>
<b>UTGIVEN AV SVENSKA TEKNOLOGFÖRENINGEN
<I>HUVUDREDAKTÖR: CARL KLEMAN</i></b>

<sp>INNEHÅLL:</sp> Distributionens rationalisering, av direktör Assar Gabrielsson. -- Notiser. -- Litteratur. --
Tekniska föreningar. -- Sammanträden.

</chapter>
<chapter name="DISTRIBUTIONENS RATIONALISERING.">
<h2>DISTRIBUTIONENS RATIONALISERING.</h2><footnote>Föredrag vid Svenska teknologföreningens årsmöte den
17 mars 1932. Rubriker satta av föredragshållaren efter
det stenografiska referatet.</footnote>
<h3>Av direktör <sc>Assar Gabrilesson.</sc></h3>
Framåtskridandet inom det industriellt ekonomiska
livet sker, som vi nogsamt veta, inte genom en
jämn och oavbruten ökning av våra kunskaper och.
våra maktmedel. Tidsperioder av stor aktivitet, stora
framsteg och stor välmåga avlösas av tidsperioder,
då utvecklingen synes stå stilla, då lågkonjunktur
råder och då en allmän återhämtning äger rum. Se
vi tillbaka på utvecklingen under den s. k.
industrialismens tidsålder, kunna vi urskilja vissa
perioder, som varit mer än andra utmärkta för stora
tekniska och ekonomiska framsteg. Jag behöver
bara peka på järnvägsbyggandets stora tid och de
framsteg och besparingar, som gjordes genom
atlantersjöfartens organisation; på de stora framsteg och
förbättringar både i vårt industriella och privata
liv, som medförts genom den elektriska industriens
genombrott kring sekelskiftet. I alldeles färskt
minne ha vi bakom oss den stora framstegsperioden
efter kriget, vilken vi nyss tillryggalagt. Den
tidsrymden karakteriseras ju av den mekaniska
industriens framsteg. Det har varit verktygsmaskinernas
tidsålder. Under denna tidsperiod ha vi fått
bevittna en rörelse på tillverkningens område, som vi
känna under benämningen: rationaliseringen. Det
har varit en tillverkningens rationalisering. Vi ha
nyss avslutat denna period och befinna oss nu i
stilleståndet, återhämtningen efter densamma. När
den kristid, som vi nu uppleva, nått sitt slut, komma
vi återigen att få uppleva en period av
framåtskridande, företagsamhet och arbetslust. Kan man
våga en gissning om, på vilket område de
mänskliga ansträngningarna då komma att inrikta sig --
naturligtvis vet man ingenting, men ligger det inte
nära till hands att tro, att de mänskliga
ansträngningarna då skola inrikta sig på ett område, där
missförhållandena allmänt sägas vara större än på
något annat, ett område, som lämnats praktiskt
taget orört av den tillverkningens rationalisering,
som vi upplevt under den nu tillryggalagda
perioden: jag menar distributionen? Är det inte troligt,
att vi komma att få uppleva allvarliga försök till en
distributionens rationalisering.

Med distribution förstås då i detta sammanhang
all den verksamhet, som erfordras och som bedrives
för att överföra en färdig vara och produkt från
tillverkarens ägo, där den ligger på hans lager, till den
slutlige konsumentens hand och i hans ägo. Med
distribution förstås sålunda inte i detta
sammanhang den rent fysiska distributionen eller
varutransporten. Den utgör ett litet, i och för sig viktigt
detaljproblem, men den skall jag inte här sysselsätta
mig med.

Nå, vad menas då med rationalisering? Det ges
många goda definitioner på detta ord. Jag skulle
för min del vilja föredraga definitionen:
förståndsenligt ordnande.

Med dessa definitioner på de båda orden i titeln
på min framställning skulle vi sålunda komma till,
att densamma avser att behandla frågan om och
möjligheterna för ett förståndsenligt ordnande av
varudistributionen i dess helhet; av handeln med
ett ord.

<b>Rationaliseringens innebörd.</b>

Se vi nu på den rationalisering, som skett i våra
verkstäder, så finner man, att densamma dels
bestått av införandet av en mängd nya metoder och
små förbättringar, som tillsammans åstadkommit
vissa resultat, som man eftersträvat. Men
rationaliseringen av tillverkningen inskränker sig inte
därtill. Den har även bestått i tillämpandet av helt
nya principer för arbetet, såsom exempelvis
principen om den flytande tillverkningen, för att kanske
nu ta den mest väsentliga.

På samma sätt tror jag, att det kan vara skäl i
att vid behandlingen av frågan om distributionens
rationalisering dela upp frågan i två huvudgrupper:
dels frågan om de många små praktiska åtgärder,
som omedelbart eller undan för undan kunna
vidtagas, och dels den stora frågan om en helt
principiell omläggning av handeln. Jag kommer att
huvudsakligen sysselsätta mig med det förra
problemet, men jag skall när jag kommer till slutet av
min framställning även göra en kortfattad översikt
över de möjligheter, som finnas för en principiell
omläggning av handeln.

Jag talade nyss om de små förändringarna. Är
det inte så på det tekniska området, att utvecklingen
huvudsakligen förts fram just genom de små, till
synes var och en för sig obetydliga förbättringar,
som göras? De stora uppfinningarna, de
sensationella framstegen, de komma till sin rätt i
tidningarna och i var mans mun, men om vi, när en viss
ekonomisk tidsperiod har lupit till ända, verkligen
göra en undersökning av, hur mycket de stora

glänsande uppfinningarna fört utvecklingen framåt,
jämfört med den otaliga mängden av de små förbättringar,
som ske i det fördolda, komma vi alldeles avgjort
till den uppfattningen, att vad som i första hand
driver utvecklingen framåt, det är inte de stora och
sensationella, utan det är alla de små förbättringarna,
de små framstegen. Jag tror, att det förhåller sig
på samma sätt på det ekonomiska området.

Det låter litet storståtligt med ett ämne, som
betitlas distributionens rationalisering, och det kan
verka något av berget som föder en råtta, om jag i
min senare framställning kommer att tala om
hurudant det brevpapper skall vara beskaffat, som vi
skriva våra affärsbrev på. Jag har ändå med denna
programförklaring beträffande min tro på betydelsen
av de små detaljernas rätta ordnande velat
åstadkomma ett förhandsförsvar för mitt sätt att behandla
mitt ämne.

<b>Genom specialiseringen förlora vi översikten.</b>

Specialisering är ju vår tids lösen. Förhållandet
mellan människorna som ekonomiska faktorer blir
allt mer och mer invecklat. Arbetsuppgifterna för
den enskilde industriidkaren, köpmannen, bli
alltmer ensidiga. Förr var man importör och exportör.
Nu är man kanske bara importör eller bara exportör.
Förr kanske industrimannen skötte både sina inköp,
sin tillverkning och sin försäljning. Nu ha dessa
arbetsuppgifter uppdelats.

Denna specialisering, denna uppdelning av
arbetsuppgifterna har medfört en benägenhet hos oss att
tappa bort huvudsaken, att glömma vad som
verkligen sker i det som synes ske. Vad är nu
egentligen handel för någonting? Ja, vi måste gå
tillbaka ända till den primitiva handeln, till bytet, för
att få ett rätt begrepp av vad som sker. När
förnödenheter i mänsklighetens barndom bytte ägare,
skedde det ju genom bytet. De båda parterna bytte
varorna, därför att de hade behov av varandras
varor; därför att bytet som sådant medförde en
fördel för båda de bytande parterna. I vår moderna
tid, i penninghushållningens tid, ha vi tappat bort
detta, som är det väsentliga, och vi ha kommit att
tro, att bara den som säljer har fördel av
transaktionen men inte den som köper.

<b>Kunder och leverantörer.</b>

Från min tidigare verksamhet skall jag tillåta
mig att ge ett exempel, som tydligt visar vad jag
menar. Låt oss anta, att det kostar 8 kr. att
tillverka ett kullager. Låt oss vidare anta, att detta
kullager säljes för 10 kr. Den, som köper
kullagret, köper det på grund av vissa egenskaper, som
kullagret har, att spara kraft, smörjmedel och vad
det nu kan vara. Dessa egenskaper ha för köparen
ett värde av 12 kr. De 2 kr., till vilka köparen köper
kullagret under vad det är värt för honom, de äro
köparens vinst. De 2 kr., till vilka tillverkaren
säljer kullagret över vad det är värt för honom, de
äro säljarens vinst.

När det gäller ett kullager och när man tar ett
sådant konkret fall är det lätt att se både säljarens
och köparens fördel av transaktionen, men när det
gäller de flesta affärer, som förekomma i vår
dagliga gärning, så ser man bara den ena sidan av
transaktionen, och därigenom har den allmänna
vanföreställningen vunnit insteg, att det är
förmånligare att sälja än att köpa. Köparen känner sig
underlägsen. Och därav följer, att man behandlar en
kund bättre än man behandlar en leverantör. Jag
tror, att vi skulle ta ett litet tuppfjät på rationaliseringens
långa väg, om vi gjorde klart för oss, att det
är till vår egen fördel som köpare att behandla den
väl, som vill sälja till oss. Varför skall det vara så
på våra kontor och hos våra industrier, att den, som
vill sälja skall få vänta, under det att den, som vill
köpa, skall få företräde med detsamma? Vem är det,
som betalar försäljarens tid, när han sitter och väntar
på företräde, om inte köparen själv. En försäljare
skall vara lika välkommen, och hans tid är lika
dyrbar och kostar lika mycket som kundens. Låt oss gå
på jakt efter de inköpare hos oss som visa att de inte
äro vuxna sin uppgift genom att de hundsfottera de
som komma som säljare.

Jag nämnde i min inledning, att rationalisering
måste förstås som förnuftsenligt ordnande. I den
mån som handeln, som köp och försäljningar kunna
föras över till området förnuftsenligt handlande, i
samma mån gå vi vidare på rationaliseringens stig.
Vi ha redan på det område, som jag nu närmast
syftar på, gjort stora framsteg under tiden efter
kriget. Före kriget voro affärer, som gjordes för
vänskaps skull, vanligare än vad de äro nu. Ju
mer sakligheten får insteg, och ju mer vi komma
bort ifrån detta, att det skall vara nödvändigt att
man skall känna folk och vara vän med dem och
helst du och bror, innan man kan göra affärer med
dem, desto bättre ur rationaliseringssynpunkt. Låt
oss ihågkomma det engelska ordspråket, att affärer,
som man gör för vänskaps skull, de bli som regel
dåliga affärer, men att vänner, som man får genom
affärer, det kan bli goda vänner. Låt oss arbeta på
att gå vidare på den väg, som innebär, att
affärsavsluten göras på kontoret och inte vid groggen.
Låt den obekante känna, att han har samma möjligheter
och blir behandlad lika rättvist och med samma
saklighet som den nära bekante.

<b>Olika slag av varor.</b>

Om man nu söker tränga problemet om
distributionens rationalisering närmare in på livet, så
finner man, att frågan gestaltar sig helt olika för
olika slag av varor. Man kan då till en början
uppdela varorna i två stora huvudgrupper: <i>den första
huvudgruppen</i> sådana varor, som äro avsedda för
omedelbar förbrukning; den <i>andra gruppen</i> varor
och förnödenheter, som äro avsedda att nyttjas
längre tid. Båda dessa huvudgrupper kunna sedan
var och en för sig uppdelas i mindre undergrupper.

När det då gäller den första av dessa grupper
eller varor, som äro avsedda för omedelbar
förbrukning och användning, så skall jag inte bli alltför
utförlig vid behandlingen av den gruppen. En av
anledningarna härtill är den, att man inte gärna kan
tänka sig en systematisk rationalisering av handeln
med en del av dessa varor, därför att de till sin natur
äro sådana, att handeln med dem icke kan tänkas bli
föremål för ett förnuftsenligt ordnande. Jag menar
här hela den stora grupp av varor, som köpas av
andra orsaker än av förståndsskäl. Om vi som
konsumenter se på vad vi köpa för våra egna behov
dagligdags och något skärskåda de olika förnödenheter

och varor, som vi förvärva oss, så finna vi, att dessa
varor kunna ställas i en viss ordningsföljd till
varandra med hänsyn till den roll, som förståndet eller
förnuftet spelar vid deras inköp.

<b>Köpa vi förnuftigt?</b>

Till en början kunna vi ju då fastslå, att de
förnödenheter, som svara mot våra mest omedelbara och
primära behov, såsom exempelvis våra livsmedel, i
allmänhet inköpas efter förnuftsenliga grunder. Men
ju högre upp vi komma på behovsskalan, desto
mindre får förnuftet med våra inköp att göra. Det blir
uppmängt och delvis ersatt med andra motiv. Tycke
och smak spela in, fåfängan gör sig gällande, för
att nu inte tala om de varugrupper, som inköpas av
njutningslystnad, tanklöshet, okunnighet och
vidskepelse. På samma sätt som de olika färgerna
ordnas i spektrum, skulle man kunna ordna de varor,
som i det dagliga livet byta ägare. De varor, vid
vilkas förvärvande förståndet spelar stor roll, finge
vi väl då lägga på den blå kanten, och de, där de
mera dunkla motiven komma in, åt den röda delen
på spektrum.

Hur stor procentuell roll tro herrarna, att förnuftet
spelar när en dam inköper en ny vårhatt, och hur
stor roll spelar förnuftet nar en ung man skall köpa
en gåva till sin själs älskade! Hur många ibland
oss är det, som kunna svära sig fria från att aldrig
ha varit besjälade av motivet: Ska det va, så ska det
va. Vi låta i allmänhet som konsumenter många
andra motiv än nyttan och förståndet vara det
avgörande. Det är ju ett omtyckt ämne att tala om,
hur mellanhänderna fördyra varorna och vilken
marginal, som ligger mellan tillverkningspriset och vad
konsumenten får betala. Jag tror, att vi skulle ta
ett stort steg fram till distributionens förbilligande,
om vi alla som konsumenter ställde två frågor till oss:
Hur mycket fördyrar jag som konsument
distributionen genom att köpa utan förnuft? Vilka krav
ställer jag i onödan på både mellanhand och fabrikant?

<b>Äro affärsledarna bättre än konsumenterna?</b>

Nu skulle man kunna tro, att denna tendens till
icke förståndsbetonade inköp är någonting, som
förekommer enbart hos konsumenten som sådan; hos oss
alla, när vi äro privatmän. Men så är ingalunda
fallet. Man blir förvånad när man ser, hur stor del av
de inköp, som göras inom handel och industri, som
ofta bestämmas av andra hänsyn än förnuftsskäl.
Fåfängan spelar en ej obetydlig roll. Våra kontor
ordnas och organiseras mera med hänsyn till hur de
skola ta sig ut för den, som kommer och besöker oss,
än med hänsyn till arbetsuppgiften som sådan. Vi
ha fått för oss, att det skall vara nödvändigt att
representera och uppträda på ett visst sätt och i en
viss omfattning för att affärer skola kunna göras,
men vi ha svårt att göra klart för oss, i vilken
utsträckning tillämpandet av sådana principer fördyrar
den vara, med vilken vi handla.

Jag nämnde i inledningen ett ord om brevpapperet.
Skulle någon kanske vilja tala om något exempel på
den verkliga nyttan av firmapapper med ståltryck?
För min personliga del har jag den erfarenheten, att
när jag får en offert, som är skriven på Lessebopapper
med ståltryck, så kan jag aldrig frigöra mig
från tanken på, att en liten del -- jag vet att den är
liten, men den finns där ändå -- av kostnaden för det
papperet ligger inkluderad i det pris, som erbjudes
mig. Vi kunna ta många steg på vägen till
distributionens rationalisering, om vi lämna
känslomänniskan bakom oss, när vi stiga in på kontoret på
morgonen och vid varje affärsgärning under dagens
lopp anlägga synpunkten: Är det nyttigt och
förståndigt? i stället för synpunkten: Är det trevligt
och vad tycker andra om det?

<b>Vad ha vi hittills åstadkommit?</b>

Om vi eljest se på den varugrupp, som omfattar
de förnödenheter, som användas för omedelbar
förbrukning, så finna vi, att de av dem, som köpas på
grund av förståndsskäl, sålunda de primära
konsumtionsvarorna, industriens råvaror, bränsle o. d.,
redan ifråga om sin distribution undergått en viss
rationalisering. Jag skulle bara i det sambandet
vilja peka på de stora arbeten, som gjorts under tiden
efter kriget ifråga om standardiseringen.

Standardiseringens vikt och betydelse är
tillräckligt känd för denna tidskrifts läsekrets för att jag
inte skall behöva ingå på dess fördelar eller försöka
göra en värdesättning av densamma, men låt oss
komma ihåg, att var helst vi träffa ett standardiseringssträvande,
så bidraga vi till distributionens
rationalisering genom att stödja detsamma. Med
standardisering menar jag då inte bara standardisering av
varuslagens dimensioner, utan framför allt kvalitet-,
mått- och viktbestämmelser samt standardiserande och
fastläggande av handelsbalanser och affärsbegrepp.
Låt mig i detta sammanhang rida en käpphäst genom
att påpeka att landets handel och industri ännu inte
kunnat enas om vad som menas med självkostnad.

Även ifråga om grosshandel och detaljhandeln ha
stora framsteg gjorts. De förbättrade förbindelsemöjligheterna
mellan städerna och landsorten spela
därvid stor roll. Bättre telefon- och förbättrade
kommunikationer, inte minst genom den roll lastbilarna
spela för varutransporten inom landet, har medfört
en minskning av antalet mellanhänder, en
sammanslagning av grossisternas och detaljhandlarnas
rörelse. Den kooperativa rörelsen är ett exempel på
denna tendens; de s. k. enhetsprisaffärerna en annan.
Varje organisationsform, som medför, att kostnaden
för varans övergång från tillverkaren till den slutliga
konsumenten blir lägre, är ett steg i rätt riktning.
Inom denna grupp av varor, således de som äro
avsedda för omedelbar förbrukning torde väl de
fortsatta rationaliseringssträvandena i stort sett komma
att följa samma linjer.

<b>Varor som skola användas under lång tid.</b>

Sedan komma vi till den andra och för ingenjörerna
intressantare gruppen av varor, nämligen de, som
tillverkas och säljas för förbrukning under en längre
följd av år. Jag skall här exemplifiera några, varvid
jag först nämner dem, som i första hand äro att
betrakta som konsumtionsartiklar, och senare dem, som
äro att betrakta som artiklar i produktionens tjänst.
Mellan dessa ytterlighetsgrupper finnas ju många,
som tjäna både konsumtion och produktion.

Grammofoner, radioapparater, dammsugare,
motorbåtar, kylskåp, telefoner, personbilar,
räknemaskiner, skrivmaskiner, lastbilar, omnibussar,
järnvägsmateriel, fartyg, kullager, transmissioner, elektriska

motorer, ångmaskiner och förbränningsmotorer,
turbiner, verktygsmaskiner etc. etc.

På samma sätt som när det gäller varor, som äro
avsedda för omedelbar förbrukning, kan man även
beträffande dessa artiklar, som äro avsedda för
förbrukning under en följd av år, säga, att ju mer varan
är produktivt betonad, dess större roll får förståndet
sig tillmätt vid inköpet, och ju mer varan är
konsumtionsbetonad, desto mer spela andra motiv in vid
köpet. Jag skall inte göra mig till ovän med någon
genom att försöka göra en gradering av de här
uppräknade varorna med hänsyn till den roll förståndet
spelar när det gäller inköp av dem, men det må vara
mig tillåtet att göra en jämförelse mellan tvenne
artiklar inom min egen bransch; jag menar personbilar
och lastbilar.

När det gäller lastbilar, är frågan: Vad kan vagnen
uträtta, hur länge håller den och vad kostar den?
När det gäller personvagnar, som inte uteslutande
äro avsedda för produktiv användning, så kommer
den frågan till: Hur ser vagnen ut, finns det
cigarrtändare i den, vad säger min fru om den och är den
lik den, som Pettersson köpte i förra veckan? Ett
köp av en lastbil är sålunda alltid mera
förståndsbetonat än ett köp av en personbil.

Nu finns det någonting som heter bytesaffärer,
dvs. att när en bilförsäljare säljer en ny vagn, så får
han ta den gamla vagnen i byte. När det då är fråga
om lastvagnar, så ser köparen i de allra flesta fall
på vad han får betala emellan för att få den nya
vagnen, men när det gäller en personbil, så ser
köparen mindre på vad han får betala emellan än
på vad han själv får betalt för den gamla vagnen.

Det är min personliga tro, att den svårighet, som
köparen har att tänka lika ekonomiskt när det är
fråga om en personbil som när det är fråga om en
lastbil, i sista hand bottnar i lastvagnens karaktär
av produktiv vara och i den omständigheten, att köpet
av en personvagn alltid är mindre förståndsbetonat
än köpet av en lastvagn. Jag är personligen
övertygad om, att en rationalisering av försäljningen
av lastvagnar är mycket lättare genomförbar än en
rationalisering av försäljningen av personvagnar, och
att bland de av mig uppräknade olika varugrupperna
de varugrupper, som ligga närmast den produktiva
användningen, <i>lättare</i> kunna tänkas ekonomiskt
distribuerade än de, som äro, om jag så må säga,
besmittade av sin konsumtionsnatur.

<b>Teknisk försäljning.</b>

Fastän de olika varuslagen på så sätt inte äro till
sin natur likartade, finns det dock vissa omständigheter,
som äro gemensamma för distributionen av dem.

Det är då först och främst den omständigheten,
att när det gäller en vara, som skall nyttjas under
lång tid, <i>så känner tillverkaren och den, som säljer
varan, bättre till varan än den, som köper.</i> Denna
omständighet sätter sin prägel på distributionen av
varor, som skola nyttjas under lång tid. Många av
dessa varor representera nyheter på sitt område,
uppfinningar och förbättringar. Ju nyare varan är,
dess bättre känner tillverkaren och försäljaren till
varan jämfört med hur köparen känner till den. Ju
äldre varan är, dess större bli köparens kunskaper.
Och målet med distributionen och med arbetet på
distributionen är ju det, att konsumenten skall
komma därhän att känna varan lika bra som
säljaren. Det vill med andra ord säga, att varan skall
övergå från att vara en teknisk artikel till att mer
och mer bli en marknadsvara.

Under den period, då denna utveckling äger rum,
består distributionsarbetet i stor utsträckning däri,
att tillverkaren och säljaren uppträder som lärare
och undervisare gentemot kunden. Vi få då detta,
som är känt under beteckningen teknisk försäljning.
Kunden skall uppsökas och lämnas meddelande om
artikelns egenskaper och företräden. Uppgiften med
bearbetningen är kanske inte i första hand att
omedelbart få sälja den, utan den är att göra kunden
förtrogen med artikelns egenskaper, dess verkningssätt
och funktion. Ett sådant försäljningsarbete får
i många fall karaktären av ett pionjärarbete, ett
arbete på lång sikt, en slags kapitalinvestering. Det
är uppenbart, att ett sådant distributionsarbete
måste bli mycket dyrbart, och att försäljningskostnaderna
måste springa i höjden. Det antal
maskiner, som kan säljas av en ny konstruktion, som
skall införas på marknaden, blir inte stort innan
kunskapen om maskinen spritt sig till alla dem, som
kunna tänkas använda densamma. Maskinens och
varans pris blir högt i förhållande till framställningskostnaden.
Dessa höga försäljningskostnader äro
en av de största svårigheter, som möta införandet
av en ny i och för sig aldrig så god sak på en inte
bearbetad marknad.

<b>Lura inte kunden!</b>

Jag nämnde nyss, att tillverkaren och försäljaren
känner varan bättre än den, som köper. Det är ett
steg i rätt riktning och ingalunda ett obetydligt
steg i riktning mot rationalisering av distributionen
på detta område, ju mer vi hålla fast vid, att denna
överlägsenhet från tillverkaren och försäljarens sida
inte under några förhållanden får utnyttjas på
kundens bekostnad. Vi måste hålla fast vid som
grundläggande, att en affär för att vara en god affär
skall tillföra köparen en påtaglig fördel.
Köpenskapen i och för sig, handeln i och för sig är ett
relativt nytt yrke jämfört med exempelvis jordbruk
och industri och övriga konstruktiva yrken. Den
mötes därför med större misstro än andra yrken, och
den tanken ligger alltid nära till hands, att det, så
snart det är fråga om köpenskap och handel, gäller
att lura motparten. Vi bidraga till en rationalisering
av distributionen genom att på varje punkt, där
vi så kunna, arbeta så öppet som möjligt och med
tillvaratagande av köparens intressen vid sidan av
våra egna som säljare. Särskilt maktpåliggande
och ansvarsfullt blir detta ifråga om sådana artiklar,
där tillverkarens och säljarens kunskaper om varan
äro större än kundens. Ett av de största hindren
för en rationalisering av distributionen, som finnes,
ligger i de försäljare, som glömma, att kunden
också skall ha fördel av transaktionen. Låt oss
inom våra olika företag och organisationer gå på
jakt efter och utrota de försäljare, som <i>prata</i> sig till
order.

Jag nämnde nyss, att denna huvudgrupp av varor
utmärkes av, att varan inte är avsedd för omedelbar
förbrukning utan för användning under en längre
tid, under en följd av år. Vad vi sälja till kunden

är sålunda inte varan som sådan, utan det är dess
funktion, dess sätt att tjänstgöra under lång tid.
På vissa områden har denna varans egenskap trätt
så i dagen, att artikeln som sådan inte säljes utan
hyres ut. Jag kan som exempel peka på maskinerna
inom den moderna skoindustrien och vissa
bokföringsmaskiner, som över huvud taget inte säljas
utan endast uthyras. De mycket förkättrade
avbetalningsaffärerna få en annan karaktär, om man
betänker, att avbetalningarna i stort sett äro att anse
som den avgift, som kunden betalar till fabrikanten
för användandet av den producerade varan under
en viss tid.

<i>När varan nu skall fungera under en viss tid, blir
det ett gemensamt intresse för såväl tillverkaren
som användaren av varan, att varan hålles vid stånd
och verkligen fyller sin funktion till en så rimlig
kostnad som möjligt.</i> Hur skall denna kostnad kunna
hållas nere. Intet positivt svar. Låt mig i stället
beröra ett par avarter inom detta område.

<b>Reklamationer.</b>

Ett av våra svåraste problem. Hur behandla vi
reklamtioner. Långsamt. Reklamationer äro
tråkiga saker. Har en sak på hjärtat. Begagnar
tillfället att jag talar inför ingenjörer. Vi här i Sverige
inta i detta fall en särställning gentemot de flesta
andra nationer. Vår teknik står högt. Men
medvetandet om att den står högt är också stort och
fast rotat. Jag tror, att det inträffar mindre ofta
i Sverige än i andra länder, att en teknisk vara
levereras, mot vilken det kan riktas berättigade
anmärkningar för bristfälligt arbete, men det är också
å andra sidan, tror jag, svårare i Sverige än i något
annat land att få en tillverkare att erkänna, att den
vara han levererar inte står på höjden av teknisk
fulländning. Det finns hos våra svenska ingenjörer
en känsla av, att ett erkännande av ett materialfel
eller bearbetningsfel skulle innebära ett nedsättande
av det företag, inom vilket vederbörande ingenjör
arbetar. Vår ingenjörskår har en tendens att vid
behandlingen av reklamationer mera behandla dessa
med hänsyn till, om jag får använda uttrycket,
vederbörande företags tekniska ära än med hänsyn
till kundens berättigade krav på ersättning. Det
är inte pengarna det gäller. Man skulle så förfärligt
gärna vilja ge kunden ekonomisk gottgörelse bara
det kunde ske utan att det liksom skulle erkännas,
att ett fel blivit begånget.

<b>Service.</b>

En annan avart: Denna hjälp, som kunden får av
tillverkaren med underhållet av varan går gemenligen
under benämningen service, och servicen måste
ingå som en nödvändig gren i distributionskostnaderna.
Genom konkurrensen de olika tillverkarna
emellan och i sin iver att draga till sig kunder
förledas tillverkarna ofta att lämna garantier och ge
löften om service, som ligga långt utanför gränsen
för det rimliga, och kunderna i sin tur vilja
naturligtvis till det yttersta begagna sig av sådana givna
löften och garantier. Därvid glömma både
tillverkarna, som ge löften om garantier och service,
och kunderna, som utkräva dessa till yttersta
skärven, att distributionskostnaderna och därigenom
varan måste fördyras genom dessa för stora löften
och genom de för stora kraven på deras uppfyllande.
Målet för såväl tillverkare som konsument måste
ju dock vara, att varan skall vidmakthållas i sin
funktion till så <i>billig kostnad</i> som möjligt. Jag
vinner som konsument i längden ingenting på att
framställa överdrivna krav på tillverkaren. I
längden är det dock jag som konsument, som i sista
hand får betala vad det kostar tillverkaren både att
göra maskinen och att vidmakthålla dess funktion.

Var den gyllene medelvägen i detta fall går
mellan producent och konsument kan inte jag säga,
men jag kan inte underlåta att upprepa vad jag
tidigare sagt om det stora ansvar, som vi alla som
konsumenter och köpare ha i den kostnad, som
distributionen kräver, och hur möjligheterna att
åstadkomma ett förbilligande av distributionen och en
rationalisering av densamma i stor utsträckning äro
beroende på de krav, som vi uppställa som konsumenter.

<b>Reklamen.</b>

I distributionen som sådan ingår reklamen som en
betydelsefull faktor, och trots ämnets vidd och bredd
i övrigt kan jag svårligen undgå att med några ord
beröra dess uppgifter och dess betydelse för
distributionens rationalisering. Jag skall därvid inte ingå
på frågan om, huruvida reklamen är en förbilligande
eller en fördyrande faktor i distributionen. Det
finns goda och många exempel i båda riktningarna.

Jag vill endast påpeka den tendens till
rationalisering av reklamen som sådan, som utmärkt de
senaste åren. Denna rationalisering har i första
hand tagit sikte på att komma bort från den <i>blinda
reklamen,</i> att verkställa en gallring bland dem, som
bearbetas genom reklamen.

I huvudsak har denna tendens utvecklat sig efter
tvenne linjer: genom ett frångående av reklamen i
dagspressen till förmån för specialpublikationer och
en övergång till s. k. direktreklam. Särskilt när det
gäller artiklar, som skola användas och brukas av
en relativt liten kundkrets, ligger det en stor
fördel i att kunna inskränka reklamen så, att
densamma riktas endast till dem, för vilka den är
avsedd, och inte adresseras till allmänheten i dess
helhet. Inför denna tendens till direktreklam och
till ett överflyttande av annonser från de dagliga
tidningarna till facktidskrifter och specialpublikationer
ha tidningarna i utlandet i allmänhet vidtagit
den motåtgärden att ge annonsörerna detalj
upplysningar om den läsekrets, som tidningen kan bearbeta.
Vi äro här i Sverige inte långt komna på den vägen.
Danmark ligger exempelvis långt före oss på den
punkten. I viss utsträckning ha dock försök gjorts
här i Sverige i den riktningen, och jag syftar då
närmast på "Svenska Dagbladets" undersökning av
prenumerantkretsen i Stockholm, men på det hela
taget få dessa försök anses som de första
stapplande stegen på den väg, som leder till större
möjligheter för annonsören att bearbeta den köpkrets, som
han vill bearbeta, och inte bearbeta allmänheten i
dess helhet.

Jag har tidigare i annat sammanhang talat om att
säljare och tillverkare känna sin vara bättre än den
som köper. Det finnes få områden där köparen
känner så litet och vet så litet om vad han köper som
när det gäller annonser. Detta är förvånansvärt.

Man skulle ju snarast ha den uppfattningen att
vänta sig att tidningarna skulle gå i bräschen för
den rörelse som innebär att kunden skulle veta, vad
han köper. Det är att beklaga, att vi här i Sverige
ligga så långt efter i utvecklingen på detta område
jämfört med utlandet.

Jag kan inte lämna frågan om reklamen utan att
anknyta till vad jag tidigare sagt, nämligen
nödvändigheten av att när det gäller reklamfrågor
tillmäta förståndet en ännu större plats vid avgörandet
än när det gäller andra frågor. Hur ofta är det
inte, som reklamen bedrives för reklamens egen
skull och därför att vederbörande firma har ett
behov av att själv se sitt namn i tryck och sålunda
annonserar mera med hänsyn därtill än med
hänsyn till möjligheterna av att göra försäljningar på
grund av reklamen. I en verkligt rationell
distribution finnes ingen plats för prestigeannonser och
icke heller någon plats för välgörenhetsannonser.

<b>Återförsäljare eller egen försäljningsorganisation?</b>

Inom varje företag, som sysslar med tillverkning,
kommer förr eller senare den frågan upp: Är det
fördelaktigt att driva försäljningen genom
återförsäljare eller bör försäljningen handhavas av
företaget som sådant? Jag vill i detta sammanhang
behandla frågan ur den synpunkten, om det kan
tänkas, att en strävan att rationalisera distributionen
kan komma att medföra en tendens till egna
försäljningsorganisationer eller en tendens till
försäljning genom återförsäljare.

Till en början skulle jag då utan vidare vilja
säga, att när det gäller varor, som äro avsedda för
omedelbar förbrukning, så är distributionen genom
återförsäljare den mest ekonomiska formen,
förnämligast därigenom, att återförsäljaren har större
möjligheter än den enskilde tillverkaren att
kombinera ihop olika artiklar så, att han får till stånd
en verkligt ekonomisk distribution med minsta
möjliga kostnad. För att taga ett exempel, som
tydligt visar vad jag menar, vill jag peka på den
omständigheten, att kol- och vedhandeln i Stockholm
i flera fall är förenad med ishandel. På vintern
säljer firman kol och ved, på sommaren is. Det är
ett enstaka exempel, men på samma sätt tillgår det,
när det gäller distributionen av alla de olika varor,
som äro föremål för omedelbar användning.

Om man nu när det är fråga om varor, som äro
föremål för omedelbar förbrukning, kan positivt
rekommendera återförsäljareorganisationen såsom den
billigaste och bästa, så ställer sig saken inte lika
enkelt, när det gäller varor, avsedda för bruk under
lång tid. Jag tror, att det är omöjligt att där utan
vidare säga, att den ena eller andra organisationsformen
är att föredraga. Man får nöja sig med att
ta fram de olika fördelar och nackdelar, som höra
samman med den ena och den andra organisationsformen.

Om varan eller artikeln tidigare funnits på
marknaden eller om liknande varor tidigare funnits på
marknaden, så ha återförsäljare i branschen de
största förutsättningarna att kunna bedöma den nya
varans värde och bilda sig en uppfattning om vilken
kundkrets, som kan finnas för densamma.
Återförsäljaren kan också bättre än den egna
organisationen avgöra, om varan är värd det pris, som
tillverkaren måste begära för densamma, och om
efterfrågan finns eller kan skapas. Beträffande varor,
som skola användas under lång tid, gäller detsamma
som beträffande varor för omedelbar förbrukning,
nämligen att återförsäljaren genom kombination med
andra varor kan verkställa distributionen billigare
än en tillverkarens egen försäljningsorganisation.

Återförsäljarens svaghet träder närmast i dagen,
när det gäller pionjärarbetet. Vi ha redan sett, att
en hel del av det distributionsarbete, som nedlägges
vid en ny saks införande på marknaden, är att
betrakta som en slags kapitalinvestering. Det är
uppenbart, att en återförsäljare, som är tillräckligt
fast bunden vid en fabrik eller har tillräckligt starka
band på tillverkaren, vågar ta risken för de
kostnader, som det medför att introducera en ny vara
på en marknad, men sådana överenskommelser äro
tillverkarna och fabrikanterna i allmänhet inte så
överdrivet hågade för.

Man kan också utgå från som en svaghet hos
återförsäljaren, att denne aldrig kan få en så
ingående kunskap om varan som tillverkarens egen
organisation. Men därtill kommer, att
återförsäljaren -- och det är nästan lika viktigt -- inte
heller kan få samma känsla för varan, som
tillverkaren, vilken sett varan framställas inom den
egna organisationen.

Som ytterligare en olägenhet skulle man kunna
framhålla, att en försäljning, som bedrives genom
återförsäljare, sällan får den enhetliga karaktär som
en försäljning, som bedrives genom en egen organisation.

<b>Kombinationer.</b>

Angivna synpunkter äro givetvis inte giltiga för
alla slags varor. Frågan om en egen försäljningsorganisation
eller försäljning genom återförsäljare
kan inte generaliseras. Det är en fråga att bedöma
från fall till fall, beroende på vilken speciell vara
det gäller och vilka marknadsförhållandena för varan
äro. Jag kan dock inte underlåta påpeka, att många
företag försökt att förena fördelarna av en egen
organisation med de fördelar, som försäljningen
genom återförsäljare innebär. Man kan där finna två
linjer. Grundvalen för det hela är den egna
organisationen. Man finner, att den egna organisationen
inte kan ekonomiskt utnyttjas med den eller de
artiklar, som fabriken tillverkar, och steget till
rationellare försäljning ligger då i upptagandet av
tillverkning av andra närliggande artiklar, som med
fördel kunna säljas genom samma organisation och
varigenom denna organisation får full belastning.
Ett exempel härpå kan man säga, att Elektrolux
erbjuder. En annan utväg är att tillsammans med de
egna varorna försälja andras tillverkningar, som
lämpligen låta sig bearbeta med samma personal.
Jag skulle som exempel här kunna nämna Aseas
detalj försäljningsaffär er, i vilka ju bedrives
försäljning av många artiklar, som tillhöra den elektriska
branschen men vilka Asea själv inte fabricerar.

Det väsentliga är inte organisationsformen. Det
kan vara tämligen likgiltigt, om försäljningen
bedrives genom en egen organisation eller genom en
återförsäljare. Det väsentliga är, att organisationen
är ekonomisk. Därvid spela de lokala förhållandena
en stor roll. Om jag tänker mig ett land eller en

landsdel, där kunderna ligga så långt från varandra
och kommunikationerna äro så dåliga, att jag
praktiskt taget endast kan göra ett besök om dagen, då
är det givetvis ett slöseri av betydande omfattning,
om min försäljningsorganisation endast har en vara
till sitt förfogande. Då arbetar kanske min
försäljare med en tredjedels eller en fjärdedels
belastning. I sådan länder, inom sådana distrikt blir det
ovillkorligen nödvändigt att försäljaren, när han
kommer till kunden, kan bearbeta honom ifråga om
flera artiklar.

Det kan synas som om de detaljfrågor, som jag nu
senast behandlat, inte hade mycket med frågan om
distributionens rationalisering att göra, och jag har
också ansett det överstiga min förmåga att ge ett
positivt uttalande om i vilken riktning rationaliseringen
kan tänkas sätta in. Det kan dock vara av
en viss nytta, att sådana detaljfrågor, även om de
ligga i periferien, bli föremål för ett skärskådande,
och jag har medtagit dem i förhoppning att en
eventuell diskussion skall ge bättre belysning åt ämnet
än jag här kunnat.

<b>Plandistribution.</b>

Jag skulle då innan jag slutar vilja med några
ord beröra frågan om i vad mån man kan tänka sig
att det skulle kunna vara möjligt och lämpligt att
gå in för en principiell omläggning av distributionen.
Jag tänker mig då givetvis närmast något i form
med det distributionssystem, som funnit sin
tillämpning i Ryssland och som jag då i detta
sammanhang skulle vilja benämna med ordet
plandistribution.

Frågan om plandistribution måste naturligtvis
alltid behandlas mycket spekulativt och hypotetiskt.
Den kan inte betraktas som ett fristående problem, ty
den sammanhänger så intimt med hela samhällets
struktur och med frågor av politisk art, att det är
svårt att skärskåda den i och för sig. Något torde
man dock kunna säga om de olika förmåner, som man
skulle kunna vinna genom en plandistribution, och
de nackdelar, som man finge räkna med.

Jag återgår då till den uppdelning av varuslagen,
som jag tidigare här nämnde, nämligen i varor, som
äro avsedda för omedelbar förbrukning, och i varor
som äro avsedda för förbrukning under lång tid.
Man kan därvid, synes det mig, beträffande varor,
som äro avsedda för omedelbar förbrukning, inte
undgå att konstatera betydande fördelar i
plandistributionen. Vad som synes tämligen säkert är, att
plandistributionen är billigare än den fria distributionen.
Dess prisbillighet uppkommer främst genom
minskningen i reklamkostnaderna, genom
minskningen i de rena försäljningskostnaderna och
bearbetningen av kundkretsen.

Även ifråga om den fysiska distributionen har
givetvis plandistributionen en stor överlägsenhet. Om
någon roade sig med att här i landet undersöka, hur
handelsgjutgods säljes i förhållande till
tillverkningsorten, så skulle man säkerligen komma till rätt
uppseendeväckande resultat. Jag vill göra det
påståendet, för att bli emotsagd, att handelsgjutgods här i
landet transporteras dubbelt så lång väg. som skulle
vara nödvändigt om godset tillverkades vid det
gjuteri, som ligger närmast konsumenten och som har
utrustning för den tillverkningen. Detsamma gäller
beträffande många andra varor. Om vi tänka oss en
importvara, som importeras både till Göteborg och
Stockholm, och vidare antaga, att Göteborg och
Stockholm ligga, skola vi säga 50 mil från varandra,
om vi räkna med landsvägen, så skulle man ju kunna
tänka sig, att Stockholm skulle leverera till alla orter,
som ligga inom 25 mil, samt Göteborg till dem, som
ligga inom 25 mils avstånd från Göteborg. Men så
är ingalunda fallet. Mellan de båda städerna finnes
en mycket bred zon, där båda parterna leverera.
Jag skulle anta den zonen vara cirka 20 mil. Det är
uppenbart, att om distributionen skedde planmässigt,
skulle betydande fraktkostnader kunna sparas.

<b>Okynneskonsumtion.</b>

Det finns givetvis en nackdel med plandistributionen,
och det är den, att kunden får vad han behöver
men inte vad han vill ha. Jag är nu inte så helt
övertygad om, att detta när det är fråga om varor
avsedda för omedelbar förbrukning är en nackdel.
Vi måste erkänna, att distributionen, såsom den nu
är organiserad, föranleder en okynneskonsumtion i
stor utsträckning, en okynneskonsumtion, som
innebär ett betydande slöseri med både kapital och
mänsklig arbetskraft. Det finns dock många varuslag, där
tillverkningskostnaden uppgår till 5 procent av det
pris, som konsumenten får betala, och de
reklamkostnader, som nedläggas på att få kunden att
använda artikeln ifråga, uppgå till 75 proc. Jag tror
inte, att vi skulle fara illa av en rätt kraftig
beskärning i den tillverknings- och distributionsverksamhet,
som har till ändamål att förse allmänheten med varor,
som den strängt taget inte behöver.

När det sålunda gäller varor, som äro avsedda för
omedelbar förbrukning, så får jag erkänna, att jag
närmast är av den uppfattningen, att fördelarna med
en plandistribution äro stora och betydande och att
de mer än uppväga nackdelarna.

När vi däremot komma till varor, som äro avsedda
för förbrukning under lång tid, så ligger förhållandet
helt annorlunda till. Där kan, såvitt jag kan se,
icke någon besparing göras i de nuvarande
kostnaderna för distributionen genom en plandistribution.
Pionjärarbetet och uppfostringsarbetet äro under alla
förhållanden nödvändiga. Reklamen är nästan
oundgänglig, om jag vill genomföra och bringa till allmän
användning de nya artiklar, som framkommit. Vi få
inte glömma, att de tekniska framstegen dock
huvudsakligen koncentrera sig till artiklar, som säljas
för användning under lång tid, till maskiner och
produktionsredskap, och det är under brottandet med
problemen ute hos kunderna, som ingenjörerna få
kännedom om de problem, som skola lösas, och i viss
utsträckning också idéerna till deras lösning. På det
tekniska området skulle plandistributionen betyda
ett avstannande av utvecklingen, ett hämmande av
framstegen.

Plandistribution lämplig för täckande av de
primära behoven. Ju lägre på skalan som ett land står
dess större är platsen för plandistribution. Ju högre
landet står och ju högre teknikens ståndpunkt är dess
mindre plats för plandistribution.

Distributionen sådan som den nu är organiserad är
ingalunda fullkomlig. Den är behäftad med

betydande fel och brister. Men i dess ställe kan, såvitt
jag förstår, inte heller sättas ett nytt system som är
bättre. Jag tror, att vi göra klokt i att bortse från
möjligheten eller önskvärdheten av en omläggning
av grundprinciperna för distributionen och i stället
koncentrera oss på att genom de små, små men de
många, många detaljförbättringarna göra den
organisation, som vi ha, förnuftigare och effektivare. Det
ligger ingen orimlighet i att därvid förvänta, att vi
på distributionens område skola uppnå resultat
liknande dem, som uppnåtts på tillverkningens.

</chapter>
<chapter name="NOTISER">
<h3><i>NOTISER</i></h3>
<b>Väg- och vattenbyggnadsstyrelsen.</b> K. m:t har
beviljat byråchefen i väg- och vattenbyggnadsstyrelsen,
översten i väg- och vattenbyggnadskåren, t. f.
överdirektören Fredrik Enblom avsked från nämnda
befattningar från och med den 18 april 1932. Samtidigt har
k. m:t förordnat vägingenjören i Jönköpings län,
överstelöjtnant Richard Ekwall att tills vidare från och med
den 18 april 1932 till och med den 30 juni 1933
uppehålla överdirektörsbefattningen i väg- och
vattenbyggnadsstyrelsen, överstelöjtnant Ekwall har utnämnts till
överste i väg- och vattenbyggnadskåren och förordnats
att tills vidare från och med den 18 april 1932 till och
med den 30 juni 1933 uppehålla befattningen som kårens chef.

<b>Kamrathjälpfondens plakett.</b> Svenska
teknologföreningen har instiftat en plakett, avsedd att jämte en
förteckning över givarna överlämnas till de personer, för
vilkas hyllning bidrag inbetalas till fonden. Plaketten
bär dels föreningens emblem och en symbolisk figur
jämte inskriften: "Svenska teknologföreningens
kamrathjälpfond. Vänner bringa dig härmed sin hyllning och
sina varma välönskningar på din högtidsdag".
Plaketten, som har storleken 52 X 72 mm, är modellerad
av skjulptören A. Wallenberg och präglad hos Sporrongs.

<img 1>
Kamrathjälpfondens plakett.
</img>

<b>Ahlsellska stipendiet.</b> Svenska teknologföreningens
styrelse har i enlighet med styrelsens för avdelningen
för väg- och vattenbyggnadskonst förslag beslutat
tilldela civilingenjören löjtnant Folke Brundin Ahlsellska
stipendiet för innevarande år för att bereda honom
tillfälle att företaga en studieresa på två à tre veckor till
Dresden, Prag, Wien och Leipzig för studerande av
tra-fikanordningar, innefattande såväl åtgärder för reglering
av gatutrafik som även transportmedel för masstrafik
(spårvägar, omnibussar, "underground"). <tab><tab><i>Fmn.</i>

<b>Världskraftkonferensens sektionsmöte 1933.</b> Svenska
nationalkommittén för världskraftkonferenser har i
samförstånd med nationalkommittéerna i Danmark, Finland
och Norge utfärdat inbjudan till ett sektionsmöte i
Skandinavien den 26 juni till 10 juli 1933. De tekniska
förhandlingarna, som komma att hållas i Stockholm, skola
ägnas åt storindustriens och transportväsendets
kraftfrågor. I samband med konferensen planeras föredrag,
studiebesök och exkursioner i Danmark, Norge och
Sverige, varjämte en särskild studieresa anordnas i
Finland.

I det program för sektionsmötet, som åtföljer
inbjudningen, har ramen för förhandlingarnas innehåll
uppdragits. I första rummet bör uppmärksamhet ägnas åt
de stora tekniskt-ekonomiska problemen, medan däremot
de tekniska detaljerna böra skjutas i bakgrunden. Dock
kommer vid förhandlingarna att lämnas rum även åt
specialfrågor inom särskilda industrigrenar. I syfte att
erhålla den eftersträvade koncentrationen hos
förhandlingarna böra de till diskussion upptagna ämnena
huvudsakligen beröra energifrågor för de grenar av
storindustrien, som äro stora kraftförbrukare.

Diskussionsämnena grupperas kring följande spörsmål.
Inom ämnesgruppen "energifrågor för storindustrien"
angivas följande rubriker: energiförsörjning: kraft och
värme, speciella energifrågor inom särskilda
industrigrenar, elektrovärme, överföring och anpassning av
drivkraft till industriella maskiner. "Transportväsendets
energifrågor" böra avse järnvägar och sjöfart.

De bidrag som lämnas till storindustriens kraftfrågor
böra framför allt avse spörsmålet, på vilket sätt
storindustriens energibehov mest ekonomiskt kan täckas,
genom egen kraftproduktion eller genom köp. Här
uppkommer bl. a. frågan, om grundkraften skall köpas
utifrån och spetskraften genereras i egna anläggningar,
eller omvänt, samt om samverkan mellan värme- och
vattenkraft inom industrien. Av stort intresse äro även
frågor som beröra energiutbytet mellan olika
industrianläggningar eller mellan dessa och kraftnäten.

Uppmärksamhet bör även ägnas åt energisystemet ur
en vidare synpunkt, nämligen som en kombinerad
kraft- och värmeförsörjning. Bl. a. möta här frågor som
beröra ackumulering av värme samt utnyttjandet av
mindervärdiga bränslen. Ett tema, som bör genomgå hela
programmet för konferensen, är belastningsfaktorns
ekonomiska betydelse såväl för energikällorna som för hela
den industriella produktionsapparaten.

De speciella energifrågorna böra huvudsakligen avse
cellulosa- och pappersindustrierna, vid vilka de anförda
spörsmålen kunna finna en mångsidig tillämpning.
Dessutom kunna under denna rubrik beröras järn- och
stålindustriens energifrågor, t. e. kombinationer av
metallurgiska processer och kraftalstring, fjärrdistributionen
av gas jämförd med den lokala gasframställningen,
metoder för höjning av verkningsgraden hos smält- och
värmebehandlingsugnar, utjämning av belastningsspetsar
i valsverk etc.

Elektrovärmefrågorna böra avse elektrovärmets
användning inom järn- och metallindustrien. Däremot
avses att ställa rena elektrokemiska eller
elektrometallurgiska spörsmål utom programmet.

Frågor rörande kraftöverföringen till industriella
maskiner böra avse de tunga maskinernas drift,
däribland fördelningen av den elektriska motorkraften vid
separat drift, hastighetsreglering och den mekaniska
överföringen av kraften till maskiner och transportanordningar.

Transportväsendets energifrågor böra begränsas till
de mest aktuella problemen, t. e. konkurrensen mellan

elektrisk drift samt ång- och dieselmotordrift vid
järnvägar och vidare konkurrensen mellan elektriska banor
samt motorfordon inom den lokala trafiken. Beträffande
sjöfarten, kunna upptagas frågor som beröra konkurrensen
mellan motor- och ångdrift, införandet av elektrisk
kraftöverföring osv., varvid särskild hänsyn bör tagas
till å ena sidan snabbförbindelser samt, å andra sidan,
den billiga fraktfarten.

<b>Tekniska museet under år 1931.</b> Enligt vad som
framgår av "Dædalus", Tekniska museets årsbok 1932,
som i dagarna utkommit och vars litterära avdelning
kommer att bliva föremål för särskild anmälan, var
fjolåret i flera avseenden lyckosamt för tekniska museet.
Byggnadsfonden, som tillkommit genom avsättning av
lotterimedel, uppgår nu exkl. räntor till 200 000 kr.
Grundfonden, som bildats genom donationer av museets
stiftare, erhöll under året ett tillskott av 10 000 kr. och
uppgår nu till 218 000 kr. Fondens ränteavkastning
användes som bidrag till bestridande av museets löpande
utgifter. Till täckande av driftkostnaderna har museet
fått mottaga penninganslag från föreningen tekniska
museet samt från ett stort antal enskilda, föreningar och
bolag.

Största intresset i redogörelsen knyter sig till de
under året gjorda förvärven till föremålssamlingarna,
som erhållit ett stort antal värdefulla tillskott, genom
vilka många tidigare förefintliga luckor kunnat fyllas
och en del icke tidigare representerade grenar av
tekniken blivit företrädda. Föremålens antal överstiger nu
siffran 10 000.

Föremålsgruppen kraft och transport är en av museets
mest omfattande. Det värdefullaste förvärvet hit är den
i dessa spalter tidigare (1931, häfte 35, sid. 481)
utförligt beskrivna modellen av Triewalds eld- och
luftmaskin. Genom andra förvärv har museet numera
kommit att förfoga över en mycket representativ serie
ångmaskiner från 1832 till tiden fram emot sekelskiftet.
F. n. pågår vid museet ett arbete av osedvanligt intresse,
nämligen rekonstruktion av ett kul- eller rullager efter
original från Caligulas nyligen utgrävda praktskepp i
Nemisjön.

De luftfartshistoriska samlingarna erhöllo efter
internationella luftfartsutställningens avslutande åtskilliga
värdefulla tillskott, däribland en kopia i full skala av
Otto Lilienthal glidflygplan från år 1898 samt modeller
i förminskad skala av ett flertal epokgörande flygplanskonstruktioner.

Det utan tvivel märkligaste förvärvet utgöres dock
av en samling föremål som ägt samband med Christoffer
Polhems verksamhet vid Stjärnsund, bl. a. två
kuggfräs-ningsmaskiner från 1720-talet. Samlingen är dock i
behov av restaurering och noggrant studium, varför ingen
närmare redogörelse kunnat inflyta i årsberättelsen.

Ett i ögonen fallande förvärv utgör också den modell
i skala 1:20 av ett typiskt bryggeri från 1800-talets
mitt, vilken museet erhållit i gåva. Instrumentsamlingen
har tillförts ett stort antal värdefulla föremål samt
även en del kuriosa, såsom t. e. stortjuven "Lasse-Majas"
tumstock. Även samlingarna av räkneapparater och
räknemaskiner samt skrivmaskiner ha erhållit
anmärkningsvärda tillskott, däribland Malling-Hansens
"skrivkula" av år 1865. Den fotografitekniska avdelningen
har bl. a. erhållit så sällsynta föremål som en
ambrotyp å glas från 1857 och en pannotyp på vaxduk.

Föreningen tekniska museet räknade vid årsskiftet 72
ständiga medlemmar, 791 årligen betalande medlemmar
samt 16 korporativa medlemmar.

<b>Skydd  mot  radiostörningar från likströmsmaskiner.</b>
Samarbetsdelegationen mot radiostörningar har nyligen
utsänt ett meddelande nr 2, betecknat "Exemplifiering
av skydd mot radiostörningar från likströmsmaskiner".
De anförda exemplen å dimensionering av kondensatorer
och dämpspolar äro att betrakta som typiska fall, vilka
kunna tjäna som utgångspunkt, dä det gäller att med
ledning av delegationens meddelande nr 1 (se Teknisk
tidskrift 1932, häfte 1, s. 9) utprova och anbringa
störningsskydd i praktiken.

De meddelade exemplen äro i första hand resultatet
av laboratorieprovningar, vid vilka störningarna från
olika maskiner studerats vid varierande rundradiovåglängder
och med användande av störningsskydd av olika
utförande. Maskinen har vid provningarna körts såväl
i tomgång som med belastning. För störningarnas
avlyssnande har använts en nätansluten mottagare med
antenn och jordledning och ansluten till samma
gruppledning i nätet som den störande maskinen. Mottagaren
har vid proven varit inställd för lokalmottagning utan
kritisk återkoppling, och avståndet mellan mottagare
och den störande maskinen har utgjort ca 2 à 3 m. De
på grundval av proven utarbetade reglerna ha sedermera
tillämpats och kontrollerats i praktiken med i regel fullt
tillfredsställande resultat.

Broschyren kan rekvireras från telegrafstyrelsens
radiobyrå eller Svenska elektricitetsverksföreningen och
betingar ett pris av 20 öre.

<b>Durometern.</b> För utförande bl. a. av de s. k.
Rockwellproven har nyligen förts i marknaden en
apparat, vars princip framgår av fig. Å ett stativ, uppbärande
inställningsanordning med skruv <i>e</i> och ratt <i>l,</i> är
anbragt en hävarm <i>m,</i> som obelastad utövar ett tryck av
10 kg på den i hållaren <i>b</i> insatta diamanten. I
hävstångens fria ända är hållaren för vikten <i>s</i> anbragt och
medels en vev, vars ytterlägen begränsas av <i>f</i> och <i>h,</i>
kan vikten <i>s</i> bringas att belasta hävarmen, varvid
trycket på diamanten ökas med 140 kg. För att någon stöt
ej skall uppstå vid viktens utlösning, är en oljebroms
<i>a</i> inmonterad.

Provningens princip är följande: Den med 120°
spetsvinkel utförda diamantkonen inpressas först i det
material som skall provas med 10 kg tryck (obelastad
hävarm) och därefter (genom viktens frigörande) med 150
kg tryck. Den ökning i intryckets djup, som motsvarar
tryckökningen 140 kg på diamanten, utgör nu mått på
hårdheten, som direkt kan avläsas på skalan på
mätklockan <i>c.</i>

<img 1>
Principritning av durometern.
</img>

För Rockwell's Oprov användes emellertid en
diamantkon med rund spets med 0,2 mm radie och motsvarande
skala, som är graderad 100--0, anger hur mycket
intrycksdjupet understiger 0,2 mm. I de fall, då
intrycksdjupet blir större än 0,2 mm, erhållas därför
negativa hårdhetstal. För att undgå detta, måste man
irrationellt nog övergå till kula och en mindre belastning,
då mjukare material skola provas, varvid en annan
hårdhetsskala måste användas.

För att komma från dessa olägenheter vid jämförande
prov, har med durometern införts den fullspetsiga
diamantkonen (A-diamant) med 120° vinkel och
intrycksdjupet, avläst på en skala graderad 0--100, har tagits
som hårdhetstal. Därvid kunna såväl hårda som mjuka
material provas med samma diamant, varigenom direkt
jämförelse dem emellan erhålles.

Intrycksdjupet mätes på mätklockan. Ett helt varv
av mätklockans visare motsvarar l mm rörelse av
klockans mätkolv och varje skaldel således 0,01 mm. Genom
att intrycksdjupen överföras till mätklockan med
5-faldig förstoring, motsvarar varje skaldel ett intrycksdjup
av 0,002 mm och hela varvet ett intrycksdjup av 0,2 mm.
Mätklockan är försedd med en mindre visare, vilken
anger det antal hela varv, som den större visaren gått.
Ett hårdhetsprov med denna apparat tager en tid av
endast 15--20 sekunder. Den är därför väl lämpad för
löpande hårdhetskontroll, även av färdiga artiklar, i
synnerhet som de märken diamanten efterlämnar äro
mycket obetydliga.

Durometern kan användas även för Brinells kulprov
under lägre belastningar upp till 250 kg enligt tyska och
brittiska normer.

De i durometern erhållna belastningarnas noggrannhet
är mycket stor. Belastningsfelet är högst ±0,2 %.

<b>Förslag till ny enhet för tid.</b> Till årets internationella
elektricitetskongress har professor Gino Dompieri,
Rom, framlagt ett förslag till ny enhet för tid.
Förslagsställaren anför, att sekunden (1:86 400 av
medelsoldygnet) är en även i det praktiska livet alldeles för
obekväm enhet, som han föreslår skola ersättas med en ur
decimalsystemet härledd enhet <i>stig</i> (av grek. ?? ,
ögonblick), varmed förstås 1:240 000 av medelsoldygnet.
Symbolen för den föreslagna tidsenheten skulle bliva <i>[sigma]</i>.
Enheten för massa, deriverad ur centimeter och slig
bleve 119,<sub>4435</sub> . 10<sup>6</sup> g

Förslaget innehåller dessutom följande punkter:
Cirkeln delas i 240 grader, eller 2 400 decigrader, eller
24 000 centigrader, eller 240 000 milligrader (= stig).
Dygnet delas i 24 timmar, eller 2 400 minuter; eller
240 000 stig. Det absoluta måttsystemets enheter
grundas på enheterna c och <i>[sigma]</i>. De praktiska måttsenheterna
skulle även i det reformerade systemet bibehålla
nuvarande namn men med prefixet "neo".

<b>Chalmersska forskningsfonden.</b> Styrelsen för
Chalmersska forskningsfonden har i dagarna avgivit
berättelse över fondens förvaltning under år 1931.
Styrelsens sammansättning har under året ej undergått
någon förändring, och revisionen har utövats av samma
personer som föregående år.

Under året hava följande fyra forskningsbidrag
beviljats: Till professor G. Bodman har för inköp av en
fotografisk spektrograf jämte en del tillbehör att
användas vid arbete å de sällsynta jordarternas kemi
anvisats ett belopp av 3 300 kr. Till professor H. Grauers
ha anvisats 1 440 kr. för uppgörande av kurvor,
erforderliga för beräkning av rektangulära plattors
knäckbelastning. Professor Grauers har meddelat, att han
med tillhjälp av ifrågavarande kurvor kunnat för
knäckbelastning uppställa formler analoga med de
Eulerska knäckningsformlerna. Arbetet är dock ännu
ej slutfört. Till professor J. A. Hedvall ha anvisats
2 400 kr. för avlönande av assistenter samt inköp av
behövliga material vid undersökningar om koks- och
stenkolsaskors slaggningsförhållanden, effektiviteten
hos en katalysator såsom beroende av olika
bestrålningar samt fasta ämnens kemiska affinitetsförhållanden.
Som i fjol meddelades, erhöll professor Hedvall
redan år 1930 ett anslag på 1 400 kr. för undersökningar
av delvis samma art. Som resultat av professor
Hedvalls arbeten föreligga i manuskript följande
redogörelser:

Redogörelse för de försök, som gjorts att använda
luckrad SiO<sub>2</sub> som katalysator för reaktionen 2 SO<sub>2</sub> +
+ O<sub>2</sub> = 2 SO<sub>3</sub> + e. Av S. Ljungkvist och J. A.
Hedvall. -- Redogörelse för de försök, som gjorts att
använda SiO<sub>2</sub> som katalysator. Av S. Ljungkvist och
J. A. Hedvall. -- Bestrålningsundersökningar, av L.
Nelson. -- Bedömandet av askors sintrings- och
slaggningsförhållanden, av J. A. Hedvall och E. Askelöf.
-- Undersökningar rörande luckrad kiselsyra, av Gösta
Frang. -- Koboltoxidens reaktionsförmåga som
funktion av föreningarna, av T. Bergström och H.
Petterson. -- Undersökning av reaktionen CaO + PbCl<sub>2</sub> =
= CaCl<sub>2</sub> + PbO i fast tillstånd, av I. Bergstrand. --
Zinkkoboltitets bildningssätt samt framställning av
koboltoxid ur koboltnitrat, av Tage Nilsson.

Slutligen har fil. dr O. Sjöstrand erhållit ett belopp
av 2 100 kr. för att under 2 1/2 månaders vistelse i Paris
fullfölja vid institutet påbörjad forskning gällande ett
uppgivet matematiskt problem.

Rörande fondens räkenskaper meddelas följande:
Behållning den 1 januari 1931 ........ kr. 402 832:06

<i>Inkomster:</i>
<table><td>Räntor . . . <td>kr. 20 695:58 <td r>
<td>Gåvor . . . <td>kr. 1728:88 kr. <td r>22 424:46
<td r 3r>----------------------------------------
<td><td r>Summa kr. <td r>425,256:52
</table>
<i>Utgifter:</i>
<table><td>Forskningsbidrag . . . <td>kr. 8 986:46 <td r>
<td>Omkostnader . . . <td>kr. 809:35 kr. <td r>9 795:81
<td>Behållning den 31 december 1931 <td>. . . . . . kr. <td r>415 460:71
<td r 3r>----------------------------------------
<td><td r>Summa kr.  <td r>425 256:52
</table>
<i>Tillgångar den 31 december 1931:</i>
<table><td>Skand. Kred. a.-b:s 5 1/2 % förlagsbevis 1925 . . . <td r>kr. 100 000:--
<td>Sv. Skeppshypotekskassan 5 % obl. 1930 . . . <td r>kr. 300 000:--
<td>Konger. Danmarks hypoteksbanks 4 1/2 %<td r>
<td><tab>obl. 1931, ser. X (nom. 6000:--) . . . <td r>kr. 5 888:75
<td>På kapitalräkning . . . <td r>kr. 3 047:83
<td>På sparkasseräkning . . . <td r>kr. 6 524:13
<td r 2r>----------------------------------------
<td r>Summa <td r>kr. 415 460:71

<td><i>Ställning den 31 december 1931:</i><td r>
<td>Under år 1931 beviljade men ännu ej<td r>
<td><tab>utbetalade forskningsbidrag . . . <td r>kr. 549:93
<td>Avsatta medel i och för utdelning år 1932 . . .<td r>kr. 15 500:--
<td>Fondens kapitalkonto den 31/12 1931 . . . <td r>kr. 399 410:78
<td r 2r>----------------------------------------
<td r>Summa <td r>kr. 415 460:71
</table>
<b>Tekniska förbundet i Borås</b> har enligt den nyligen
publicerade årsberättelsen under år 1931 erhållit ett
tillskott av 50 medlemmar, varför ledamotsantalet nu
uppgår till 210. Ökningen är så mycket mera anmärkningsvärd,
som ledamotsantalet ända fram till år 1928 höll sig
omkring 50-talet. Tekniska förbundets livaktighet
framstår f. ö. även på andra sätt, bl. a. genom de under
senare år anordnade föreläsningskurserna i speciella
tekniska ämnesgrupper, som samlat deltagare långt
utanför förbundets egen medlemskrets.

Styrelsen utgöres av överingenjör Alex. Engblom,
ordf., överingenjör Ph. Spade, v. ordf., ingenjör Olle



Wikström, sekr., ingenjör Oscar Ohlson, kassaförvaltare,
trafikchef Hj. v. Porat, klubbmästare samt rektor Ivar
Nordenskjöld och civilingenjör Axel Nylander.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Beiträge zur Geschichte der Technik und Industrie,</b>
Im Auftrage des Vereins Deutscher Ingenieure,
herausgegeben von Conrad Matschoss. V. D. I.-Verlag, Berlin
1931--1932.

Den allmänt utbredda åsikten, att stora uppfinningar
kunna göras av en tillfällighet, håller i de allra flesta
fall icke streck. Härpå får man många bevis på i V. D.
I:s förnämliga årsbok, som trots de utomordentligt
svåra tider, som Tyskland nu genomlever, kommit ut i
samma omfång och med lika gediget innehåll som förut
om åren. Den nutida ingenjören har väl i allmänhet
föga tid att ägna sig åt läsning av historiska
utredningar om ingenjörskonst och industri, men man kan
vara säker om att de flesta, som av en tillfällighet eller
av annan orsak då och då ägnat några timmar åt sin
egen verksamhets historiska utveckling icke endast
finner en behaglig stimulans däri, utan även får verklig
nytta av studiet för sitt dagliga målmedvetna arbete.
Ett sådant studium klarlägger hur man steg för steg
-- kanske utan omedelbart skönjbart resultat --
bidrager till att föra utvecklingen framåt. Särskilt
tankeväckande i detta hänseende och som bevis för vad som
här inledningsvis nämndes är en av årsbokens
uppsatser om upptäckten av den elektromagnetiska
induktionen. Under jubileumsåret 1931 har åtskilligt skrivits i
den frågan, men det bästa därav torde vara
sammanställningen i V. D. I:s årsbok.

De elektriska värmeapparaternas historia är än så
länge ganska ung, men för den skull icke av mindre
intresse, och därför att utvecklingen på detta område
ligger vår tid så nära, är därmed icke sagt att det varit
någon lätt uppgift att sammanställa beskrivningar och
notiser om olika patent, konstruktioner och andra data
till en monografi över de elektriskt uppvärmda
hushållsapparaternas historia.

Så mycket längre historia har magnetnålen och dess
användning bland olika folk. Förf. till en av årsbokens
uppsatser om "Die Frühkenntnis der magnetischen
Nordweisung" har på ett ingående studium av
europeiska och utom-europeiska källor byggt upp intressanta
teorier, som än så länge i många fall äro gissningar, men
som väl förr eller senare komma att verifieras.
Uteslutet synes icke vara, att nordborna på detta område
kunna ha varit med på ett tidigt stadium såsom A.
Schück antytt redan för åtskilliga år sedan.

Av det mångskiftande, rikhaltiga och i högsta grad
läsvärda innehållet må här i övrigt endast framhållas de
under rubriken "Rundschau" sammanfattade korta
historiska meddelandena om en mångfald tekniska och
industriella detaljproblem. Det sista bandet av årsboken
ansluter sig på ett värdigt sätt till de tjugo föregående
banden.

Knappast något tekniskt-historiskt spörsmål kan
numera upptagas till behandling utan att V. D. I:s
årsböcker ha något att förmäla i frågan och kunna vara
utgångspunkt för vidare forskningar. <tab><i>Torsten Althin.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska förbundet i Borås</b>
hade fredagen den 26 februari sitt första sammanträde
för året under ordförandeskap av överingenjör Alex.
Engblom, varvid styrelse- och revisionsberättelserna
föredrogos. I enlighet med revisorernas förslag
beviljades styrelsen full och tacksam ansvarsfrihet för
1,931 års förvaltning.

Ordet överlämnades härpå till dr Gregor Paulsson
som höll föredrag över ämnet "Möjligheten och
betydelsen av ett samarbete mellan textilindustrien och
konsten". Inledningsvis framhöll talaren, att man med
begreppet konstindustri numera icke avsåge enbart av
konstnärer dekorerade lyxpjäser, utan att man snarare
därmed avsåge vackra till kvaliteten goda vardagsvaror
av olika slag. Man kunde sålunda i viss mening sätta
likhetstecken mellan begreppen konstindustri och
kvalitetsindustri.

Vad textilindustrien beträffar så ha strävandena i
denna riktning hittills varit ganska blygsamma.
Sålunda upptog textilindustrien å Stockholmsutställningen
1930 endast 1/10 av den golvyta, som det textila
konsthantverket och hemslöjden tog i anspråk. Det
kan emellertid knappast förnekas, att en höjning i
kvaliteten av textilindustriens alster skulle vara av en
oerhörd betydelse, i främsta rummet för den allmänna
smakens höjande men därjämte även för textilindustriens
ekonomi, därigenom att man skulle bättre kunna
möta den utlandskonkurrens, som i stor utsträckning
förekommer speciellt i fråga om textilier för
bostadsändamål, mattor, gardiner o. d. Man kan säga att ett
starkt behov av kvalitetsförhöjning finnes i all
synnerhet om man jämför textilindustriens alster med
hemslöjdens och det textila konsthantverkets genomgående
högre kvalitet. Just for sistnämnda klasser av
textilalster -- behovstextilierna -- har kvalitetsförsämringen
och stilförsämringen genom textilproduktionens
industrialisering varit nästan katastrofal. Det torde få
tillskrivas den omständigheten, att man inom den
industriella produktionen där produktionsprocessen
uppdelats i en lång serie enskilda arbetsprocesser, har
förlorat känslan för materialets möjligheter och
begränsning, som är en av förutsättningarna för att
slutprodukten skall bliva tillfredsställande ur konstnärlig
synpunkt sett. Detta tillstånd kan icke avhjälpas på
annat sätt än att ett intimt samarbete åstadkommes
mellan konstnärerna och textilfabrikanterna. Detta
samarbete får emellertid icke inskränka sig enbart till,
att man anmodar en eller annan konstnär att rita
några mönster. Samarbetet måste snarare ordnas så
mellan konstnären och industrien, att den förre får på
sitt område en ledande ställning. Vidare måste
konstnären få tid och tillfälle att ingående sätta sig in i
fabrikationens tekniska förutsättningar. Endast genom
ett sådant samarbete kan produktionen växa fram
kvantitativt och kvalitativt tillfredsställande. Talaren
bemötte vidare påståendet, att man inom textilindustrien
skulle vara helt beroende av utlandet beträffande
smakriktningen. Detta kan sägas vara fallet inom
fabrikationen av textilvaror for beklädnadsändamål
men däremot icke beträffande behovstextilierna.
Beträffande dessa senare finnes ingenting som hindrar,
att lika goda resultat kunna åstadkommas som
beträffande glas- och porslinsindustrien, som numera nått
så långt, att man till allra största delen kunnat
eliminera den förut kraftiga importen och i stället visa
världen, hur konstnärligt tillfredsställande glas- och
porslinsvaror skola se ut.

Talaren avslutade sin framställning med att påpeka,
att Svenska slöjdföreningen, vars representant han
vore, hade till uppgift att verka för den allmänna
smakens höjande i konstnärligt avseende genom
samarbete mellan konstnärer, industrierna och hantverket.
Det vore enbart glädjande, om ett dylikt samarbete
kunde komma till stånd även inom textilindustrien,
som näst livsmedelsindustrien är vårt lands största
konsumtionsindustri.

Efter föredraget följde diskussion, som inleddes av

direktör Bernström, Göteborg, som vitsordade de goda
resultat, som man genom samarbete med konstnärerna
nått beträffande keramikindustrien, Han framhöll
emellertid, att man måste bereda sig på en rätt lång
väntetid, innan de arbetande konstnärerna kunna få
genom sina intentioner i mönster och modeller.

Överingenjör Engblom beklagade, att man icke i så
stor utsträckning som önskligt vore hade anlitat
konstnärliga krafter inom textilindustrien. Det stora
problemet ligger i, att få de konstnärliga medhjälparna att
förstå själva tekniken. Talaren ansåg att de första
impulserna till en bättre hopsmältning mellan de
tekniska och konstnärliga synpunkterna skulle givas vid
de textiltekniska undervisningsanstalterna såväl som
vid undervisningen i slöjdskolor.

Dr G. Munthe ansåg, att det icke vore fråga om ett
samarbete mellan textilindustrien och konstnärerna
skulle komma till stånd utan <i>huru</i> detta samarbete
skulle äga rum. Man måste därvid givetvis taga
hänsyn till de ekonomiska synpunkterna. Konstnären
måste sålunda inordna sig under de ekonomiska
lagarna, men detta får icke gå så långt, att han tvingas
att tillverka gångbara saker utan tanke på att alstren
skola tillfredsställa den goda smakens fordringar. Där
det lyckats att erhålla lämpliga konstnärliga krafter,
och samarbete organiserats på ett riktigt sätt, har man
även nått synnerligen tillfredsställande resultat.
Talaren nämnde som ett exempel Orrefors, som till stor
del tack vare två konstnärer svingat sig upp från ett
litet företag med 20 arbetare till en världsindustri.

Till föredraget, vartill även Borås hantverksförening
inbjudits, hade samlats cirka 150 åhörare, varav en
mycket stor del utgjordes av damer.

Efter föredraget avåts gemensam supé, varefter ett
animerat nachspiel med dans vidtog. <tab><tab><i>O. W.</i>

<b>Tekniska föreningen i Uppsala</b>
hade den 27 februari sitt andra sammanträde för året
å Gillet, vilket bevistades av ett 40-tal medlemmar med
damer. Föreningens ordförande, ingenjör Thure
Gyllenberg, höll därvid ett föredrag om "Parfymkonstens
historia från äldsta tider till nuvarande tid".

Föredragshållaren nämnde att redan de gamla
egyptierna kände till välluktande rökelse och salvor. Hos
nomadfolk parfymerade man hela tältet medelst
rökelsepulver, som hälldes på elden. Av bibeln känna vi, att
rökelse och myrra jämställdes med guld, och i det
gamla testamentet finnes rökelse omnämnd även från de
äldsta tider. Talaren redogjorde därefter för de olika
ämnen, som spelat den största rollen vid framställandet
av parfymer och som ännu i dag användas, deras
egenskaper och deras förekomst i naturen eller
framställning. I naturen förekommande luktämnen, som
direkt kunna användas vid parfymframställning, äro
mysk, zibet, ambra m. m. Blommornas luktämnen
extraheras som oljor, t. e. rosenoljan, som betingar ett
pris av tusentals kronor per kilogram. En del
blomdofter fixeras i form av pomador, där luktämnena
absorberats av svinister. Konstgjorda luktämnen kunna
i en hel del fall med framgång konkurrera med de i
naturen förekommande men äga ofta ej deras "efterlukt".

En stor mängd ljusbilder samt prover på rå-,
mellan- och färdigfabrikat illustrerade det intressanta
föredraget. Efter föredraget följde supé samt samkväm
med sång, en teaterpjäs och dans. <tab><tab><tab><i>E. K.</i>

<b>Stockholms byggnadsingenjörsförening</b>
höll den 4 mars årssammanträde å restaurang Metropol.

Ansvarsfrihet   beviljades   styrelsen   för   det   gångna
årets förvaltning.

Till föreningens ordförande omvaldes byggnadsingenjören
Harald Jirlow. Till rådgivande ledamöter i
styrelsen utsagos hrr Olle Engkvist, Axel Olsson och
Ernst Mårdell. övriga styrelseledamöter blevo hrr
Rick. Jonsson, Oskar Nordborg, Olof Olofson, Nils R.
Hjort och Seth Torne samt styrelsesuppleanter hrr Sven
Thunström och Sven Frendesson. Till revisorer valdes
hrr Sune Edwall och Sven Ekelöf.

Byggmästare Olle Engkvist höll därefter ett
orienterande anförande rörande den svenska kommitténs
arbete för nordisk byggnadsdag, vilken som bekant i
år kommer att avhållas i Helsingfors.

Framställning om anslag till Sveriges kommitté för
nordisk byggnadsdag 1932 beviljades enligt styrelsens
förslag.

Vid den efterföljande supén avtackades de avgående
styrelseledamöterna. För den musikaliska underhållningen
och roligheterna svarade den välbekante och
uppburne Jean Claeson.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller ordinarie sammanträde
tisdagen den 19 april 1932 kl. 20 å Tekniska högskolans
studentkårs lokaler, Drottning Kristinas väg. Ärenden:
1) Val av justeringsmän. -- 2) Inträdesansökningar och
inval. -- 3) <i>"De Verkstadstekniska mätmetodernas
utveckling samt riktlinjer och synpunkter på ett effektivare
ordnande av kontrollen av mätverktyg och mått",</i> föredrag av
ingenjör <sp>Wilh. Engström.</sp> -- Efter sammanträdet
supé och samkväm. Pris för supé, bestående av smörgåsbord
med småvarmt, pilsner, kaffe och betjäning 4 kronor.

<b>Svenska arkitektföreningen,</b> avdelning av Svenska
teknologföreningen, sammanträder måndagen den 18 april
1932 kl. 8 e. m. i Jungstedtsrummen å restaurang
Montmartre, Mosebacketorg. <sp>Ärenden:</sp> 1)
Föreningsangelägenheter. -- 2) Förslag till ny arbetsordning för
föreningen av arkitekt E. Sundahl, bordlagt för omarbetning
vid oktobersammanträdet 1931. -- 3) <i>"Erfarenheter från
betonghus."</i> Redogörelse av arkitekt <sp>Nils Einar
Eriksson.</sp> -- Supé. -- Efter supén: "När började
funktionalismen?" Kåseri med skioptikonbilder av arkitekt
<sp>R. Enblom.</sp> -- Vid sammanträdet utställning av
aktuella förslag till ny bebyggelse i Stockholms omgivningar. --
Pris för supé, bestående av smörgåsbord, varmrätt, öl och
kaffe samt servis 4 kronor. -- Före sammanträdet bar american.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde i
stora hörsalen inom elektrotekniska avdelningen å
tekniska högskolan, Valhallavägen, fredagen den 22 april
kl. 20 precis. <i>Obs. den ändrade dagen!</i> Ärenden: 1)
Inkomna skrivelser. -- 2) Förslag om tillsättande av
kommitterade för utarbetande av nomenklatur för svagströms-
och radioteknik. -- 3) <i>"Fjärrskriftsmaskinen och dess
användningsområden",</i> tvenne föredrag av ingenjör
<sp>O. T. Holst,</sp> Oslo, och direktör P. Storch, Berlin. --
I samband med föredragen demonstration av olika typer av
fjärrskriftsmaskiner m. m. De båda föredragen avse att
giva en allsidig belysning av den nu mycket aktuella
frågan om äldre telegrafsystems delvisa ersättande av
fjärrskriftsmaskiner samt dessa maskiners användning även
på nya områden såsom inom press, handel och industri. --
Efter sammanträdet supé och samkväm å tekniska
högskolans studentkårs lokaler vid Drottning Kristinas väg.

<b>Tekniska föreningen i Gefle</b> sammanträder lördagen den
16 april 1932 kl. 7,30 e. m. å Grand hotell. <sp>Ärenden:</sp>
1) Protokolljustering. -- 2) Lokalfrågan. -- 3) <i>Om
ödebygdsvägar och deras byggande,</i> ljusbilder med text av
väginspektören, major <sp>Fr. Ploman.</sp> -- Efter
sammanträdet gemensam supé. -- Styrelsen sammanträder kl. 7
och valnämnden kl. 7,15 e. m.

</chapter>
<chapter name="TEKNISK TIDSKRIFT
HÄFT. 17 ÅRG. 62 23 APRIL 1932">
<h1>TEKNISK TIDSKRIFT</h1>
<h2>HÄFT. 17 ÅRG. 62 <tab>23 APRIL 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Några vägar för tillgodogörande av den tekniska pressen, av Frithiof Holmgren. -- Notiser.
Litteratur. -- Tekniska föreningar. -- Sammanträden.

</chapter>
<chapter name="NÅGRA VÄGAR FÖR TILLGODOGÖRANDE AV DEN
TEKNISKA PRESSEN.">
<h2>NÅGRA VÄGAR FÖR TILLGODOGÖRANDE AV DEN
TEKNISKA PRESSEN.</h2><footnote>Föredrag vid Svenska teknologföreningens ordinarie
stämma den 17 mars 1932.</footnote>
<h3>Av <sc>Frithiof Holmgren.</sc></h3>
Vi ha i vårt land glädjen att kunna bestå våra
unga blivande ingenjörer en utmärkt
undervisning under de mest gynnsamma betingelser vid
tekniska högskolan och Chalmers. När sedan dessa unga
ingenjörer avlagt sin examen, så slutar därmed
ingalunda deras utbildningsarbete utan måste
alltjämt fortgå på grund av teknikens snabba
utveckling. Denna fortsatta utbildning består
huvudsakligen i samlandet av erfarenheter i den dagliga
gärningen samt i litteraturstudier. Avser arbetet
teknisk-vetenskaplig forskning, så kommer detta att
till ungefär tre fjärdedelar bestå just av litteraturstudier.

Dessa litteraturstudier skulle jag vilja uppdela i
två väsensskilda kategorier, nämligen i bokstudier
och tidskriftsstudier. De förra bedrivas i huvudsak
för att snabbt orientera sig i ett ämne, som är
vederbörande mera främmande, varvid det kanske ej
alltid är nödvändigt att få lära känna de absolut sista
nyheterna på hithörande område. Böcker i tekniska
ämnen ha nämligen som bekant ofta den ovanan, att
de redan äro föråldrade, då de komma ut.
Tidskriftsstudierna bliva sålunda för fackmannen
huvudsaken.

Vad bör då den ingenjör studera, som önskar
följa med sin tid och som önskar göra positiva
insatser i sin tekniska verksamhet? Det säger sig
självt, att han bör noggrant följa med i en eller
annan facktidskrift, som behandlar hans speciella
ämne men däröver behöver han för sina
forskningsarbeten ha tillgång till en mångfald andra
tidskrifter och framförallt till litteraturhänvisningar
av olika slag. Då för närvarande ca 25 000 tekniska
tidskrifter utgivas i världen, så inses svårigheten att
utan allt för mycket arbete få tag i vad som behöves
för lösandet av en viss uppgift. I Tyskland ha
därför 38 tyska vetenskapliga ingenjörsföreningar bildat
en byrå för litteraturhänvisningar, där upplysning
lämnas om var den tekniska litteraturen står att
finna för ett visst ändamål. I Sverige har redan
tekniska högskolans bibliotekarie med anslag från
ingenjörsvetenskapsakademien på ett förtjänstfullt
sätt tagit upp denna fråga genom att inventera den
tekniska litteratur inkl. tidskrifter, som finnes
tillgänglig inom olika institutioner och privatföretag i
landet. Detta arbete, benämnt "Katalog över
periodiska publikationer", har fullbordats och utgivits år
1931. Men ett sådant arbete bör kompletteras och
underhållas för att bibehållas i sitt fulla värde, och
det är att hoppas, att medel måtte ställas till
förfogande för att detta arbete måtte förbli beståndande
till fromma för våra ingenjörers självstudium.

I Tyskland har man funnit att denna byrå bör
ledas av tekniskt utbildad personal, och det är att
hoppas, att någon likartad instans skulle kunna
inrättas här i landet, helst i anslutning till tekniska
högskolans bibliotek, varvid samarbete naturligtvis
inledes med liknande företag i utlandet. Den nyss
omnämnda byrån "Vermittlungsstelle fur den
technisch-wissenschaftliehen Quellennachweis" har
förklarat sig intresserad av ett sådant samarbete. I
anslutning härtill skulle jag ej vilja underlåta att
starkt framhålla nödvändigheten av att tekniska
högskolans bibliotek snarast möjligt blir försett med en
s. k. fotostat för reproduktion av artiklar eller
illustrationer, varigenom varje biblioteksbesökare för
en ringa avgift kan få med sig vad han finner vara
av speciellt intresse utan att behöva göra tidsödande
avskrifter. Bibliotekarien har med berömvärt nit år
ifrån år begärt anslag till denna fotostat, dock utan
att lyckas. I Tyskland t. e. har man dylika
apparater i ej mindre än 56 tekniska bibliotek.

Det torde redan nu kunna förutses, att större delen
av litteraturhänvisningarna i den mån de kunna
verkställas av icke tekniskt bildad personal kan
ombesörjas av bibliotekets egen personal, men då
det gäller en mera ingående behandling, särskilt då
tillgänglig referenslitteratur ej räcker till, blir det
andras uppgift att utföra sådana hänvisningar.
Undertecknad har exempelvis under de senaste två
åren upprättat litteraturförteckningar rörande vissa
specialområden, såsom svetsning, matarvatten och
dess behandling, räffelbildning å spårvägsskenor
m. m., vilka icke skulle hava kunnat utföras av
bibliotekets egen personal. Det har vid dessa
arbeten visat sig, att det största tekniska referatverk,
som såvitt bekant för närvarande utgives, "The
Engineering Index", i allmänhet lämnat endast
hälften av de uppgifter, som undertecknad kunnat
anskaffa. Ett annat arbete på detta område utgör
"Repertorium Technicum", som utgives av

Nederlandsch Institut voor Documentatie en Registratur i
Haag. Det avser endast att meddela tidskriftsartiklarnas
titlar. Om arbetets fullständighet har jag
ännu ej kunnat bilda mig någon åsikt, men givetvis
bör det få användning vid en svensk sådan verksamhet.

För den erfarne forskaren, som bearbetar en
specialuppgift, liksom för storindustrien, som förfogar
över egen skolad bibliotekspersonal, torde i
allmänhet sovringen av det vidlyftiga material, som kan
ställas till deras förfogande, ingå såsom ett led i
själva forskningsarbetet, varför således i sådana fall
någon ytterligare vägledning ej är erforderlig.

Men huvuduppgiften vid främjandet av tekniska
självstudier anser jag vara att ur den oerhört
omfattande tidskriftslitteraturen sovra ut det
väsentliga och värdefulla, varigenom den snabba
utvecklingen på teknikens olika områden lättare kan följas
och de rörelser och tendenser, som förefinnas inom
olika grenar av ingenjörsvetenskapen, snabbare och
lättare kunna överskådas. Detta är en delikat
uppgift, enär den knappast kan undgå att bliva
subjektivt färgad på grund av den mångfald olika
synpunkter och intressen, som äro förknippade med och
påverkas av en sådan granskning. Vidare måste
omfattningen därav begränsas så, att det utvunna
materialet kan överskådas och så att arbetet vilar
på sund ekonomi.

Granskningen går således ut på att åstadkomma
referat ur den tekniska litteraturen, huvudsakligen
tidskriftslitteraturen, i den omfattning, som nyss
antytts. Det gäller då att närmare utforska, efter
vilka linjer dessa referat skola utarbetas för att
tillgodose berättigade fordringar.

Ett studium av den referatlitteratur, som utgives
i utlandet och de referat, som en mängd tekniska
tidskrifter införa i sina spalter, ger anledning till
många reflexioner. Beträffande omfattningen av
referaten, så har jag sammanställt sådana från en
del mera kända utländska tidskrifter och studerat
den utsträckning, i vilken referat lämnas samt det
genomsnittliga ordantalet i varje referat. Det visar
sig därvid, att referatens omfattning varierar från
något tiotal ord upp till 600 ord.

Denna skillnad i referatens omfattning beror på
växlande uppfattning rörande referatens uppgift. De
kortaste referaten utgöra i allmänhet endast en
förtätad innehållsförteckning, de längsta en
omredigering av uppsatsen i sin helhet till mindre format.
I bägge fallen meddelas sålunda utan större sovring
allt vad ifrågavarande artikel innehåller. Men skall
en sovring överhuvudtaget äga rum, så bör den
omfatta både artiklarna såsom sådana och deras
innehåll på så sätt, att endast det, som är nytt eller
eljest av särskilt intresse i artikeln, medtages i
referatet. Ser man uppgiften ur denna synpunkt, så
kan omfattningen i allmänhet begränsas till ca 100 ord.

Referatlitteraturen uppvisar emellertid en
mångfald olika uppfattningar av denna uppgift. Det
tidigare omnämnda "Engineering Index", som omfattar
60 000 kort per år och lär kosta 1 500 dollar, ger
reterat om i genomsnitt 60 ord, men dessa omfatta
blott en redogörelse för innehållet utan sovring.
Den personal, som utför arbetet, består också enligt
vad jag erfarit från en svensk biblioteksman, som
gjort besök på platsen, blott av fem personer,
möjligen tekniskt bildade, men utan särskilda
specialkunskaper. I "Technische Zeitschriftenschau"
däremot, som utgives av "Verband Deutscher
Ingenieure", utarbetas referaten av ett stort antal
sakkunnige, ofta ej ens boende på utgivningsorten.
Referaten bliva därför ganska gamla, innan de
komma i tryck, och de äro enligt min uppfattning
alltför korta för att giva den bild man önskar få
av uppsatsen. Någon sovring av uppsatsernas
innehåll synes man heller ej vågat sig på, men referaten
av uppsatserna torde vara fullt vederhäftiga.

Av de referat jag hittills studerat synas inga helt
fylla de önskemål jag ovan uppställt, nämligen en
sovring ej blott av själva uppsatserna utan även av
deras innehåll, sålunda att endast det, som äger
nyhetsvärde eller eljest intresse, medtages. Detta
ställer givetvis stora fordringar på sakkunskapen hos
dem, som skola utarbeta referaten, men även om
brister kunna förefinnas, så torde det vara bättre
att gå efter dessa linjer än att sjunka ned till enbart
en innehållsförteckning.

Betrakta vi då de olika fackgrupper, för vilka
referat skola utarbetas, så torde icke nog kunna
framhållas vikten av att en alltför långt driven
specialisering icke genomföres vid referatstudier.
Visserligen kan det med skäl anföras att en
ingenjörs arbetstid i allmänhet är så hårt
belastad, att han endast hinner ägna sig åt de frågor,
som falla inom hans speciella verksamhet. Men det
torde väl av alla uppmärksamma iakttagare kunna
bekräftas, att de flesta nya uppslag eller märkligare
förbättringar på det tekniska området antingen
härröra från forskningsarbeten på gränsgebit mellan
ett eller flera fackområden eller -- som en framgångsrik
konstruktör nyligen uttryckte det -- ur korsningen
mellan olika specialiteter. En alltför långt driven
specialisering medför också att vederbörande mister
kontakten med vad som rör sig i tiden på sådana
områden, dä.r hans eget arbetsområde har så att
säga antingen konsument- eller leverantörintresse.
För att taga ett exempel så bör en ingenjör
sysselsatt med stålfabrikation ej blott studera allt vad till
själva fabrikationen hörer utan han bör även om ock
flyktigt följa de nya användningsområden, som
nya stålsorter fått liksom framförallt nya
maskinkonstruktioner och de önskemål beträffande
stålmaterialet, som därvid framkomma.

Som ett blygsamt försök i denna riktning har jag
månadsvis i Teknisk tidskrift lämnat en översikt
över tekniska nyheter inom de mekaniska och
elektriska facken, och det är min tro, att man med
bättre tillgång till sakkunskap på flera områden än
den, som stått mig tillbuds, skulle kunna utveckla
dessa tidskriftsöversikter till något mera värdefullt.
Det föresvävar mig, att om varje ingenjör ägnar tio
minuter i månaden åt en sådan allsidig översikt
utarbetad i resp. delar av fullt kompetenta personer,
så skulle därmed ett stort steg vara taget för att
möjliggöra för den svenske ingenjören att utan
alltför stor möda följa med den tekniska utvecklingen i
världen och detta ej blott inom eget område utan
mera allmänt.

Vad utgivandet av dessa referat beträffar, så kan
det ske på flera sätt, nämligen i förhandenvarande
tidskrifter, i särskild referattidskrift och i ett

kortsystem. De bägge förstnämnda sätten äro billigare
men ha den stora bristen, att de giva abonnenterna
alltför mycket arbete med referatens utklippande,
fästande på kort och klassificering. Detta är
nämligen oundgängligen nödvändigt för att referaten
skola komma till bestående nytta. Det återstår
sålunda blott att lämna referaten på klassificerade kort
jämte ledkort. För att vinna erfarenhet på
hithörande område har jag under ett och ett halvt års
tid vid sidan av den förutnämnda tidskriftsöversikten
på egen hand och helt privat ehuru med
pekuniärt understöd från ingenjörs vetenskapsakademien
distribuerat sådana referat avfattade på kort.
Denna kortsamling har jag kallat Svenskt Tekniskt
Kartotek, vilket försetts med ledkort enligt
Washingtonbibliotekets klassifikation. Kartoteket finnes i
Stockholm att tillgå bland annat i teknologföreningens,
ingenjörsvetenskapsakademiens och
tekniska högskolans bibliotek. Det har vid detta arbete
visat sig, att det ej är nödvändigt återgiva
tidskriftsartiklarnas fullständiga titel, när denna ofta visat
sig vara missvisande och detta särskilt om även
artikelinnehållet underkastas sovring. Titeln bör
därför ersättas med ett eller flera stickord.
Författarens namn bör medtagas, enär detta ger en
personlig kännedom om de mera betydande författarna,
varigenom artikeln i viss mån också blir betygsatt.
Därtill kommer naturligtvis tidskriftens namn,
årgång, häftesnummer och sida. Det är givet, att ett
sådant kartotek i den mån så befinnes önskvärt
kan kompletteras med referat från andra tidskrifter,
särskilt referattidskrifter sådana som den i Norge
nyligen startade "Pi", men därvid tillkommer för
abonnenten som förut framhållits uppklistring och
klassificering. Även kunna de av jernkontoret
utgivna referatkorten på samma sätt kombineras, enär
bägge slagen hålla internationell standard 75 X 125
mm. Det är därvid för undvikande av dubbelarbete
att hoppas, att jernkontoret låter genomföra en mera
ingående klassificering, helst enligt
Washingtonsystemet, som redan genomförts vid tekniska
högskolans bibliotek. Den nyligen startade Svenska
studiekommissionen för svetsningsfrågor har även
beslutat att utgiva referatkort av samma slag,
speciellt rörande svetsning, vilka klassificeras enligt
det internationella decimalsystemet. World Power
Conference i London samlar från en del olika
länder, däribland Sverige, tidskriftsreferat i kraft- och
bränslefrågor, vilka även klassificeras enligt decimalsystemet.

Men ännu ha vi ej fått en referatorganisation,
som kan tillräckligt effektivt hjälpa oss att behärska
den framstormande tekniska litteraturfloden. Det
gäller väl att märka icke någon ny statsinstitution
eller byrå utan en sammanslutning av vad jag skulle
vilja kalla tekniska rapportörer, dvs. ett antal
vederhäftiga sakkunniga, en för varje speciellt område,
för vilket referat skulle utarbetas. Dessa skulle
åtaga sig att inom en viss ganska kort tid utarbeta
referat avsedda att utgivas på kort och enligt
principer, som här senare skall angivas. För att få
dessa referat tillräckligt tidigt utgivna skulle jag
vilja framhålla önskvärdheten av att tekniska
högskolans bibliotek måtte få sitt anslag så mycket
ökat, som motsvarar portot för direkt översändning
per post från utgivaren av samtliga tidskrifter. Hittills
har detta kunnat ske men med den fallande
valutan har det tyvärr blivit omöjliggjort för en
hel del tidskrifter. För närvarande hänvisas alltså
de, som omedelbart önska ta del av nyutgivna
tidskrifter till teknologföreningens bibliotek, som har
förmånen att få sina tidskrifter tidigare utlagda,
men vars lokaler för närvarande av branden äro
svårligen inkräktade.

De förutnämnda rapportörerna skulle vidare var
och en på någon viss timme i veckan i tekniska
högskolans bibliotek, där härför särskild lokal utan
större kostnader kan inredas och gratis upplåtas,
stå allmänheten till förfogande för biträde med
sådana speciella litteraturhänvisningar och tekniska
upplysningar i samband med litteraturstudier, som
erfordra teknisk sakkunskap för att på så sätt
komplettera bibliotekets ordinarie personal.

Men rapportörernas första arbete bleve att var och
en i sin stad utarbeta en klassifikation, lämplig för
hans fack och motsvarande dagens krav. För
närvarande finnes i världen ett otal olika system, och
dessa bero till stor del av vilka intressen de skola
tjäna. De stora industriella företagen hava i
allmänhet sina egna speciella system, varför man vid
valet av klassificering ej behöver ta hänsyn till dem.
På senare år har det s. k. decimalsystemet börjat
göra sig gällande, och den internationella
bibliotekssammanslutningen L'Institut International de
Bibliographie synes förorda detta systems antagande. Vid
undertecknads besök i Berlin för två år sedan hade
jag tillfälle att efterhöra, hur man i tyska tekniska
bibliotekskretsar uppfattar detta system, och jag
fick det intrycket, att man betraktade systemet
såsom ett slags "biblioteksesperanto", som vore
alltför konstgjort för att kunna slå igenom. Det är även
ganska ologiskt, beroende på att all gruppering skall
ske inom ramen för tio rubriker i varje grupp. Så
snart man sålunda har flera än tio logiskt jämnställda
rubriker, så haltar detta system och blir för
den oinvigde ganska svårtytt.

För här föreliggande ändamål bör det
klassificeringssystem, som väljes, i första hand vara
enkelt och lättfattligt. Detta önskemål uppfylles av
Washingtonbibliotekets klassificering, vilken som
nämnts även antagits av tekniska högskolans
bibliotek. Den lider visserligen av vissa brister, bland
annat att den ej i tillräcklig grad följt med
teknikens utveckling och därför är i behov av
komplettering på många håll. Den är emellertid smidig
därigenom att omväxlande bokstäver och siffror
användas, varigenom samordnade rubriker kunna bli
hur många som helst till antalet. Detta
kompletterande klassificeringsarbete bör därför gå hand i
hand med utarbetandet av referaten, vilket arbete
då även kan tillgodogöras av tekniska högskolans
bibliotek.

Rapportörernas referatarbete anser jag böra ske i
huvudsak efter följande riktlinjer:

1) Omfånget av varje referat bör begränsas till
högst 100 ord.

2) Texten bör icke avse en redogörelse för
innehållet av ifrågavarande uppsats i sin helhet utan
för det väsentligt nya däri eller sådana
siffermässiga eller andra uppgifter, som äro av
speciellt intresse.

3) Uppsatsens titel behöver ej i sin helhet återgivas

utan endast ett eller flera karakteristiska stickord.

4) Författarens namn bör, där det uppgivits,
medtagas jämte häftesnummer och sida.

5) Alla mått anföras i metriska enheter och
kostnadsuppgifter i guldkronor.

6) Alla enhetsbeteckningar antagna av svenska
korporationer respekteras. (Såsom standard har bl. a.
antagits bokstavsbeteckningar inom elektrotekniken.
Motsvarande beteckningar för värmestorheter
m. m. efterlysas.)

När de olika rapportörernas referat utarbetats och
klassificerats, så överlämnas de till en
referatredaktör för utgivning och distribution av korten.
Denne har att tillse, att vederbörliga ledkort för nya
underrubriker utföras och inordnas samt att
ledkortsförteckningarna kompletteras.

Han har även att sörja för att sådana tidskrifter,
som icke i allmänhet kommer under en viss
rapportörs ögon, men som tillfälligtvis kan innehålla
uppsats av för denne speciellt intresse, bliva antingen
förelagda honom eller också att referat utarbetas,
som av honom granskas. Han har vidare att se till
att ej dubbelarbete förekommer inom gränsområdena
för olika fack, men framförallt att dessa områden ej
bliva försummade.

Det härav härflytande referatkartoteket torde
företrädesvis få användning i tekniska bibliotek,
offentliga eller enskilda, där det åtminstone vad de
enskilda biblioteken beträffar, väl torde betala sig
genom en motsvarande indragning av mindre viktiga
tidskriftsabonnement.

För enskilda torde det ofta vara mera tilltalande
att abonnera på endast en fackavdelning, t. e.
elektroteknik. Det gäller då att sammanställa korten
för denna fackavdelning, så att de ej endast omfatta
rent elektrotekniska referatkort utan även sådana
från andra fackavdelningar, som hava intresse för
elektroteknikern. Även härför har referatredaktören
att sörja i samråd med vederbörande rapportör.

Vid dylik tidskriftsgranskning har jag vunnit den
erfarenheten, att ofta nya tekniska områden, som
hittills varit mindre beaktade, börja för granskaren
rätt snart att framstå såsom betydelsefulla. Dessa
böra då bliva föremål för särskild uppmärksamhet.
Så skedde exempelvis med svetsningstekniken,
vilket givit upphov till den nyligen bildade
studiekommissionen för svetsningsfrågor. Vid framträdandet
av sådana nya områden, som vanligen först
uppmärksammas i den utländska tekniska pressen,
uppstår snart frågan om riktiga och adekvata svenska
uttryck för de olika begrepp, utrustningar och
arbeten, som den nya tekniken i sig innesluter, och
här finnes sålunda tillfälle för en sådan
rapportörorganisation att i god tid sörja för att
nomenklaturförslag framkomma och föreläggas vederbörande
tekniska facksammanslutning.

En biprodukt, som ett sådant granskningsarbete
avkastar, men som inför detta forum kanske har
mindre intresse, är en popularisering av de
inströmmande tekniska nyheterna i form av radioföredrag.
Ur teknisk synpunkt kunna de möjligen vara till
nytta genom att upprätthålla kontakten mellan den
stora allmänheten och tekniken samt att vid tillfälle
understödja dagspressen med kompletterande och
korrigerande uppgifter.

Man frågor sig måhända: Kan det vara lämpligt
att nu i en tid av depression och kapitalförintelse
ifrågasätta ett intresse hos industrien och
ingenjörerna för något nytt, som kan medföra en om ock
relativt blygsam utgift? Man kan kanske också
säga sig: Har icke var och en, som är intresserad
tidskriftsläsare, ofta redan sitt eget kort- eller
referatsystem? Icke kan väl han vara intresserad av
ytterligare referatkort med åtföljande utgifter.

På den förra frågan vill jag svara, att avsikten
är att genom kortsystemet åstadkomma besparingar
i tidskriftsprenumeration i landet, som ju till stor
del avser utländska tidskrifter, vars kostnader nu
genom valutafallet så avsevärt stegrats.

På den andra frågan vill jag svara, att jag tror
det vara möjligt att undvika en mängd dubbelarbete,
om de, som ha sina egna referatsystem, samarbetade
med ett för landet enhetligt system och anpassade
sig därefter. Givetvis kräva olika slag av
verksamhet ofta olika karaktär hos referaten, men stommen
torde dock alltid eliminera dubbelarbete hos de olika
specialintressena.

Även om lysande undantag finnas, så ha vi väl
alla dock bevittnat, hurusom högar av tidskrifter hopa
sig på kontorsborden, vilka bli liggande tills de med
ett signum utan vidare förpassas till nästa man eller
kanske upp på vinden. Huru många kontor ha
utfärdat föreskrifter om rapportage av uppsatser
fördelade på olika ingenjörer och om kortregistrering?
Huru många år bruka sådana föreskrifter hållas?
Två, kanske tre år, varefter hela arbetet varit förgäves.

Nu kanske skeptikern infaller, att så går det
förmodligen också om en rapportörorganisation sådan
som här skisserats kommer till stånd. Häremot
måste jag invända, att den dels ju representerar ett
kollektivt och därför starkare intresse, dels att ett
minskat intresse för referaten själva ej minskar
värdet av kartoteket, ty det står där ju alltid färdigt
att anlita och innehåller färska nyheter, så länge
abonnementet pågår, och det är lätt att hitta däri
tack vare en detaljerad klassifikation av de olika
ämnesgrupperna. Hela referatsystemet är sålunda
en rationaliseringsåtgärd, som abonnenterna genom
inbördes ekonomiskt stöd i form av abonnementsavgift
komma att åtnjuta. Något affärsföretag torde det aldrig
kunna tänkas bli utöver att bliva självförsörjande.

</chapter>
<chapter name="NOTISER">
<h3><i>NOTISER</i></h3>
<b>Arbetsdomstolen och arbetsrådet.</b> K. m:t har för tiden
t. o. m. den 31 december 1932 förordnat direktören i
Sveriges textilindustriförbund Erik Paues att vara ledamot
av arbetsdomstolen samt för samma tid förordnat
direktören i Svenska arbetsgivareföreningen Gustaf
Söderlund att vara ledamot av arbetsrådet.

<b>Grängesbergsbolaget under år 1931.</b> Styrelseberättelsen
över Grängesbergsbolagets verksamhet under år

1931 innehåller bl. a. följande upplysningar om driften
vid bolagets anläggningar.

I <i>Grängesberg</i> har Timmergruveschaktet uppdrivits
från 230 till 190 m avvägning. Tillredningarna för den
nya huvudétagen å 270 m avvägning hava fortgått. Vid
Karl Johans schakt hava två bergfickor färdigsprängts,
varjämte tippnings- och tappningsanordningarna för
desamma delvis utförts. Vid Mullers schakt har
inbyggnaden påbörjats. På den nya etagen hava drivits 644 m
transportorter och 121 m stigorter. Det nya centralschaktet
i södra fältet, det s. k. Dillners schakt, har under året
uppdrivits från 150 till 90 m avvägning.

Inom fältet hava under året brutits sammanlagt 1,4
mill. ton malm och berg, därav 950 344 ton styckemalm
från gruvor och sovringsverk. Ur det fyndiga berget har
erhållits 69,67 % malm och mull. Härav ha 51,46 %
utskrätts i lavarna och 48,54 % erhållits från sovringsverken.
Av årets malmfångst hava avsänts 587 102 ton
till Oxelösund för export och 123 353 ton till inhemska
förbrukare, under det att 239 889 ton lagts på upplag vid
gruvan.

Det nya sovringsverket i södra fältet sattes i drift
den 2 februari 1931 och har alltifrån början fungerat
mycket tillfredsställande. Tybo sovringsverk har under
året helt nedrivits.

Från kraftstationerna vid Lernbo, Hellsjön och
Mockfjärd har till trafikaktiebolagets kraftnät levererats
34,2 mill. kWh.

Dynamitleveranserna från a.-b. Expressdynamits
fabrik i Grängesberg utgjorde under året 1 689 178 kg,
varav 92,3 % förbrukats i gruvorna i Kiruna,
Malmberget och Grängesberg.

Gruvrörelsen i Västra Ormberget och Stråssa har även
under år 1931 varit nedlagd.

Driften å bolagets järnvägar har rönt stor inverkan
av den allmänna depressionen. Driftkostnaderna
utgjorde 86,24 % av trafikinkomsterna mot 72,81 % är
1930. Depressionen till trots kunde bolagets alla fartyg
hållas i gång med undantag av några smärre uppehåll.

I <i>Kiruna</i> utgjorde brytningen av malm och berg
sammanlagt 6,7 mill. ton, varav 3 385 286 ton malm. Från
upplag hava utlastats 27 355 ton malm. 72,1 % av
brytningen upplastades med grävmaskiner. Malmavsändningen
utgjorde: till Narvik 2 695 405 ton, till Luleå
710 065 ton och till förbrukning inom landet 213 ton, eller
sammanlagt 3 405 683 ton.

För hängväggsbrytningen hava indrivits 1 196 m stoll,
varjämte 120 m stoll färdigstrossats. Vid underjordsbrytningen
hava drivits 617 m utfraktsort och 2 505 m magasinsort.

Driften har varit inskränkt till 5 dagar i veckan från
räkenskapsårets början 1/10 1930 t. o. m. mars månad
1931 och därefter till 4 dagar i veckan. Antalet
arbetsdagar utgjorde 221.

Vid <i>Luossavaara</i> utgjorde totala produktionen av
malm, och berg under räkenskapsåret 321 537 ton, därav
225 123 ton malm. Till Narvik avsändes 223 284 ton
malm och till Luleå 2 014 ton. Arbetsförhållandena hava
motsvarat dem i Kiruna.

Brytningen i <i>Malmberget</i> utgjorde under
räkenskapsåret 1,8 mill. ton, varur direkt eller genom sovring
erhållits 1 311 189 ton exportmalm, 249 395 ton varpmalm
och 275 536 ton gråberg. I anrikningsverken hava från
gruvor, sovringsverk och upplag mottagits 346 574 ton
varpmalm, varur framställts 187 466 ton finmalm och
slig. Totala exportmalmsproduktionen har således
uppgått till 1 498 655 ton. Sovringsverken hava behandlat
1 351 858 ton gods, som lämnat 970 741 ton exportmalm.
Till Luleå avsändes under året 1 476 038 ton exportmalm.

Inom Kaptenslagret, Stora malmlagret och Dennewitz
hava drivits 1411 m stollar och huvudutfraktsorter.
Under året har det nya sovringsverket i Vitåfors tagits
i bruk.

Arbetet har varit inskränkt till 5 dagar i veckan
under tiden november 1930 till mars 19(31 och därefter
till 4 dagar i veckan.

Från <i>Narvik</i> skeppades sammanlagt 2 743 012 ton
malm, därav 2 603 579 ton från Kiruna, 77 432 från
Luossavaara och 62 000 ton från Tuolluvaara. Malmskeppningen
från <i>Luleå</i> utgjorde sammanlagt 938 353 ton,
därav 52 277 ton från Kiruna, 836 019 ton från Gällivare,
2 290 ton från Luossavaara, 10 242 ton från Tuolluvaara
och 36 526 ton från Koskullskulle.

Lagren av egna malmer utgjorde vid räkenskapsårets
slut 3 475 357 ton mot 1 974 118 ton ett år tidigare.

Trafikbolagets balansräkning företer avsevärda
förändringar vid jämförelse med balansräkningen per 31
december 1930. Bolagets innehav av aktier i
Grängesbergs gruve-a.-b, har sålunda upptagits till 30 mill. kr.
mot 1,9 mill. kr. föregående år. Den nya värderingen
har skett på grundval av medelavkastningen under
senaste tioårsperiod och motsvarar en kapitalisering av
denna efter 8 %. Malmtillgången i Grängesberg anses
vid nuvarande ärsbrytning vara säkerställd åtminstone
för 80 à 90 år. Mot denna ökning av bokföringsvärdet
svara nedskrivningar till något större belopp. Bl. a. har
styrelsen ansett lämpligt att nedskriva värdet å aktierna
i a.-b. Hematit från 23,6 mill. till 12 mill. kr., vilket
motiveras med det nuvarande läget och särskilt det
förhållandet, att Hematits gruvor äro belägna i främmande
land (Nordafrika) och att bolagets delägarskap i dessa
gruvor icke är tillräckligt stort att vara ensamt
bestämmande i fråga om gruvegendomarnas förvaltning. En
annan stor avskrivning har verkställts beträffande
Stråssa, vars värde nedskrivits med nära 10,5 mill. kr.

Till följd av den långvariga depressionen har
Luossavaara--Kiirunavaara a.-b:s ställning blivit så ansträngd,
att bolaget för närvarande har en bankskuld på ca 40
mill. kr. och en skuld till trafikbolaget på ca 20 mill. kr.,
den sistnämnda huvudsakligen motsvarande icke uttagen
royalty och vinstutdelning.

För upphjälpande av Luossavaarabolagets ställning
har mellan trafikbolaget och staten ingåtts en preliminär
överenskommelse, vilken i dagarna godkänts av
riksdagen, och vilken innebär, att Luossavaarabolagets kapital
ökas med 60 mill. kr. genom utgivande av nya aktier
till ett nominellt värde av 30 mill. kr. och med en
emissionskurs av 200 %. Hälften av beloppet skulle tecknas
av staten och hälften av trafikbolaget, varvid vardera
parten skulle erhålla aktier av samma slag som de
tidigare innehavda.

Avtalet innehåller dessutom bestämmelser, som
innebära en viss mildring av Luossavaarabolagets
förpliktelser gentemot staten, sådana de fastställts i 1927 års
avtal.

<b>Förtöjningsmast för luftskepp.</b> För det amerikanska
luftskeppet Akrons förtöjning utanför hallen användes
en trebent mast, som medelst krypband kan förflyttas
på marken. Mastens topp når 22 m över marken;
avståndet mellan benen är ca 26 m. Två av krypbanden
drivas med en 125 hkr likströmsmotor för 250 V,
monterad på ramverket mellan mastbenen. Drivkraften
överföres till hjulen medelst differentialväxel och ett par
långa drivaxlar. Det tredje bandet, med vilket masten
styres, drives av en 8 hkr likströmsmotor. Masten är
försedd med ett eget kraftverk, bestående av en 250 hkr
bensinmotor, som driver en 125 kW, 250 V
likströmsgenerator och en hjälpgenerator för 18 kW, 250 V.
Generatorn lämnar ström till driv- och styrbandens motorer
samt till en 30 hkr vinsch, som användes för luftskeppets
förhalning till masten. Denna är f. ö. utrustad med
pumpar för bensin och vatten, belysnings- och
signalanordningar m. m.

<b>New Yorks vattenledningsverk</b> tog den 15 mars en ny
pumpstation i bruk, som beräknas kunna fullt tillgodose
det ökade vattenbehovet. Stationen är belägen på södra

stranden av Crotonsjön och har, enligt Power (22 mars
1932), en kapacitet av 680 000 m<sup>3</sup> pr dygn. Vattnet
pumpas från Crotonsjön till en punkt på Catskillakvedukten,
belägen ca 50 m över sjöns medelvattertyta. Akvedukten
från Ashokanreservoaren går under sjön och kommer
upp till ytan ca 500 m från pumpstationen. Huvudledningen
mellan pumpstationen och akvedukten har diametern 1,8 m.

Stationen är märklig icke minst såtillvida, att
byggnadskostnaderna, som beräkandes till 500 000
dollar stannade vid 303 735 dollar.

<b>Värmeisolering i elektriska hushållsugnar.</b> I
VDI-Zeitschrift (9 april 1932) redogöres för försök att
använda aluminiumfolier som värmeisolering i elektriska
bak- och stekugnar, som på senare tid utförts i
Tyskland.<footnote>Om aluminiumfolier som värmeisoleringsmedel se
Teknisk tidskrift 1931, häfte 24, sid. 348.
</footnote> Som bekant beror metallfoliernas
värmeisoleringsförmåga på dessa materials ringa strålningstal,
medan andra isoleringsämnen, såsom kiselgur, glasull
och slaggull, främst förebygga värmekonvektionen.
Aluminiumfolierna ställa sig särskilt fördelaktiga i
användning därför, att strålningstalet ej ändras alltför mycket
genom metallens oxidation. För blank aluminium utgör
strålningstalet 5,2 % och för oxiderad aluminium 7,1 %
av den absolut svarta kroppens strålningstal. Svartoxiderad
koppar har däremot ett ca 20 gånger högre
strålningstal än blank koppar.

Försök hava gjorts att använda aluminiumfolier som
strålningsskydd mellan de dubbla väggarna i elektriska
bak- och stekugnar, varvid det till en början visat sig, att
man därigenom kan ernå en betydande viktbesparing.
I en ugn med totalvikten 15,85 kg utgjordes 4,33 kg av
isoleringsämnets (kiselgur och slaggull) vikt, medan
isoleringen med aluminiumfolier för samma ugn drager
en vikt av endast 726 g om släta folier användas och
35 g, om isoleringen utgöres av skrynklade blad (s. k.
knitterfolier).

Jämförande försök angående totala värmeförlusterna
vid ugnar med olika isoleringsmaterial visade, som
väntat var, att de olika isoleringsmaterialen inverka
mycket olika på ugnens termiska egenskaper. I en
glasullsisolerad ugn stiger temperaturen, på grund av
isoleringsmaterialets ringa värmekapacitet, lika hastigt som i en
ugn, isolerad med aluminiumfolier, men sluttemperaturen
ligger 15 à 20 % lägre vid deri glasullsisolerade
ugnen. I en med kiselgur isolerad ugn stiger
temperaturen däremot långsamt, vilket ju är en praktisk
olägenhet, men eftervärmen håller sig länge.

Rangordningen mellan de olika isoleringsmaterialen
har befunnits vara följande: ingen isolering, glasull,
släta folier i två skikt, knitterfolier i två, tre och fyra
skikt, kiselgur med slaggull, släta folier i tre skikt.
Bästa resultatet erhölls med släta folier i fyra skikt.
Ordningsföljden har fastställts genom uppmätning av
den energi som åtgår för bibehållandet av en viss
ugnstemperatur. Att öka knitterfoliernas antal över tre
medför ingen förbättring, emedan man då ökar
beröringspunkternas antal och därmed den direkta
värmeledningen. Vid släta folier stiger isoleringsförmågan med
varje nytt skikt, men systemet med fyra skikt anses
ställa sig ekonomiskt fördelaktigast.

<b>Teknologföreningens restaurant,</b> vilken alltsedan
eldsvådan i fjol måst hållas stängd, öppnas åter tisdagen den
3 maj i moderniserat och utvidgat skick. Lokalerna, som
fylla de högsta anspråk på komfort och hemtrevnad,
rymma ca 100 spisande gäster.

För restaurantrörelsens bedrivande har föreningen
lyckats förvärva en så kvalificerad kraft som fru Sara
Wård, som tidigare förestått Blå Portens och
Mosebacke restauranter.

Restauranten kommer att servera lunch och middag
å tiderna resp. 11,30--14 och 16,30--20. Priserna måste
betecknas som synnerligen facila: lunch med smör, ost,
sill, en assiett varmrätt och kaffe kostar kr. 1:25; den
större lunchen med litet smörgåsbord och för övrigt
samma agremanger betingar kr. 1:60. För middag med
smör, ost, sill, varmrätt och dessert utgör priset kr.
1:50; för 2:-- kr. får man dessutom smörgåsbord.
Stamgäster erhålla genom kupongsystem en avsevärd
reducering i de förut låga priserna.

För restaurantlivets högre lyftning har föreningen
dessutom anordnat en ovanför matsalen belägen
takterrass, varifrån man har utsikt över Riddarfjärden och
Mälaren ända bort till Kungshatt.

Föreningen har sålunda icke skytt några
ansträngningar i syfte att till det rätta fadershuset återkalla
sina till främmande köttgrytor förskingrade ledamöter.

<b>Iron and Steel Institute</b> håller sitt årsmöte i London
den 5 och 6 maj 1932, varvid ett stort antal ämnen bliva
föremål för diskussion. Bl. a. kommer en av institutet
samt National Federation of Iron and Steel
Manufacturers tillsatt kommitté att avgiva rapport angående
heterogeniteter i stålgöten. På programmet stå
dessutom ämnen som havsvattnets inverkan på mjukt stål,
masugnspraktik, egenskaper hos kiselmanganstål,
nitrerat stål och gjutjärn, Greenawaltprocessens senaste
utveckling och manganens förhållande i den sura
martinprocessen samt en del metallografiska spörsmål, såsom
järn-aluminium-legeringars rymdstruktur och
omvandlingen austenit --><-- perlit.

I anslutning till årsmötet hållas i samarbete med
lokala ingenjörssammanslutningar möten i Birmingham
den 12 maj, i Swansea den 17 maj, i Middlesbrough den
23 maj och i Sheffield den 27 maj, vid vilka en del av
årsmötets diskussionsämnen upptagas.

Iron and Steel Institutes höstmöte hålles i London
den 13--15 september samtidigt med Institute of Metals'
sammankomst.

Närmare upplysningar om mötesprogram, diskussionsämnen
m. m. kunna av intresserade inhämtas å Svenska
teknologföreningens kansli.

<b>Reseberättelser.</b> Följande reseberättelser hava
inkommit till tekniska högskolans bibliotek, där de finnas
tillgängliga för intresserade: <sc>Kjell Bengtsson,</sc>
Reseberättelse över studieresa under tiden 5 okt. 1930-29
sept. 1931 i Tyskland, Tjeckoslovakien, Österrike,
Frankrike, Belgien och Danmark för bedrivande av biotekniska
studier vid högskolor och industrianläggningar med
speciell hänsyn till bryggerikemi och -teknologi. 4:o. 64 sid.
(maskinskr.), 12 handrit. textfig. -- <sc>Stig Kjellstrand.</sc>
Berättelse över en resa till Tyskland, Tjeckoslovakien
och Österrike sommaren 1931 för studier av de
textilindustriella förhållandena. 4:o. 37 sid. (maskinskr.),
16 fotogr., 2 handrit. textfig.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

En rallares levnadsminnen,</b> av S. M. Svanbäck. Pris
2 kr. Tidens förlag.

Arbetarnas kulturhistoriska sällskap har startat med
bl. a. den mycket lovvärda avsikten att publicera
arbetarememoarer, som äro av mera allmänt intresse. Som
nummer fyra i raden kommer den bok, vars titel läses
här ovan.

Författaren till dessa rader har icke läst de tidigare
banden men måste konstatera, att den här omnämnda
boken är av mycket stort intresse. -- Svanbäck är, som
många andra gamla rallare, kronobergare, född år 1855 i
närheten av Växjö, yngst av 11 syskon. Han blev


rallare vid 17 års ålder år 1872 genom anställning vid det
då pågående banbygget Växjö--Karlskrona. Efter
diverse gästspel vid S. J. B., B. J. och Norsholm--Västerviks
järnväg kom han år 1878 till Norrland och
Jämtländska tvärbanan. Han har sedan som förman för
mycket stora arbetslag medverkat vid de flesta byggena
i Norrland och slutade sin rallarebana år 1928 vid
centralstationens ombyggnad i Stockholm efter att närmast
förut hava medverkat vid dubbelspårsanläggningarna
såväl vid Stockholm som Göteborg. Han erhöll mot
slutet av sin period vid S. J. flera utmärkelser och njuter
nu en välförtjänt vila efter ett ovanligt strävsamt liv.

Boken giver i lättläst och god form en massa
intressanta glimtar både från det karga livet i Småland
under författarens barndom och alla de trakter av landet,
där han sedan arbetade som järnvägsbyggare. Då han
växte upp, var det i bygden skick och bruk, att
tröskning -- i vilken även minderåriga pojkar deltogo --
pågick mellan kl. 3 och 8 på morgnarna, innan dagens
egentliga arbete började! Prästerskapets stora makt
då och långt senare illustreras bl. a. med ett omnämnande
av att, då Svanbäck från Norrland skrev till sin
hemsocken för att få nytt frejdebetyg, uppmanades han
till svar att rtfsa ned de 100 milen till hemsocknen för
att förhöras i sin kristendomskunskap. Man har nästan
svårt att förstå, att en så benhård formalism verkligen
kunde existera. -- Om norrlänningarna har Svanbäck i
stort sett välvilliga och, såvitt anmälaren kan förstå,
träffande omdömen. Han konstaterar, att förhållandet
mellan ortsbefolkning och rallare vid S. J. B., tack vare
den goda disciplin som hölls vid byggena, i allmänhet
var mycket gott. Det dåliga anseende, som förr i tiden
i en del trakter häftade vid rallarenamnet, var föranlett
av somliga rallares uppförande vid de enskilda byggena.

Boken har sitt främsta värde och intresse för
byggarna som skildring av arbetsförhållandena vid
järnvägsbyggena under de mer än 50 år, som Svanbäck hade
anställning där. Dessa år omspänna bl. a. förändringen
från 12 till 8 timmars arbetsdag och även en kanske lika
betydelsefull förändring, den att omsorgen om
arbetarnas själar, uttryckt i korum och morgonbön, slopades
och i stället övergick till en smula mera omsorg om
deras materiella välbefinnande i form av bättre
barackbyggnader, resemöjligheter m. m. dyl. En hel del
prestationssiffror, ackordspriser etc. göra boken ännu
mera värdefull för de som intressera sig för dessa
detaljer. Boken inrymmer givetvis även skildring av
äventyr på byggnadsplatserna med skenande tåg, rasande
ställningar m. m. dyl. Som den verkligt kärnfriske
smålänning han är har dock Svanbäck alltid klarat sig.

Det hör till pjäsen, att han varit erbjuden flera fasta,
lugna anställningar, men föredragit att stanna vid det
oroliga, flackande rallarelivet. Denna säregna längtan
till ödemarken med dess kamp mot naturkrafterna
kanske icke fullt kan förstås av andra än de som erfarit
den. -- Boken är alltså läsvärd för alla tekniskt
intresserade och mycket intressant för byggare, speciellt de
som arbetat i Norrland. Den väcker önskan efter en
beskrivning av de norrländska byggenas bedrivande
sedd från befälssynpunkt, och, som Svanbäcks, mera
personligt färgad än de i och för sig utmärkta
byggnadsbeskrivningarna över de norrländska banbyggena.
En givande arbetsuppgift för någon av våra gamla
byggare i disponibilitet! <tab><tab><tab><tab><i>G. Traneus.</i>

<b>Framgångens män,</b> av <sc>Harry Kolare.</sc> Hermods
förlag, Malmö. Pris 3 kr.

En viss del av veckopressens, boulevardtidningarnas
och de många memoarförfattarnas hänsynslösa
blottställande och presenterande i illustrerad form av
privatpersoners förtjänster och fel, levnadsöden och
heminredningar m. m. m. m. är en tidsföreteelse, som för en
kritiskt inställd person är enbart osmaklig, tillställt som
dessutom alltsammans oftast är för den snöda vinningens
skull -- dock ej till den blottställdes förmån. Men --
vederbörande veta, vad publiken vill ha, eller kanske
snarare, man retar på ett finurligt sätt aptiten på folk,
så att de begära mera. Att boken "Framgångens män"
har någon mission att fylla, är möjligt, och att den i
huvudsak står på ett annat plan än det, som ovan
berörts, är säkert.

För någon tid sedan gavs en radiopjäs, som hette
Kapten Nut, och som i utomordentligt koncentrerad
form klarlade, att om en person sättes upp som hjälte,
föregångsman och ideal, så låt honom behålla sin gloria
och skriv böcker om honom och res statyer över honom
-- även om han vid en historisk-kritisk granskning
egentligen närmast bör karakteriseras som bov, vilken,
för all del, bättrar och omvänder sig och gottgör vad
han brutit. Därvid givetvis icke sagt, att någon av det
20-tal personer, som redaktör Kolare på några sidor
sökt skildra, skulle visa sig egentligen vara en "Kapten
Nut". Tvärtom, de representanter för vetenskap,
industri, handel och allmän tjänst, som förf. i korta
biografier skildrat, äro säkert alla redbare svenske män,
men om det för dem personligen kan vara hugnesamt aft
se sig mer eller mindre närgånget skildrade från
torparpojkar till kungar i sina riken är väl tvivel
underkastat.

Porträtterandet av näringslivets män i reportageform
har en tid nu varit på modet, och det är ungefär samma
personer, som det är frågan om, varför variationerna
icke kunna bli så synnerligen stora. Det är ofta den
nutida formen för den gamla sagan om den enkle
svinaherden, över vilken guldet och äran regnar, men det kan
bli för mycket av sagor, antingen de äro diktade eller
sannsagor. Om ungdomen behöver förebilder och
därom äro väl de flesta ense, så giv dem sådana. Målet,
som man syftar till, att väcka ungdomens håg för
arbete och förståelse för dettas betydelse för framgång i
livet och att bibringa dem känslan av, att det gäller att
göra det omöjliga möjligt, det målet är riktigt. Det är
dock av största vikt att också finna den riktiga formen,
och det är tydligtvis långt ifrån lätt. <tab><tab><tab><i>T. A.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Skånska ingenjörsklubben</b>
höll den 11 mars under ordförandeskap av direktör
H. M. Molin ett talrikt besökt sammanträde på
Kungsparkens restaurang i Malmö. Styrelsen hade till
ordinarie medlemmar av klubben invalt civilingenjörerna
Ivar Elmer, Göte Ernerot och Teodor Wintzell,
doktoringenjören Lennart Forsén samt disponenten John
Winslow. Åt ordföranden hade styrelsen uppdragit att
representera klubben vid Svenska teknologföreningens
årsmöte den 17--18 mars. Till Dansk Ingeniørforenings
40-årsjubileum den 1 mars hade ett lyckönskningstelegram
avsänts.

Driftsingenjören vid a.-b. Aerotransport Karl Henrik
Larsson lämnade ett med ljusbilder illustrerat
meddelande om "Fokker F12, det nya trafikflygplanet på
expressrouten Malmö--Amsterdam". Talaren erinrade
om att nämnda flygroute, som öppnats 1925, från och
med 1931 insatt en s. k. super express, som icke
mellanlandar i Hamburg. Genom hangarbranden på Bulltofta
1931 hade en äldre Junkermaskin gått förlorad. Att
en Fokker valdes som ersättare berodde huvudsakligen
på de goda erfarenheter, som vunnits med en dylik
maskin under fjolårets expresstrafik. Det nya
flygplanet går sedan den l mars varje dag sträckan
Malmö--Amsterdam och skall fortsätta därmed till årets
slut. Det kan betecknas som en av de mest
ultramoderna trafikflygmaskiner i världen. Drivkraften är
tre Pratt & Whitney Wasp-motorer om vardera 420
hästkrafter, försedda med elektrisk startanordning.
Denna består av ett litet svänghjul, som medelst en

elektrisk motor bringas upp i 10 000 varv per min. och
därefter genom sin rörelseenergi drager i gång
förbränningsmotorn. Startbatteriet laddas av en
generator, som drives av den mittersta förbränningsmotorn.
Varje motor har 9 cylindrar i stjärnformig placering.
På sidomotorerna äro cylindertopparna omslutna av en
plåtring, s. k. Townend-ring, som minskar luftvirvlarna.
Denna anordning medför en hastighetsvinst om 10
km/tim. För samma ändamål äro löphjulen omgivna
av strömlinjeformade kåpor, varigenom ytterligare 5
km/tim, ernås. Maximihastigheten är 235, medelhastigheten
200 km/tim. Resan Malmö--Amsterdam tar 3
tim. 40 min. Propellernaven äro av stål, bladen av
duraluminium. Vingen har 23 m spännvidd och är helt av
trä. I vingens mittparti ligga bensintankarna, som äro
av 2 mm aluminiumplåt och till antalet tre, rymmande
sammanlagt 2 000 liter. Flygkroppen hänger vid vingen
medelst 4 bultar. Den har ett skelett av stålrör och är
klädd med linneduk, struken med cellulosalack. Golvet
är av trä. För stilen i salongsinredningen svarar
arkitekten Lindström. Ljuddämpning ernås medelst
korkmattor och vaddbeklädnad. I taket är som dekoration
inlagd en karta över routen. Belysningen lämnas av
9 st. 20-wattslampor. Uppvärmningen sker med
varmluft, som får sitt värme från mittelmotorns avgasrör.
Platser finnas för 14 passagerare. Toiletten är
utrustad med tvättvattenstank och kan även i övrigt tävla
med motsvarande inrättning på en 1:sta klass
järnvägsvagn. På marken uppbäres maskinen av ett
hjullandningsställ med två stora löphjul, lagrade i
rullager och försedda med tryckluftbromsar. Stjärten
uppbäres av ett mindre hjul, monterat i en vridbar gaffel.

Aftonens huvudföredrag hölls av docenten vid Lunds
universitet filosofie doktorn Assar Hadding om
"Järnmalmer i Skånes jordlager". Den sedan gammalt
kända förekomsten av järnhaltiga mineral i samband
med stenkolsfyndigheter hade redan tidigt givit
namnet "järnhaltig sandsten" åt vissa i Skåne funna
bergarter. Talaren hade analyserat några prov på dylik
sandsten och därvid i vissa fall funnit, att sanden helt
saknades och att provet sålunda bestod av järnmalm.
Fyndorten var Fyledalen vid Malmö--Simrishamns
järnväg, särskilt sträckan mellan stationerna Eriksdal
och Högestad. Malmen träffades på 0,5 m djup. Den
har avsatt sig på bottnen av ett hav, och lagerseriens
huvudmassa utgöres av sandsten. I denna äro
inlagrade skikt av siderit- och oolitmalmer. Lagren stå nu
å kant, så att malmförekomsterna kunna följas lodrätt
neråt, till vilket djup är givetvis omöjligt att säga.
Lagerseriens totala mäktighet, som mätes i horisontal
led, är 6 mil. Mellan sandstenslagren och de renare
malmskikten finnas övergångsformer av malm med
inblandning av sand. Vissa skikt innehålla synnerligen
rent järnkarbonat, i andra förekommer järnsilikat.
Såsom bindemedel mellan dessa i kornform uppträdande
mineral förekommer även hematit. Av talaren utförda
analyser visade järnhalter av 31--34 % i malmskiktens
utkanter och 34,8--36,5 i mitten. Dessa siffor placera
den skånska malmen i nivå med de lothringska
minettmalmerna och de engelska clevelandmalmerna.
Mindre avvikelser föreligga i fråga örn halten kalk och
kiselsyra. I vad mån detta kan inverka på malmens
användbarhet i masugn är icke utrett. Transportförhållandena
synas icke vara avskräckande, då avståndet
till Ystads hamn är endast 15 km och sjöfrakten till
masugnarna i Westphalen torde ställa sig relativt billig.
Som jämförelse nämndes, att huvudparten av de
lothringska malmerna transporteras 250 km på järnväg.
Föredragshållaren hade sökt uppskatta de skånska
malmernas mängd. På grund av de ofullständiga
undersökningarna kunde resultatet endast bli mycket
approximativt. Det skulle dock flytta upp Sverige från
dess nuvarande 3:dje plats i Europa såsom
järnmalmsland till nivå med Frankrike, som intager 1:sta
platsen. Intet land skulle inom ett så begränsat
område som det skånska äga en sådan järnmängd. Om
möjligheterna att ekonomiskt utnyttja densamma ville
talaren icke yttra sig.

Efter förhandlingarna följde supé och samkväm med
tal och sång. Marindirektör A. Grimberg sjöng solo
med ackompanjemang av civilingenjören V. Månsson.
<tab><tab><tab><tab><tab><tab><tab><tab><tab><i>F. M.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, samt <b>Ingenjörsvetenskapsakademien</b>
inbjuda gemensamt till en konferens i
likriktarfrågan, i Ingenjörsvetenskapsakademiens lokal,
Grevturegatan 14, 1 tr., tisdagen den 3 maj 1932. <sp>Program:</sp> Kl.
15,30. Diplomingenjören <sp>A. Danz,</sp> Baden, Schweiz: <i>"Der
Quecksilberdampfgleichrichter und seine Anwendungen in
der Zukunft",</i> föredrag med ljusbilder och ev. film. Kl.
17,45. Subskriberad middag. Kl. 19,30. Fortsättning av
föredraget, åtföljd av diskussion. -- Samkväm

Konferensen avser att giva en överblick över
utvecklingsmöjligheterna hos den nya teknik, som är baserad på
användningen av styrgaller hos kvicksilverlikriktaren.
Sålunda behandla föredragen bl. a. skydd mot baktändningar,
spänningsreglering, automatisk överströmsutlösning i
likströmsnät, frekvensomformning, asynkron parallelldrift av
kraftnät, varvtalsreglering hos banmotorer för växelström etc.

<b>Avdelningens för Skeppsbyggnadskonst</b> ordinarie
vårsammanträde äger rum i Stockholm å restaurant Rosenbad
lördagen den 7 maj 1932 kl. 3 e. m. <sp>Program:</sp> 1) Val
av justeringsmän. -- 2) Årsberättelse för år 1931. --
3) Redogörelse för Skeppsbyggarnas hjälpfond. -- 4)
Inkomna skrivelser m. m. -- 5) Inval av nya medlemmar. --
6) <i>"Några erfarenheter rörande tankfartygs konstruktion
och underhåll",</i> föredrag av överingenjör <sp>Folke Seldén.</sp>
-- 7) <i>"Om ankare och ankarkätting",</i> föredrag av
mariningenjör <sp>G. Hartzell.</sp> -- Efter sammanträdets slut
(beräknad tid kl. 6 e. m.) serveras gemensam middag å
restaurant Rosenbad.

Tillfälle är berett för avdelningens medlemmar att
närvara vid Sveriges allmänna sjöfartsförenings årsmöte
tisdagen den 10 maj 1932 kl. 10 f. m. å Jernkontorets lokal
samt att deltaga i nämnda förenings subskriberade middag
samma dag kl. 7 e. m. å Hasselbacken (smoking eller
rock). Pris kr. 12:--. Anmälan till nämnda middag torde
senast den 7 maj insändas till Sveriges allmänna
sjöfartsförenings sekreterare, Klippgatan 4, Stockholm.

<b>Tekniska föreningen i Hälsingborg</b> sammanträder i
Hotel Continentals festvåning i Hälsingborg lördagen den
23 april 1932 kl. 7 e. m. 1) Allmänna ärenden. -- 2)
<i>"Byggnadsstadgan och stadsplanelagen."</i> Föredrag av
stadsplanedirektör <sp>Albert Lilienberg,</sp> Stockholm. --
3) Supé. Pris 5 kr. (stort smörgåsbord, småvarmt,
pilsner, kaffe och servis). -- 4) Förevisning av en
byggnadsfilm tagen vid uppförande av nybyggnad i Aalborg för
danska spritfabrikerna. Filmen är välvilligt ställd till
förfogande av A/S De Danske Spritfabrikker och beledsagas
av orienterande upplysningar av Sekretser <sp>S. A. Holbæk.</sp>
-- 5) Skioptikonbilder från Mussolinis Rom, visade
av stadsplanedir. Lilienberg.

<b>Tekniska föreningen i Karlskrona</b> högtidlighåller sitt
25-årsjubileum vid allmänt sammanträde på Stadshotellet i
Karlskrona, lilla salen, onsdagen den 27 april 1932 kl. 19,30
enligt följande: Allmänna ärenden. -- <i>"Föreningens
25-åriga verksamhet samt kort redogörelse över industrien i
Blekinge".</i> Föredrag med ljusbilder av ingenjör <sp>Nils
Lindbäck.</sp> -- överlämnande av hedersledamotsdiplom. -
Sittande supé. Pris för supé (inkl. brännvin, pilsner, två
sorters vin, kaffe och servis 7 kr.). -- Smoking.


</chapter>
<chapter name="TEKNISK TIDSKRIFT
HÄFT. 18 ÅRG. 62 30 APRIL 1932">
<h1>TEKNISK TIDSKRIFT</h1>
<h2>HÄFT. 18 ÅRG. 62 <tab>30 APRIL 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Svensk-dansk Jernbanebygning i Tyrkiet, av ingenjör Per Kampmann. -- Tidskriftsnytt inom
mekaniska och elektriska facken. -- Elektricitetskongressen i Paris juli 1932. -- Några vägar för
tillgodogörandet av den tekniska pressen, diskussion. -- Notiser. -- Litteratur. -- Tekniska föreningar. --
Sammanträden.

</chapter>
<chapter name="SVENSK-DANSK JERNBANEBYGNING I TYRKIET.">
<h2>SVENSK-DANSK JERNBANEBYGNING I TYRKIET.</h2>
<poem>De stora järnvägsbyggnader som för
närvarande pågå i Turkiet under ledning av
skandinaviska ingenjörer ha tilldragit sig
stor uppmärksamhet och följas med stort
intresse i de nordiska länderna. En av
ledarne, ingenjör <b>Per Kampmann,</b> lämnar
här i anslutning till ett föredrag inför
teknologföreningen en redogörelse för
överenskommelsen med turkiska regeringen och för
arbetenas allmänna organisation och
bedrivande. Artikeln fortsattes i ett följande
nummer. Senare skall redogöras för de
svenska leveranserna av rullande materiel.
</poem>
Den nuværende tyrkiske Republik blev dannet i
Aaret 1922, efter at det gamle Sultanrige var
brudt sammen. Det vil erindres, at Konstantinopel
og store Dele af det tyrkiske Rige blev besat af de
Allieredes Tropper efter Fredsslutningen i 1918.

Efter at Tyrkiet saaledes var besat af fremmede
Tropper, og dets Militsermagt paa denne Maade
fuldstændig blev udslettet, kom den græske Invasion.
Man forsøgte sig med at slutte en Fred i Sèvres i
Aaret 1920, men Fredsbetingelserne var saa
forfærdelige for Tyrkiet, at det faktisk udslettedes som en
selvstendig Nation. Den allerede fra Verdenskrigen
kendte General Mustafa Kemal Pacha rejste da
Befolkningen til en Kamp dels mod Grækerne og de
allierede Magter og dels mot Sultanmagten. Det
lykkedes ham at drive Grækerne ud og at tvinge de
Allierede ved Freden i Lausanne 1924 til at
anerkende det nye Tyrki. En Bedrift som
Verdenshistorien næppe nogensinde har set Mage til.

Ved Fredsslutningen i Lausanne opnaaede Tyrkiet
fuldstændig Uafhängighed, men Kemal Pacha gik
klogt med til at begrænse Tyrkiet til det
egentlige Tyrki, idet han gav Afkald paa alle de gamle
Besiddelser, som det gamle Tyrki var Ejer af, men
hvor Befolkningen ikke var tyrkisk. Det nye Tyrki
bestaar saaledes i al väsentligt kun af selve
Lilleasien, den europeiske Del af Tyrkiet er kun ringe.
Hovedstaden, som tidligere havde været Konstantinopel,
blev flyttet ind til Angöra, hvor Regeringen
saaledes sidder i Tyrkiets Hjerte.

Efter i Begyndeisen at have haft vekslende
Ministerier koncentreredes Magten i Tyrkiet med Ismet
Pacha som Premierminister, og denne er den Dag i
Dag Chef for Regeringen og har, sammen med Kemal
Pacha, eller Gazien som han kaldes, Æren for den
enestaaende Udvikling dette Land har gennemgaaet
siden 1924. Det vil være bekendt, hvordan Kemal
Pacha og Ismet Pacha har gjort alt for at modernisere
Landet: Fez'en blev afskaffat, Flerkoneriet blev
afskaffet, Religionen, som spillede en meget stor Rolle
i det gamle Sultanrige, blev adskilt fra Statsmakten,
saaledes at Religion nu er en Privatsag. I den Tid vi
har opholdt os i Tyrkiet, har de afskaffat de gamle
arabiske Bogstaver og indført de latinske.
Altsammen Forholdsregler, som maaske nu, da de er
overstaaet, for en Fremmed ikke lyder af saa meget, men
den, som kender til Forholdene i Orienten, forstaar,
hvor dybt disse Reformer har grebet ind i hele
Landets Liv og hvor dristige de var.

Een af de Opgaver, den nye Regering stråks tog
fat paa med hele sin Energi, var Forbedringen af
Kommunikationsvsesenet og i første Række en
Udvidelse af Landets Jernbanenet. Det nuværende
Tyrki er omtrent 1 1/2-Gang saa stort som Frankrig,
men er, navnlig i den østlige Del af Lilleasien, meget
pauvert forsynet med Jernbaner. Kemal Pacha vilde
derför først og fremmest søge at gøre sit Rige til
en National Enhed og knytte Riget sammen med den
nye Hovedstad som Centrum ved Hjælp af
Bygningen af nye Jernbaner, og Anlæget af en Havn.

Saaledes laa Forholdene, da Forhandlingerne om
vor Kontrakt tog sin Begyndelse i 1926:

Paa Foranledning af Minister Wallenberg, som paa
den Tid var Sveriges Minister i Konstantinopel, tog
Direktør Gunnar W. Andersson fra Lokomotivfirmaet
Nydqvist & Holm a.-b., Trollhättan, paa Besøg i
Tyrkiet, for at forsøge at sælge Lokomotiver til de
forestaaende Udvidelser af Jernbanenettet. De første
Forhandlinger med den tyrkiske Regering drejede
sig udeltikkende om Leverancen af Lokomotiver og
Jernbanevogne, men Tyrkerne knyttede Leverancen
af dette rullande Materiel sammen med Kravet om
Bygningen af selve Jernbanerne. Da Lokomotivfirmaet
Nydqvist & Holm jo ikke kunde paatage sig
selve Udførelsen af Jernbaneanlaegene og Havnen,
henvendte Firmaet sig i Oktober 1926 til de to danske
Firmaer Saabye & Lerche, København, og mit Firma
Kampmann, Kierulff & Saxild, og denne Henvendelse
resulterede i, at man besluttede sig til at danne en
svensk-dansk Gruppe, som skulde forhandle videre
med Tyrkerne og se at faa Kontrakten i Stand.

Forhandlingerne med Tyrkerne resulterede i, at
Kontrakten blev imderskrevet den 7 Februar 1927.
Kontrakten omfattede Bygningen af 2 Jernbanelinier
paa en samlet Længde af ca. 1 100 km, nemlig: Linien
Angora--Eregli og Linien Fevzipasa--Diarbekir,
Bygningen af en Havn i Eregli ved Sortehavet, samt
Levering af 100 Lokomotive og 1 500 Jernbanevogne.
Kontrakten evaluerede disse Ydelser till 55 Millioner
Dollars.

Samarbejdet indenfor Gruppen var ordnet saaledes,
at Nydqvist & Holm fra sine Værksteder i Trollhättan
skulde levere det rullende Materiel, medens de 2
danske Firmaer skulde lede Udførelsen af selve
Jernbanerne og Havnen i Tyrkiet; altsammen for fælles
Regning, saaledes at de enkelte Parthavere indenfor
Gruppen deltog i eventuel Gevinst eller Tab. Den
øverste Ledelse af Foretagendet blev lagt i Hænderne
paa et Førtroenderaad, hvori der sidder
Repræsentanter for de tre Firmaer. Ordstyreren er og har fra
første Dag været Øversteløjtnant Nyström, som
ligeledes er Ordstyrer i Nydqvist & Holm. Ledeisen af
Gruppens Arbejde i Tyrkiet blev lagt i Hænderne paa
Ingeniør Saxild og mig.

Een af Paragraferne i Kontrakten med Tyrkiet gik
ud paa, at vi inden et Aar skulde forelægge Projekt
og Overslag (Kostnadsförslag) for alle de 1 100 km
Bane og for Havnen i Eregli. Selve Bygningen af
Banerne skulde ifølge den første Kontrakt vsere
avsluttet inden Udgangen af 1932, altsaa paa 5 Aar
inklusive det. der var levnet os til Projektering af
Banerne. Vort Arbejde har derfor ganske naturligt delt
sig i to Afsnit, nemlig: Forarbejderne og selve
Udførelsen af Arbejdet, hvilke to Afsnit jeg herefter skal
gaa over til at omtale ganske kort:

<b>Forarbejderne.</b>

Ved Kontraktens Underskrift i 1927 stod vi altsaa
først og fremmest overfor den Opgave indenfor et Aar
at skulle af levere et fuldtud færdigt Projekt og
Kostnadsförslag til 1 100 km Jernbane og til Bygning af
en Havn. Som allerede nævnt fandtes der intet Kort
at gaa fremefter, men vi fik fra Tyrkerne udleveret
nogle Oversigtskort, som angav de vigtigste Punkter,
Banerne skulde berøre. Det var derefter nødvendigt
at foretage en fuldstsendig Kortlægning af de
Strækninger, det drejede sig om, for at kunne udføre
Projekterne, idet det viste sig, at man intet kunde
basere paa de nævnte Oversigtskort, hvorpaa der f.
Eks. fandtes en Fejl paa 30 km i Afstand mellem 2
Byer. Det var saaledes en mägtig Opgave vi havde
for os: at projektere 1 100 km Bane i et ukendt
Terræn, i et Land, hvis Sprog man ikke kunde tale, og
hvor store Strækninger var fuldkommen Ødemarker
uden Vej eller Sti.

Umiddelbart forinden Kontraktens Underskrift var
Baron Lerche taget til Konstantinopel med de første
fire Ingeniører (2 svenske og 2 danske). Fjorten
Dage efter ankom j eg selv til Tyrkiet med de første
50 Ingeniører, som var blevet engageret i Løbet af
ganske faa Dage.

Det første Arbejde bestod i at skaffe Instrumenter
og Teltudstyr til Ingeniørerne. Samtlige Virksomheder
i Konstantinopel, som blot havde det mindste
Kendskab til at lave Telte blev derfor sat i Arbejde.
Foruden Teltene skulde man sørge for Madvarer,
Konserves, Redskaber osv. osv. til Livet i Felten.
Medens disse Forberedelser stod paa i Konstantinopel,
voksede stadig Skaren af de Ingeniører, der
ankom fra Norden, og allerede i de første Dage af
Marts, altsaa knap 4 Uger efter Kontraktens
Underskrift, rejste de første 70 Ingeniører ud i Lilleasien
for at begynde Arbejdet. Inden Afrejsen var de
blevet inddelt. først i saa og saa månge Ingeniører til
hver af de to Jernbanelinier, og dernäst i 5 Sektioner
paa hver af Linierne under Ledelse af hver sin
Sektionschef.

For Nordliniens Yedkommende gik man frem paa
den Maade, at den paagældende Overingeniør rejste
fra Konstantinopel med Damper til Sortehavet, og her
blev han landsat paa den aabne Kyst med alle sine
Ingeniører og Telte og Grejer. Han var ledsaget af
en tyrkisk Ingeniør, som reprsesenterede Regeringen,
og hele Staben red saa Banelinien igennem, idet
Overingeniøren, efterhaanden, som de kom frem, placerede
en Sektionschef med hele sit Personale for hver ca.
100 km. Da Overingeniøren 6 Uger senere naaede
frem til Angora var saaledes samtlige Ingeniører sat
af paa deres Pladser, Linierne undersøgt i grove
Træk og alle Folkene i fuld Virksomhed.

Sydlinien blev sat lidt senere igång, men var dog
allerede i fuld Virksomhed i Begyndeisen af April
Maaned 1927.

En Opmaalingssektion bestod af Sektionschefen,
4/6 Ingeniører, forskellige tekniske Hjsælpere. en Læge
og en Snes tyrkiske Arbejdere, som alle boede i en
Teltlejr, der blev rykket frem, efterhaanden som
Arbe j det gik fremad. I Begyndeisen var det
nødvendigt at have Tolke med ved alle Sektionerne, men
det var forbavsende saa hurtigt Ingeniørerne Iserte
at gøre sig forstaaelig paa tyrkisk, ligesom månge af
de tyrkiske Arbejdere lærte svensk eller dansk, eller
rettere en Slags kombineret skandinavisk Sprog.
Foruden denne Besætning var der tildelt hver
Sektion en Gendarm, som skulde garantere Sektionens
Sikkerhed mod Røveroverfald.

Det vilde føre for vidt at komme ind paa nasrmere
Omtale af de forskellige Opmaalingsmetoder. vi
anvendte, men jeg skal blot i Korthed nævne, at man,
efter at Linierne var gaaet igennem med Barometer
og den rent forelobige tracé fastslaaet i sine groveste
Hovedtræk, blev der foretaget Tachymetermaalinger.
som gav det nøjagtige Detailkort over den Strækning.
Linierne skulde passere. Bredden af disse Detailkort
varierede efter Terrænets Art. Det er klart, at der
månge Steder blev Anvendelse for Opmaaling af
Mængder af Varianter, men i al Almindelighed kan
det siges, at Kortene omfattede en Strækning paa
4/500 m Bredde.

Maaleresultaterne blev om Aftenen og om Natten
optegnet hjemme i Teltene, og efterhaanden som
Tegningerne blev færdige, sendtes de ind til Stamboul,
hvor vi havde lejet Kontorer, og hvor vort Personale
i Mellemtiden var vokset til en ca. 100 Mand, dels
vore Ingeniører og dels Korrespondenter, Handelsfolk
etc. etc. Som et Kuriosum kan det nævnes, at
der paa Kontoret taltes ialt 18 Sprog. Paa Kontoret
i Stambonl blev saa Kortene reentegnet, og Projektet
til Linieføring definitivt fastslaaet. Det kan
beærerkes, at vi paa dette Tidspunkt beskseftigede en 130
Ingeniører hvoraf ca. 50 var Skandinaver.

De vanskeligo Strækninger af Opmaalingen blev
udført ved Stereofotogrametri, ialt blev ca. 140 km
opmaalt efter denne Metode. Det lykkedes i Løbet
af 1927 at fuldføre Opmaalingerne for smaa 1 000 km.

Da Vinteren 1927/28 kom. blev saa godt som alle

Ingeniører udefra Anatolien kaldt ind til Stamboul,
hvor alle Mand herefter gik i Gang med Udarbejdelsen
af Overslag til Banerne paa Basis af de saaledes
fuldførte Projekteringer.

Det vilde tage for lang Tid at komme ind paa
Detailler angaaende, hvordan disse Overslag fuldførtes,
men Resultaterne har vist sig i bemærkelsesværdig
høj Grad at stemme med de Resultater, som senere er
fremkommet, efter at Banerne er bygget. I
Begyndeisen af Foraaret 1928 kunde vi saaledes overgive
til den tyrkiske Regering Projektet og Overslaget til
Banelinierne, i fuld Overensstemmelse med hvad der
var forlangt af os i Kontrakten.

<b>Ændring af Kontrakten.</b>

Medens vi saaledes fuldt ud naaede at faa udarbejdet
disse Projekter og Overslag i den meget korte
Tid, som var levnet os ifølge Kontrakten, gav
imidlertid selve Overslaget et Resultat, som i betydelig
Grad afveg fra det, den tyrkiske Regering havde ventet sig.

Som det allerede tidligere er nævnt havde Tyrkerne
skønsmæssigt anslaaet Værdien af hele Kontrakten til
55 Millioner Dollars. I Kontrakten fandtes der
ganske vist Klausuler om, hvad der skulde ske, hvis
Arbejderne blev dyrere eller billigere end dette
skønsmsessigt fastsatte Beløb, men vort Overslag udviste.
at hvis alle de Arbejder skulde udføres, som
Kontrakten omfattede, vilde Totalbeløbet komme meget nær
op ved 100 Millioner Dollars i Stedet for de 55.

Dette Resultat gav Anledning til Vanskeligheder
for os, idet Regeringen ikke mente sig bundet af
Kontrakten, naar Summen blev saa meget større
end forudset. Samtidig hermed blev der fra
Misundere og Konkurrenters Side gjort et stort
Underhaandsarbejde for at faa os slaaet helt ud, og det
var først efter 4 Maaneders spændende og dramatiske
Forhandlinger, at det lykkedes os tilsidst d. 18
August 1928 ät underskrive en ny Kontrakt med
Regeringen.

Den ny Kontrakt blev i alt vsesentligt som den
gamle, blöt blev Arbejdets Omfang skaaret ned,
saaledes ät vi kun skulde udføre Arbe j de for et bestemt
Beløb af 55 Millioner Dollars. Ved denne
Nedskæring faldt Kystlinien Filyos--Eregli bort. Havnen
i Eregli faldt bort, samt Sidelinien paa Nordlinien.
Det rullende Materiel blev fikseret til 7 Millioner
Dollars. For Sydliniens Vedkommende skulde
Endepunktet i Stedet for Diarbekir være den store
Kobbermine Argana Maden, idet dog Sydlinien skulde
bygges saa långt, som de 55 Millioner Dollars maatte
forslaa. Samtidig blev Arbejdsintensiteten sat noget
ned, saaledes at Arbejdernes Fuldforelse skulde ske
i 1934 i Stedet for 1932. <tab><tab><tab><tab>(Forts.)

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
FEBRUARI 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>FEBRUARI 1932.</h3>
<tab><tab><tab><tab><tab><tab><tab>(Copyright.)
En reduktion med väte erfordras ej vid
koboltkatalysatorer för bensinsyntes såsom fallet är vid
nickelkontakter utan de kunna omedelbart behandlas
med syntesgasen. Aktiviteten har ökats dels genom
en ökning av kontaktytan, dels genom uppluckring
av blandningen mellan metall och aktivator (torium).
Utbytet har ökats från 100 till 153 cm<sup>3</sup> per m<sup>3</sup>
biandgas. Kontakterna kunna användas oavbrutet i
två månader. (Brennstoffchemie, h. 4, s. 61.)

Automatisk eldning av ångpannor anordnas ej
blott för den bränslebesparing av omkring 4 %, som
kan ernås utan för vinnande av en del fördelar i
driften, såsom jämn fördelning av belastningen på
alla pannor, anpassning till belastningsvariationerna,
alltid riktiga proportioner mellan bränsle och luft
samt höjning av driftsäkerheten genom tidig
inkoppling av reserv. (Electrical Engineering, h. 2, s. 102.)
I Moskva har byggts ett kraftverk för värmedistribution
till närliggande industriområde, som eldas
med Donetzkol med 6 500 cal/kg värmevärde. Den
garanterade ångtemperaturen 420° kunde ej uppnås
utan endast 380°. Med Moskvakol av 2 500--2 800
cal/kg och 1/3 vatten samt 23 % aska kunde blott
78 % av normal effekt uppnås. Svavelhalten 2,2 à
2,5 % gav anledning till svåra anfrätningar av
ångrören. (Zeitschrift des Vereines Deutscher
Ingenieure, h. 7, s. 156.) Deutsche Gold- und
Silberscheidanstalt, Frankfurt, har systematiskt arbetat
på förbättringar rörande behandling av eldfasta
material för att få dem plastiska. Zirconsilikat är ett
eldfast material, som göres lämpligt genom tillsats
av zirconoxid och silikat och brännes vid 1 600 à
1 700°C. Det har låg utvidgningskoefficient och kan
därför användas för hastiga temperaturvariationer.
Materialet är användbart upp till 1 750°. (Chemical
& Metallurgical Engineering, h. 2, s. 85.)

Sultzers kompressorlösa enkeltverkande
tvåtakts-motor upp till 400 hk använder nedre delen av
cylindern såsom spolpump. En ny typ med större
spolluftmängd har byggts, varvid två extra
elektromotordrivna spolpumpar per sexcylindrig maskin
användas och nu utföres motortypen upp till 800 hk med
två rader spolöppningar. (The Motor Ship, h. 144,
s. 459.) Åtta kolpulvermotorer finnas nu utförda,
varav en encylindrig av Görlitzer Maschinenfabrik, i
vilken kolpulvret inblåses i en förkammare, där
delvis förbränning sker, varefter inblåsning i cylindern
och fullständig förbränning sker. Bränsleförbrukningen
uppgår till 410 g/hkh med användning av
lignit med 10 % aska och 5 000 cal/kg.
Smörjoljeåtgången är 6 g/hkh men härav återvinnes genom
oljeseparator 4,5 g. (The Motor Ship, h. 144, s. 441.) I
cylinderfoder och kolvhuvuden på dieselmotorer
anses det lämpligt att använda vanadinjärn. Norskt

Bremangerjärn håller 0,7 % vanadin jämte titan, det
senare för att skydda vanadinet i kupolugnen.
Draghållfastheten uppgår till 30 kg/mm<sup>2</sup>. Jämförande
försök med en motor med vanligt material visar att
förslitningen efter 6 000 h drift i förra fallet är hälften
mot i senare fallet, men förslitningen avtager hastigt
redan efter 3 000 h, vilket tros bero på uppkomsten
av järn- och vanadinkarbider, vilka bilda en
utomordentligt hård yta. (The Motor Ship, h. 144, s. 460.)
Vickers hydrauliska växel skiljer sig från Föttingers
transformator däri att den består av tre huvuddelaren
drivande och en driven part, som upptaga vardera
en fjärdedel av vätskans väg, den förra bildande
kopplingens ytterdel inbyggd i motorns svänghjul, den
senare fästad vid fläns på den drivna axeln, samt en
tredje stillastående del fästad vid motorns bottenplåt
och försedd med rörliga ledskenor samt placerad
mellan de bägge andra. De olika delarna representera
bålunda resp. pump, turbin och ledskenor. Den anses
användbar särskilt för bilar och diesellok och har med
fördel använts för det senare ändamålet vid en
smalspårig bana. (Engineering, h. 3448, s. 181.)

För routen mellan Prince Edward Island och
kanadensiska fastlandet har byggts en isbrytande färja om
6 000 t med oljeeldade pannor och trippelexpansionsmaskiner
om sammanlagt 8 000 ihk. Färjan har
förutom 3 spår för järnvägsvagnar ett däck för 40 st.
bilar. Genom att inordna de midskepps belägna
bränsletankarna i den bärande konstruktionen har
skrovet fått ökad bärförmåga. (The Engineering
Journal, h. 2, s. 73.) I Italien har för persisk
räkning byggts två motordrivna 950 t kanonbåtar och
fyra 330 t kustbevakningsfartyg, alla med fiatmotorer
och kuggväxel. Styrningen är hydroelektrisk. och
fartygen äro försedda med omfattande kylanläggningar
betingade av de klimatiska förhållandena.
(The Motor Ship, h. 144, s. 450.)

Dorniers nya trafikplan typ Do K är försett med
fyra motorer om vardera 240 hk typ Walter-Castor.
Med tre av dessa kan flygning med full last ske på
3 500 m höjd och med två ännu på 1 000 m.
Flygvikten är 6,2 t. Vid 880 hk och 1 700 v/m på
motorerna har planet en reshastighet av 200 km/h, vilket
överträffar alla tyska trafikplan. (Zeitschrift des
Vereines Deutscher Ingenieure, h 9, s, 209.) Budd
Manufacturing Co. tillverka ett fyrsitsigt öppet
amfibieplan, typ Savoia Marchetti, helt utfört av
punktsvetsat rostfritt stål försett med en 210 hk
Kinner-motor. Denna konstruktion har visat sig bli 10 à 12
% lättare än i trä och 6 à 8 % lättare än i dur
aluminium. Svårigheter med röstning ha uppstått i
punktsvetsarna. (Aircraft Engineering, h. 2, s. 38.) En
flygpropeller med automatisk stigningsändring har
försöksvis utförts, varvid stigningsändringen
påverkas med resultanten av centrifugalkraften och
aerodynamiska krafter. Sålunda åstadkommer en
minskning av lufttätheten en ökning av stigningen. Vid
motorstopp inställer sig propellern på minsta
luftmotstånd. (Journal of the Royal Aeronautical
Society, h. 254, s. 111.)

A/s Frichs har levererat till danska statsbanorna
ett 1 000 hk diesellok, som nu anses vara Europas
största och i vilket inmonterats 2 st. 500 hk motorer
kopplade till var sin generator, som mata tvenne
kugghjulsmotorer. To tal vikten är 102 t och längden
16 m. Oljeförbrukningen är 1 500 g/km motsvarande
en bränslekostnad av 10 öre/tågkm vid 250 t tågvikt.
Lokets oljebehållare uppgavs ej behöva påfyllas mer
än en gång i veckan. (Tidskrift för Industri, h. 4,
s. 43.) Lomonossoffs första diesellok har nu
tillryggalagt 440 000 km. Två nya lok med 600 hk vid
700 v/m äro nu färdiga och ytterligare fyra för 1 000
hk äro i arbete för Ryssland. Det kraftigaste
dieselloket är argentinskt med en effekt av l 700 hk vid
550 v/m. Vikten per hk varierar mellan 70,5 och 183
kg. (The Engineer, h. 3968, s. 121.)

När Pennsylvania järnvägen år 1933 slutligt
elektritierats, så finnas 3 550 km linjer med 99
understationer för sammanlagt 1374 500 kW installerade för
elektrisk drift. Lokparken består av 136 passagerarlok,
184 gods- och växellok samt 1 637 motorvagnar
och energiförbrukningen beräknas till 1 185 millioner
kWh per år. (Journal of the Franklin Institute, h. 2,
s. 171.) Varje månad har under de tre sista
kvartalen 1931 en trolleybussanläggning öppnats med ett
nedlagt kapital av ca 6 millioner kronor. Underhållet
av räls och underbyggnad utgör en av de största
posterna vid spårvägsdrift och uppgår till 4,65
öre/vagnskm i genomsnitt för 42 amerikanska
spårvägar. Trolleybussarna sakna spår och äro därför
rörligare i stadstrafiken. De ha större start- och
bromsresurser än vad spårvagnarna kunna få på
grund av hjulfriktionen. (O. B. Bulletin, h. 1, s. 20.)
General Motors har lanserat en ny buss av originell
konstruktion med en 150 hk motor placerad längst
bak i chassiet. Såväl vagnskorg som chassis äro
utförda av aluminium och bussen väger 7 t, varvid 3 t
järn ersatts av aluminium. Motor och differential
bilda ett helt, som kan komplett in- och utskjutas ur
bussen. Bromsvägen från 40 km/h till stopp är en
vagnslängd och minsta kurvradien 9 m.
(Automobiltechnische Zeitschrift, h. 4, s. 92.) Krupp bygger en
snabbgående 21/2 t lastbil med en luftkyld
fyrcylindrig motor för 60 hk vid 2 500 v/m. Effektökning har
ernåtts genom att parvis anordna cylindrarna
liggande mot varandra, varvid även en låg tyngdpunkt
ernås. På vevhusets övre del befinner sig en
horisontal förgasare försedd med luftfilter.
(Automobiltechnische Zeitschrift, h. 3, s. 72.)

En överspänningssäker transformator har utförts,
som är försedd med gnistgap mellan varje
högspänningslindning och oljelådan samt mellan oljelådan
och den jordade sekundära nollpunkten. Luftgapen
arbeta efter deionprincipen och äro självsläckande
inom en halv period. Prov ha utförts med en million
volt utan men för transformatorn och utan blinkning
på lamporna anslutna till dess lågspänningslindning.
(Electric Journal, h. 2, s. 69.) Vattenströmbrytaren
(expansionsströmbrytaren) kan utföras för en
brytningseffekt upp till 1,1 million kVA. Vid spänningar
över 30 000 kVA förmår den ej längre konkurrera
med övriga typer, ej heller vid lägre spänningar än
6 kV eller vid små kortslutningseffekter.
(Elektrotechnische Zeitschrift, h. 6, s. 121.) Vissa prov ha
utförts med expansionsströmbrytare, varvid
brytvä-gen genom uppkilning avkortades 40 %, då man vid
6 kV fick en bryteffekt av 158 MVA och en bryttid av
0078 s; vid 10 kV erhölls resp. 246 MVA och samma
tid samt vid 11,5 kV resp. 332 MVA och 0,077 s. Ett
antal expansionsströmbrytare äro installerade på
särskilt utsatta punkter i stålverksanläggningar, vilka
alla arbeta tillfredsställande. (Zeitschrift des Vereines

Deutscher Ingenieure, lh. 9, s. 203.) I luftströmbrytaren
typ Delle blåses ljusbågen ut med luft mellan
ett antal parallellkopplade elektroder förbundna med
seriekopplade motstånd, varigenom strömstyrkan
successive minskas inom en halvperiod.
Lufthastigheten är ca 80 m/s och trycket 1,5 at. Ljusbågen
blåses mot metall-lameller såsom hos deionströmbrytaren
och ovanför dessa är placerad en ljuddämpare
bestående av ett antal mycket fina rör placerade i plan
vinkelrätt mot lamellerna. Dylika strömbrytare finnas
utförda för 300 000 kVA. (Bulletin Société
Francaise des Electriciens, h. 13, s. 73.) Isolationshållfastheten
och värmeledningsförmågan stiga med ökat
tryck. Om en kabel utsättes för tryck, får den större
stabilitet med avseende på isolationen och kan därför
utan avseende på uppvärmningen av isolationsmaterialet
beräknas ur rent ekonomiska synpunkter.
Gentemot vanliga kablar kan tryckkabeln strömbelastas
40 % högre. Spänningen kan fördubblas och
effekten kan sålunda stegras 2,4 à 3,2 ggr. Fördelarna med
tryckkabel börja vid 30 kV och stiga med ökad
spänning. Vid 50 kV bli anläggningskostnaderna hälften.
(Elektrotechnische Zeitschrift, h. 7 och 8, s. 145 och
169.) Elektricitetsverket i Springfield, Massachussetts,
manövrerar 651 lampor för gatubelysning
medelst impulser från bärvåg med 700 och 460 p/s, som
genereras av en särskild liten omformare. Strömmen
går fram genom alla distributionstransformatorer till
in- och urkopplingsreläer för resp. bärvågsfrekvens.
(The Times Trade & Engineering Supplement, h. 713,
s. 556.) Metallisk beryllium bombarderad med
alfapartiklar från det radioaktiva elementet polonium
giver strålar motsvarande röntgenstrålar vid 14
millioner volt, vilka hittills äro ouppnådda och således
kunna betecknas såsom artificiell kosmisk strålning.
Efter genomgång av en nära 75 mm tjock järnplåt
har endast en tredjedel av strålningen absorberats.
Hittills okända kolatomer med en atomvikt 13
bildades ur de bombarderade berylliumatomerna. (Science,
Supplement, h. 1939, s. 8.)

På fartygsmaskinerier får svetsningen en vidgad
användning, i det att vevhusen utföras i svetsad
konstruktion liksom även de elektriska motorerna vid
turboelektriska maskinerier. För brittiska
amiralitetet utföras stativen för dieselmotorer i svetsad
konstruktion och för påkänningar upp till 100 t. En
sexcylindrig motor för 300 hk vid 600 v/m utföres i
ett svetsat block. Kostnaden blir mindre än för
stålgjutgods. (The Motor Ship, h. 144, s. 454.) General
Electric har levererat sju st. 300 hk växellok med den
mekaniska delen helt och hållet svetsad. Nitar
saknas sålunda och bultförbindningar finnas endast för
löstagbara delar. (General Electric Review, h. 2,
s. 110.) Sedan de tyska föreskrifterna rörande
svetsning av byggnadskonstruktioner utkommit, har
svetsningen av fackverkskonstruktioner i Tyskland skjutit
en oanad fart. Riksjärnvägarna, som för närvarande
sysselsätta ej mindre än 4 000 svetsare, ha byggt en
stor koltransportanläggning, som utförts med blanka
elektroder och järn med 0,2,5 % koppar i helt svetsad
konstruktion. Lantbruksutställningens hall i Berlin
utfördes i svetsad konstruktion med gassvetsning.
Varje svets utfördes av tvenne svetsare, en på var
sida. (Zeitschrift des Vereines Deutscher Ingenieure,
h. 6, s. 121.) En bockningsmaskin för hjulringar, av
vilken fabrikationen i sin helhet i hög grad var beroende,
hade fått sin axel försliten. Under långsam
rotation lyckades man på 7 h påsvetsa tvenne axlar 4,8
mm gods samt skära två nya gängor. Att byta ut
axlarna skulle hava tagit en vecka. (Maschinenbau,
h. 4, s. 78.) En självstabiliserande svetsgenerator
utan yttre reaktivt motstånd har utförts försedd med
en särskild fältlindning för kompensation av
motståndsvariationerna i bågströmkretsen. Den arbetar
utan någon yttre reglering eller separat matning.
Genom utbyte av borstarna erhålles önskad
strömstyrka. (Electrical Engineering, h. 2, s. 108.) Då
stumsvetsning av skenskarvar ställer sig för dyr i
Österrike, så svetsar man på skenskarvarna, vilka
slitsas upp för att giva erforderlig elasticitet. En
speciell skarv kallad "Flexus" svetsas på rälsens huvud
och fot och förses med särskilt krympinlägg av asbest
alldeles intill svetssömmen. Dessa skarvar användas
även vid spårvägarna i Karlsruhe, Freiburg och
Thüringerwald. (Zeitschrift des Oesterreichischen
Ingenieur- und Architekten Vereines, h. 5/6, s. 24.)

</chapter>
<chapter name="ELEKTRICITETSKONGRESSEN I PARIS
JULI 1932.">
<h3>ELEKTRICITETSKONGRESSEN I PARIS
JULI 1932.</h3>
I sommar, närmare bestämt den 4--12 juli,
kommer att i Paris hållas en stor elektricitetskongress,
omfattande hela skalan av ämnen från fysik och
teoretisk elektricitetslära till de praktiska frågorna om
alstring och distribution av elektrisk energi,
telefoni, radio etc. samt jämväl undervisningsväsen,
historisk utveckling m. m. Kongressen var ursprungligen
avsedd att hållas år 1931 såsom en åminnelse
av den viktiga kongressen i Paris 1881, då man
enade sig om måttsystemet. På grund av Faraday-
och Maxwell-jubileet i England beslöt man sig
emellertid för att uppskjuta evenemanget till detta år.

Programmet omfattar följande sektioner:
1 re Section. Science de l'Electricité et du Magnetisme
Théories générales. Isolants. Conducteurs. Radiactivité.
Corps magnetiques.

2e Section. Mesures Electriques.
1re sous-section: unités et étalons; mesures
électriques absolues.
2e sous-section: mesures de laboratoire; mesures
industrielles et essais de machines.

3e Section. Production et transformation de 1'energie
électrique.

4e Section. Transmission et distribution de 1'energie
électrique.

5e Section. Traction  électrique. Applications mécaniques.

6e Section. Eclairage électrique. Photométrie.

7e Section. Electrochimie. Electrométallurgie. Piles
et accumulateurs.

8e Section. Télécommunications par fil.

9e Section. Radioélectricité. Phénoménes de haute
fréquence. Radiocommunications.

10e Section. Radiologie. Electrophysiologie.

11e Section. Electricité athmosphérique. Magnetisme
terrestre.

12e Section. Applications diverses de 1'électricité.

13e Section. Enseignement et histoire de l'électricité.

Kongressen anordnas av La Société Frangaise des
Électriciens, La Société Frangaise de Physique, Le
Comité Électrotechnique Frangais och L'Union des
Syndicats de l'Électricité under den Internationella
elektrotekniska kommissionens auspicier. Den
svenska elektrotekniska kommittén har på anhållan av
kongressinbjudarna tillsatt tvenne utskott för att
från svensk sida förbereda ett deltagande. Dessa äro:

<i>Comité d'organisation.

Ordförande: </i>professor H. Pleijel. <i>Medlemmar:</i>
överdirektör W. Borgquist, direktör Rob. Dahlander,
direktör J. S. Edström, kommerserådet Axel F.
Enström, byrådirektör E. C. Ericsson, professor G.
Forssell, generalkonsul H. E. Henke, statsinspektör
E. Holmer, byrådirektör Arvid Holmgren, direktör
Arvid Holmgren, direktör Hemming Johansson,
byråchefen Seth Ljungqvist, civilingenjör S. Norberg,
professor M. Siegbahn, byråchefen L Öfverholm.

<i>Comité de liaison.

Ordförande:</i> kommerserådet Axel F. Enström.
<i>Medlemmar:</i> docent dr Fredrik Dahlgren, direktör K. E.
Eriksson, direktör R. Liljeblad, docent H. Norinder,
professor H. Pleijel, överingenjör C). Stålhane,
civilingenjör Edy Velander, professor Sten Velander, fil.
dr M. Vos.

Ett antal avhandlingar av svenska författare på
olika områden hava förberetts. De flesta äro redan
insända. För den, som personligen framför sitt
bidrag vid förhandlingarna, ställes i utsikt en sorts
valutakompensation, uppgående till 2 000 frs.

Kongressdeltagare kan vara antingen "membre
bienfaiteur", vilket betyder erläggande av en avgift
av 1 000 frs mot erhållande av samtliga handlingar,
eller "membre adhérent", innebärande en avgift av
250 frs, berättigande till erhållande av trycksakerna
från en av de tretton sektionerna ävensom 25 %
rabatt på hela verket. För åtföljande familjemedlemmar
utgår en avgift av 50 frs. Järnvägsresorna inom
Frankrike rabatteras till kostnaden för enkel resa.

Kongressledningen meddelar, att ett stort antal
anmälningar ingått från såväl Amerika som de större
europeiska länderna, men att från Sverige ytterst
ringa deltagande tillsvidare anmälts. Anmälningar
böra vara inne före den 1 maj. Den 15 juni
angives som yttersta termin.

Anmälningar kunna göras antingen direkt under
adress: Congrés International d'Electricité de 1932,
134, Bd. Haussmann, Paris VHP eller genom
undertecknad. I varje fall vore det önskligt att här
erhålla kännedom om gjorda anmälningar. Bl. a.
synes det vara möjligt att, om tillräckligt många
resa samtidigt, erhålla reduktion i biljettprisen både
i Sverige och på kontinenten utanför Frankrikes
gränser. Undertecknad lämnar på begäran
upplysningar och tillhandahåller preliminära trycksaker.
(Hänvändelse torde riktas till fröken G. Österberg,
Ingeniörsvetenskapsakademien, Grevturegatan 14.)
<tab><tab><tab><tab><tab><tab><tab><i>Axel F. Enström.</i>

</chapter>
<chapter name="NÅGRA VÄGAR FÖR TILLGODOGÖRANDE
AV DEN TEKNISKA PRESSEN.">
<h3>NÅGRA VÄGAR FÖR TILLGODOGÖRANDE
AV DEN TEKNISKA PRESSEN.</h3>
<poem>Efter civilingenjör Frithiof F:son
Holmgrens föredrag vid teknologföreningens
stämma den 17 mars, återgivet i häfte 17,
utspann sig efterföljande diskussion.
</poem>
Fil. lic. <b>Axel Waldner:</b> De refererande tekniska
tidskrifterna kunna uppdelas i registertidskrifter och
referat-tidskrifter. Antalet vanliga tekniska tidskrifter
utgör 25 000, men knappt mer än 5 000 ha praktiskt
intresse utöver det lokala. Mycket material är mångfaldigt
på olika språk. Den förnämsta amerikanska referattidskriften
Engineering Service Index' utger referat på kort,
som vid årets slut ersättas av en volym. Företaget
skötes utmärkt, men har haft svårt att bära sig. 1 800
tidskrifter refereras och man strävar efter ökat område.
Ett annat amerikanskt företag, H. W. Wilson, arbetar
med uteslutande titlarna på artiklarna. Samma firma
utger ett flertal dylika registertidskrifter för olika
vetenskapsgrenar. Registren utkomma i häften
månadsvis, varje satt rad gjutes och kan då lätt ombrytas. Man
samlar så från häfte till häfte, med kumulation 3 à 4
gånger per år, så att man slutligen får hela materialet
i en årsbok och sedermera i två- och treårsvolymer.
Detta system uppges vara sexton gånger billigare än det
med tryckta kort (utan referat). Tal. ställde sig
skeptisk till det av inled, förordade referat-systemet med
<i>urval</i> av fakta. Det skulle kräva ett mycket stort antal
specialister och <i>urvalet</i> är ju slutligen, eller bör vara
dens, som använder referaten, resp. registren.
Redaktionen för Eng. Index Service hade sagt sig endast giva
en innehållsförteckning. Regler för denna index, om vad
som skall medtagas och vad som bör uteslutas, äro
uppställda i mycket minutiös form. I väl ordnade större
tekniska firmor i U. S. A. var biblioteksorganisationen ofta
mönstergill. Biblioteken skötas här ofta av ett urval av
specialister. I regel har man dock här ej så stor nytta
av Eng. Index Service och dyl. register, emedan dessa
för de enskilda firmornas behov icke kunna vara
tillräckligt specialiserade.

Bibliotekarien <b>Lindstedt</b> framhöll, att en
bibliotekstjänsteman ej i regel själv kan verkställa tekniskt
referatarbete. Exempelvis vid Massachusetts Inst. of
Technic höll bibliotekets byrå kontakt med specialister, som
då förfrågningar inkommo åtogo sig specialreferering å
skilda områden mot ersättning. Sålunda åstadkomna
referat förblevo beställarens egendom under en viss
"karenstid" men fingo därefter fritt utnyttjas av
biblioteket. I den mån referat av denna art komma till stånd
på olika håll genom tekniska föreningar m. fl. vore
önskvärt, om de kunde samlas i ett centralt referensbibliotek,
helst då tekniska högskolans. Ett samarbete kräves för
resultatens nyttiggörande. Efterföljansvärt exempel har
Dansk Ingeni0rforening visat genom överlåtande av sitt
bibliotek till Polyteknisk Lsereanstalt. Uttalade
önskemål att Svenska teknologföreningen ville verka för
enhetlig koncentration inom vårt lilla land på detta område.

Kapten <b>H. N. Pallin:</b> Ingenjör Holmgrens referat äro
även för dem, som ej äro specialister på områdena ifråga,
praktiska, bibliotekstekniska resultat av allra största
värde och äro ett verkligt önskemål exempelvis inom
väg- och vattenbyggnadsfacket. Svårt är dock finna lämpliga
språkkunniga referenter. En brist är avsaknaden av
illustrationer till referaten.

Professor <b>E. Hubendick</b> hade sedan 15 år sökt samla
och registrera artiklar inom sitt specialområde. Arbetet
är betydande och nyttan synes ofta ringa. En god
registratur kan kanske ge en lättnad. De Holmgrenska
referaten äro unika och berömliga. De äro utmärkta för

icke specialister, som vilja veta något om dessa
områdens utveckling. På sitt eget område vill man dock ha
mer än vad sådana referat kunna ge. De hittills
tillgängliga registren hade tal. härvid ej funnit
tillfredsställande. De ge möjligen en "trådände" att rulla
vidare på. Rubriker räcka ej, när man söker uppgifter i
en specialfråga. Referat kunna icke åstadkommas utan
genom metodiskt arbete av ett stort antal sakkunniga.
Vore det möjligt att intressera unga ingenjörer för ett
sådant arbete. Referaten kunde sedan genom en central
distribueras till sådana ingenjörer, som vilja följa ett
visst område och då finge möjlighet sovra ut, vad de
verkligen finna värt för dem att läsa.

Ingenjör <b>Chr. Sylwan</b> trodde den ekonomiska sidan
av frågan viktigast i första hand. Man bör undvika gä
in för nya system. Inom patentverket är genomfört ett
registreringssystem med klasser och subklasser efter
tyska patentverkets mönster. Detta borde enl. tal:s
mening vara mycket lämpligt bygga på för en registrering
av tekniska uppsatser.

Civilingenjör <b>Edy Velander</b> ansåg det av ingenjör
Holmgren framförda förslaget gott. Det hade tyvärr
visat sig att referenslitteraturen visat tendens att svälla
i kapp med tidskriftslitteraturen.

Civilingenjör <b>F. Holmgren</b> förklarade sig aldrig hava
tänkt sig införa referatregister med många 10 000-tal kort,
utan samling av fakta som äro av betydelse inom resp.
områden. Dessa äro i själva verket ej så många. Tal.
hade på sitt huvudområde funnit 600 à 700 referat per
år motiverade. Ansåg ej systemet idealiskt, men som ett
steg framåt till undvikande av tidskriftshögarna på
skrivborden. Gent emot ing. Sylwans förslag vore att
anmärka, att man gärna bör gå in för ett system, som
återfinnes på andra bibliotek. Nordens tekniska
högskolor ha antagit Washingtons system och man borde då
vidhålla detta.

<i>Föreningen beslöt</i> uppdraga åt styrelsen att, med
beaktande av vad under diskussionen framkommit, försöka
föra frågan framåt mot en lycklig lösning.

</chapter>
<chapter name="NOTISER">
<h3><i>NOTISER</i></h3>
<b>Stockholms gas- och elektricitetsverk under år 1931.</b>
Om driften vid Stockholms gas- och elektricitetsverk
under fjolåret meddelas i den i dagarna publicerade
årsredogörelsen bl. a. följande:

Gastillverkningen (enbart kolgas) uppgick till 88,75
mill. m<sup>3</sup> och översteg därmed 1930 års tillverkning med
5,40 %. Gasens kalorimetriska värme värde var i
medeltal 4 560 Cal vid 15 °C och 760 mm Hg, eller lika högt
som under år 1930. Under året avgasades sammanlagt
251 000 ton kokskol.

Den under året producerade koksmängden uppgick
till 162 460 ton, eller 5,8 % mera än år 1930. Av
stenkolstjära erhölls en kvantitet av 8 385 ton. Ammoniaken
bearbetades till 21 097 ton ammoniumsulfat och 188 ton
kaustik ammoniak. Vidare erhöllos 1 641 ton
bensolprodukter.

Gasförbrukningen uppgick under året till 88,8 mill.
m<sup>3</sup>, utvisande efter avdrag av ca 240 000 m<sup>3</sup> till
undereldning av kammarugnarna en ökning av 7,28 % mot
år 1930. Härav kommo 90,30 % på den privata
förbrukningen, 2,24 % på den offentliga belysningen, 0,27 % på
undereldning i kammarugnarna, 0,38 % till gasverkets
förbrukning samt 6,81 % till fyllning av nya ledningar
m. m. Gasförbrukningen för den offentliga belysningen
minskades under året med 10,46 %, medan den enskilda
förbrukningen ökades med 5,39 %. Kondensation och
gasförlust utgjorde 6,81 % mot 4,60 % år 1930. Antalet
gas- och oljelyktor för gatubelysning minskades under
aret från 3 908 till 3 490.

Antalet glödljusbrännare minskades från 3 608 till
3 502, antalet gasspislar ökades från 67 646 till 77 875,
antalet vanliga kokapparater minskades från 80 753 till
78 618, antalet stekugnar minskades från 29 128 till
28 294, antalet värmeskåp ökades från 4 015 till 4 535,
antalet varmvattenapparater från 10 554 till 10 705.
Gaskaminernas antal minskades från 1 706 till 1 618, medan
konditori- och bageriugnarna ökades från 404 till 444
och övriga apparater för livsmedelsindustri,
restauranter m. m. från 1 774 till 1 970 samt för övrig industri
och hantverk från 19 952 till 20 735.

Energialstringen vid elektricitetsverket uppgick under
året till 256 063 200 kWh trefasenergi, därav från
Värtaelektricitetsverket (ångkraft) 36 278 000 kWh, från
Untraverket 143 955 300 kWh och från Lanforsverket
75 829 900 kWh. 65,22 % av denna energimängd
utgjordes av 25-periodig växelström och 34,78 % av
50-periodig. Från Lanforsverket erhölls dessutom 4 012 900
kWh överskottsenergi, som förbrukades av den
elektriska ångpannan i Värtaverket för beredskapshållning
av ångpannorna. Den härigenom ernådda minskningen
i kolförbrukning har beräknats utgöra 945 ton.

Kraftleveranserna från Untra hava fyra gånger under
året avbrutits på grund av svår iskravning; det längsta
avbrottet hade 10 timmar 41 minuters varaktighet.
Kraftleveransen från Lanforsen har hela året pågått
utan avbrott. Ett tredje aggregat togs där i bruk den
30 juni.

Högsta antalet per dygn alstrade och erhållna kWh
trefasenergi 6 och 30 kV inträffade den 15 december
och uppgick till 1 116 600 kWh. Högsta belastningen
inträffade den 10 december med 84 000 kW.

Förbrukningen uppgick under året till 206 751152
kWh, därav 26,8 % för enskild belysning enligt allmän
belysningstaxa, 3,18 % för offentlig belysning, 13,81 %
för motordrift, 15,39 % för spårvägsdrift och 31,83 %
för storindustriell drift.

<b>Termodynamiska storheter och beteckningar.</b> I "IVA"
(1 april 1932) har professor E. Hubendick refererat ett
förslag till termodynamiska storheter, som nyligen
framlagts av en kommitté, tillkallad av presidenten i
internationella kylinstitutets i Paris kommission I,
professor W. H. Keeson. I kommitténs arbete har från
svensk sida deltagit professor Hubendick. Betecknar
<i>U</i> inre energi, <i>S</i> entropi, <i>T</i> absolut temperatur, <i>p</i> tryck
och <i>v</i> spec. volym, föreslås följande: 1) Funktionen
<i>(U + pv)</i> kallas "entalpi" och betecknas <i>W.</i>
Benämningen "värmeinnehåll" övergives såsom varande
vilseledande och använd även för andra storheter. 2)
Funktionen <i>(U -- TS)</i> bibehåller benämningen "fri energi"
och betecknas F. 3) Funktionen <i>(U -- TS + pv)</i>
benämnes "potential" eller "termisk potential" och
betecknas H. 4) Funktionen <i>(TS)</i> erhåller intet officiellt
namn. Den som önskar kan dock benämna den
"bunden energi". 4) Skulle majoriteten föredraga, att
funktionen <i>(U + pv)</i> betecknas med <i>J</i> och funktionen
<i>(U -- TS + pv)</i> betecknas med <i>P,</i> må detta även
beslutas. 6) Enheten för entropi betecknas som tillskottet
av entropi till en kropp, då man på reversibel väg tillför
den 1 kalori vid 1° Kelvin, eller, vilket betyder
detsamma, <i>T</i> kalorier vid <i>T</i>° K. Denna enhet kallas "clausius".
Enheten för entropi, med termojoule som enhet för
värmemängd, kallas "onnes".

Från svensk sida har beträffande punkterna l, 2, 3
och 4 uttalats instämmande. 'Som beteckning för entalpi
föredrages <i>J,</i> emedan den är allmänt använd i den
tekniska litteraturen. Som beteckning för potential

föredrages <i>P,</i> emedan <i>H</i> plägar användas att beteckna
skillnad i entalpi. Till definitionen av entropi uttalas
instämmande, men förslaget att giva enheterna benämningar
efter berömda, bortgångna vetenskapsmän avböjes.

<b>Motorfartygens framtid.</b> Engineering (8 april 1932)
framhåller, att motorfartygens utveckling utgör ett av
de snabbaste och mest betydelsefulla händelseförloppen
i sjöfartens historia. Medan man år 1912 ansåg en
maskinstyrka av 110 hkr per cylinder vid tvåpropellriga
fartyg aktningsvärd har man tjugo år senare kommit
upp till 1 100 hkr vid enpropellriga fartyg.
Motorfartygsbeståndet har ävenledes vuxit särdeles hastigt. De
skandinaviska länderna hava f. n. det största antalet
motorfartyg, 493 (därav Norge 311, Sverige 98 och
Danmark 84) med tillsammans 2 499 527 bruttoton, medan
Storbritannien har 410 motorfartyg om 2 511 119
bruttoton. På rätt stort avstånd följa sedan de övriga större
sjöfartsnationerna, Tyskland med 161 motorfartyg om
574 116 bruttoton, Nederländerna med 161 fartyg om
626 675 ton, Italien med 58 fartyg om 401 328 ton, Japan
med 54 fartyg om 401 836 ton och Spanien med 22
fartyg om 123 945 ton.

I fråga om nybyggnader märkes en avgjord tendens
till motorfartygens ökning på ångfartygens bekostnad.
I slutet av tredje kvartalet 1924 utgjorde de under
byggnad varande motorfartygens tonnage endast 58 % av
tonnaget för ångfartyg under byggnad. Redan vid
slutet av andra kvartalet 1925 var motorfartygstonnaget
under byggnad uppe i 93 % av ångfartygstonnaget, och
proportionen har sedan i stort sett oavbrutet stigit, så
att motorfartygstonnaget vid slutet av tredje kvartalet
1930 representerade 156 % av ångfartygstonnaget
under byggnad. Ett år senare hade proportionen fallit
till 103 %. Man kan f. n. säga, att det bygges lika
mycket motorfartyg som ångfartyg i världen.

Man har nu så lång erfarenhet av motorfartygen, att
man kan säga på vilka områden deras konkurrenskraft
är odisputabel. Särskilt som lastångare i linjefart ha
de visat sig ouppnådda, och utvecklingen i denna klass
i fråga om storlek och hastighet har föranlett att två
rederibolag måst öka maskinstyrkan hos postlinjefartyg,
som ännu icke uppnått 10 års ålder. Bland
passagerarefartyg i linjefart var motorfartygens ställning
ännu för för två år sedan avgjort stark, men
sedermera har ställningen ändrats i någon mån till
ångfartygens favör. Härtill hava bidragit dels ångteknikens
senaste framsteg, dels det billiga priset på
pannbrännolja. Det turboelektriska maskineriet har trots högre
anskaffningskostnader och högre bränsleförbrukning
visat sig som en allvarlig konkurrent till det rena
motor-maskineriet. Orsakerna härtill ligga dels i det
turboelektriska maskineriets större popularitet hos
passagerarna, dels i tekniska förhållanden, avseende bl. a.
kraftöverföringen.

Bland tankfartygen ha motorfartygen praktiskt taget
utträngt ångarna. F. n. kan man säga, att
konkurrensen mellan motor- och ångdrift är störst i fråga om
trampfartygen, varvid de skandinaviska rederierna i
allmänhet hålla på motorfartygens företräden och de
brittiska på ångfartygens.

Under nuvarande ekonomiska förhållanden i världen
torde det vara svårt att förutsäga något om
motorfartygens framtid. Om läget emellertid återigen blir
normalt, torde motorfartygens frammarsch fortsättas.
Särskilt å Stilla havet och Indiska oceanen har
fraktmarknaden möjligheter att ytterligare utvecklas, varvid
motortrampfartygen kunna göra sig gällande. Å vissa
trader ha rederierna varit nödda att på sista tiden
ersätta äldre ångdrivet tonnage med snabbare
motordrivet. Framför allt synes man nu taga hänsyn till den
ringa uppehållstiden i hamnarna för motorfartygen, vilket
bl. a. föranlett de belgiska statsbanorna att för
färjerouten Ostende--Dover beställa en snabbgående
motorfärja, den första i Engelska kanalen.

<b>Svensk benämning för floodlighting?</b> I aprilhäftet
av "Ljuskulturs månadsblad" har gjorts ett försök att
finna en enhetlig svensk terminologi för belysningsfacket,
vilket i de flesta fall icke torde vålla större
svårigheter. I fråga om uttrycken "floodlighting" och
"spotlighting" saknar dock svenska språket hittills
adekvata beteckningar, och Svenska föreningen för
ljuskultur vädjar därför till tidskriftens läsekrets att inkomma
med förslag i denna fråga, en vädjan som Teknisk
tidskrift gärna låter gå vidare.

Internationella belysningskommissionen (I. C. I.) har
definierat de nämnda belysningssystemen sålunda:

<i>Floodlighting</i> är ett system för allmän belysning av
ett större objekt relativt likformigt medelst ett
ljusknippe eller ljusknippen, verkande på avstånd.

<i>Spotlighting</i> är ett system för lokal belysning av ett
objekt eller del av ett objekt avsevärt starkare än dess
närmaste omgivning medelst ett ljusknippe eller
ljusknippen, verkande på avstånd.

För floodlighting brukar ju ofta benämningen
"fasadbelysning" användas. Den täcker dock ej hela
begreppet, vilket man däremot torde kunna säga om den
allmänt vedertagna benämningen "rampbelysning" för
<i>strip lighting.</i>

<b>Selen som skydd för magnesiumlegeringar.</b>  Vid
Institute of Metals' sammanträde i mars framlade G. D.
Bengough och L. Whitby resultaten av försök att
använda selen som korrosionsskydd för aluminiumlegeringar
med hög magnesiumhalt, speciellt sådana som
användas för flygplanskonstruktioner. Föredraget med
åtföljande diskussion är refererat i Engineering (18 mars
1932), ur vilken tidskrift vi anföra följande.

Stelenhinnan framställes genom föremålens
neddoppning under några minuter i ett bad, bestående av en
10 %-ig lösning av selendioxid i vatten, tillsatt med
0,1--0,5 % koksalt. Man kan också gnida föremålen
med bomullsvadd, doppad i lösningen. Sistnämnda
metod lämpar sig vid reparationer å skadade partier av
hinnan. Denna är till en viss grad självläkande.
Tjockleken uppgår till några tusendels mm; tjockare hinnor
kunna erhållas genom långvarigare behandling i badet,
men vid en viss tjocklek börjar hinnan flagra av. Selen
har visat sig lämplig som underlag för anbringande av
målning av olika slag.

<b>Glansen hos nickelföremål</b> går som bekant snart
förlorad, och den från början vitblanka ytan blir liksom
överdragen av ett matt beslag. Fenomenet, som
engelsmännen kalla "fogging", har nyligen varit föremål för
noggranna undersökningar, vilkas resultat, refererade
inför Institute of Metals, återges i Engineering (18
mars 1932).

Det beslag, som ofta framträder på nickelföremål,
består till en början av nickelsulfat i förening med
svavelsyrlighet och kan lätt avlägsnas genom avtorkning.
Så småningom biter sig beslaget fastare in i metallen
och kan endast borttagas genom avslipning av ytan.
Det består i detta stadium av basiskt nickelsulfat.
Undersökningarna hava åsyftat att finna den inverkan
legeringsämnena kunna hava på nickelföremålens
polityr. Koppar är i detta avseende neutralt, tendensen
till "fogging" står i direkt proportion till nickelhalten.
Å andra sidan har krom en utpräglat god verkan på
glansens hållbarhet.

För att kondensation vid ytan skall äga rum fordras
en viss fuktighetshalt hos luften, ca 70 %. Vid lägre
relativ fuktighet håller sig metallen obegränsat blank.
En grumling i glansen beror delvis på förekomsten av

sulfater i luften men troligen övervägande pä dennas
halt av svaveldioxid, vilket ämne oxideras vid ytan
på grund av metallens katalytiska egenskaper. För
denna oxidation kräves en viss fuktighetsgrad hos
luften. Om metallen exponeras en längre tid i
stillastående luft, synes den bliva immun mot
svaveldioxidens inverkan. Däremot har en kortvarigare
exponering vid högre temperatur icke samma effekt.

Redan en kromhalt av 3 % synes hava en gynnsam
inverkan på glansens hållbarhet hos nickelföremålen,
och verkan stegras så, att vid en halt av 6 % Cr en
nästan fullkomlig immunitet mot "fogging" är uppnådd.

<b>Aluminium och vattenånga.</b> Vattenångans förmåga
att korrodera aluminium har varit föremål för växlande
åsikter. Sainte-Claire Deville ansåg sig redan 1859
genom experiment kunna konstatera, att vattenånga icke
hade något inflytande på metallen. Sjuttio år senare
gjorde ett par fransmän, Guillet och Ballay, försök i
liknande syfte och kommo därvid till det resultatet, att
aluminiumprov med 99,87 % Al och tjockleken 1,5 mm
blevo fullkomligt förstörda efter att 300 timmar hava
varit utsatta för ånga vid 300 à 350 °C.

Två engelska forskare, Seligman och Williams, hava
granskat det sistnämnda försöket och eftergjort det
under omständigheter, som utesluta varje kondensation
av vatten på aluminiummetallen. De resultat, till vilka
de kommit, bekräfta Sainte-Claire Devilles erfarenhet
och visa därpå, att den av Guillet och Ballay funna
korrosionen måste vara att tillskriva kondenserad
vattenånga.

Försöken, som äro beskrivna i Engineering (18 mars
1932), ägde rum dels vid atmosfärstryck, dels vid
förhöjt tryck hos ångan. I första fallet inneslötos proven
i en kvartsmuffel, i vilken ånga inleddes genom ett
kvartsrör på så sätt, att intet kondenserat vatten kunde
medfölja. Ångan inblåstes fyra gånger per minut. Då
försöken måste avbrytas nattetid, uttogos proven varma
på kvällen och inlades på morgnarna i muffeln, som
förut upphettats, varefter ångan påsläpptes efter 2
minuter. Sammanlagda provningstiden uppgick till 103 à
133 timmar.

Aluminiumproven, som hade en renhet av 99,22 à
99,96 % Al, hade efter 133 timmars behandling med
ånga vid 200 °C icke förändrats i fråga om utseendet,
och förändringen i vikt per 100 cm<sup>2</sup> uppgick till endast
ett par tiondels mg. Efter 103 timmars upphettning vid
350°C hade en del av proven fått blåsor i ytan;
förändringen i vikt var lika obetydlig. Först efter 113
timmars upphettning vid 500 °C visade sig i vissa fall större
förändringar i fråga om provens glans, och viktökningen
per 100 cm<sup>2</sup> kunde uppgå till 0,4 mg.

Vid det andra försöket placerades aluminiumprovet
(renhet 99,96 % Al) i en tub av pyrexglas tillsammans
med en glaskapillär, innehållande vatten. Tuben
evakuerades till 0,001 atm och tillsmältes samt inlades i
ett järnrör, som placerades i en ugn, vars temperatur
automatiskt reglerades till 300 °C. Kapillären brast vid
ca 250°. Vattenmängden var tillräcklig att fylla
pyrextuben med mättad vattenånga vid 152 °C, då trycket
beräknades vara ca 5 atm. Vid 300° uppgick trycket till
ca 6,7 atm. Efter att hava varit placerad i ugnen 217
timmar, öppnades tuben, och aluminiumprovet uttogs,
medan det ännu var varmt. Ingen förändring i fråga
om utseende eller vikt kunde konstateras.

<b>Gummi-asfalt som vägbeläggningsmaterial.</b>
Engineering News-Record (25 febr. 1932) beskriver en i
Queensland prövad ny metod för ytbehandling av vägar. Man
har genom laboratorieförsök konstaterat, att en lösning
av kautschuk i bitumen får vissa önskvärda egenskaper.
Kautschukbehovet fylles med kasserade bilringar, som
sönderskäras och lösas i varm bitumen. Vid 150 à 180°
löser sig kautschuken på 2 timmar. Lösningen
förändras ej vid 10 timmars kokning. Temperaturen bör
dock ej överstiga 205°, som är flampunkten för de
avgående gaserna. Likaså måste man undvika omröring
i massan för att denna ej skall råka i skumning.
Produktens egenskaper bero i hög grad på halten av
kautschuk, ökas kautschukmängden, blir massan mjukare
och klibbigare; vid 20 % kautschuk har den samma
konsistens som färskt kitt. Inträngningsförmågan i
vägytan stiger med växande kautschukhalt. Vid 25 °C och
10 % kautschuk i massan inträngde 81 % därav i
vägytan. En väg, som trafikeras av ca 650 fordon på 12
timmar, behandlades i april 1930 med gummi-asfalt.
Hittills har det visat sig, att kautschuktillsatsen ger en
mera likformig yta än enbart asfalt. Däremot kan man
ännu ej säga något med bestämdhet om beläggningsmedlets
motståndskraft vid långvarig hetta.

<b>Lastbilstransporter över långa sträckor.</b> Man har
hittills i allmänhet ansett, att lastbilstrafikens
konkurrensförmåga gentemot järnvägarna är aktuell endast å
jämförelsevis korta transportsträckor, max. ca 16 mils
rayon, där järnvägarnas stationskostnader givit
lastbilarna ett handicap. Härvid har man dock frånsett
transporten av speciella varuslag, såsom livsmedel,
tidningar etc. Emellertid visar erfarenheten, att dylika
begränsningar knappast äro giltiga. På kontinenten äro
lastbilstransporter med 7--10 tons lastvagnar och
släpvagn, som kräver ett dygn eller mer, icke ovanliga. En
förutsättning för att en så långväga trafik skall komma
till stånd är givetvis en viss överensstämmelse mellan
väg- och trafikförordningarna inom de av transporterna
berörda områdena eller att licenser eller överenskommelser
föreligga. Internationella traktater angående
landsvägstrafik av nämnt slag föreligga f. n. mellan
Danmark och Tyskland, Schweiz och Italien m. fl. länder.

I vårt land finnas vissa hinder för längre landsvägstransporter
med tunga fordon, beroende på vederbörande
länsstyrelsers uppfattning om väg- och trafikförhållandena.
Transportenheter för långväga trafik fordra
antingen stor rymlighet och bärförmåga eller ock stor
dragförmåga (med hänsyn till släpvagnstransport). I
båda fallen blir det i sista hand motorfordonets tyngd
(friktionsvikt) som avgör kapaciteten. Givet är, att de
treaxlade vagnarna med dubbla drivande bakaxlar i detta
hänseende äga ett bestämt företräde, enär de för ett
givet hjultryck äga avsevärt större såväl lastförmåga
som dragkraft än en tvåaxlad vagn.

Sedan hösten 1931 har regelbunden lastbilstrafik
förekommit på sträckan Göteborg--Stockholm--Göteborg
(via Jönköping). Den härvid använda vagnen, vars
utseende framgår av fig., är konstruerad med boggi
med två drivande hjulpar och med en tredje
differential för att hindra nötning av gummi och vägbana,

<img 1>
6 tons lastbil för trafik Göteborg--Stockholm.
</img>

Lastförmågan vid 2 tons hjultryck är ca 6 ton (vagnen
är försedd med tung specialbyggnad), och förarsätet är
konstruerat att rymma dels en aktiv förare, dels en
liggande avlösare för denne. Förarstolen är placerad
ovanför liggsätet, varigenom föga lastutrymme går
förlorat. Vagnen är f. ö. försedd med anordningar för
uppvärmning av lasten samt med teleskopbackspegel att
användas vid höga laster. Huvudtransportvaran mellan
Göteborg och Stockholm torde vara livsmedel. Efter
inlastning på kvällen i Göteborg är vagnen tidigt nästa
morgon i Stockholm. Returfrakten utgöres av
styckegods av varje slag. <tab><tab><tab><tab><tab><i>Br.</i>

<b>En säregen motorvält,</b> användbar till såväl gatu- som
trädgårdsarbete, beskrives i Engineering (25 mars
1932). Välten, som kallas "Oxford handy roller",
utföres i två storlekar med resp. 1,6 och 2,25 tons vikt.
Ramverket utgöres av ett enda rör, i vars främre del
den styrbara framvalsen är lagrad. Maskinen befinner
sig i höjd med och delvis mellan de bakre valsarnas

<img 1>
Oxford handy roller.
</img>

axlar, varigenom ett gynnsamt tyngdpunktsläge
erhålles. Välten säges kunna kantras i 60° vinkel från
horisontalplanet utan att stjälpa. Den drives med en
600 cm<sup>3</sup> fyrtakts, tvåcylindrig, luftkyld bensinmotor,
som uppges förbruka 0,75 l bensin pr tim.
Maximihastigheten är 5 km/tim; motorns hastighet kan
regleras inom . vida gränser. Kraftöverföringen till
bakaxlarna sker medelst en enkel friktionskoppling, som
ersätter växellådan. Smörjningen är automatisk;
oljeförbrukningen uppges vara 0,075 l/tim.

<b>Gamla skioptikonbilder till tekniska museet.</b> De
flesta ingenjörer ha åtminstone en eller annan gång
uppträtt som föredragshållare och därvid begagnat sig
av skioptikonbilder. Sedan dessa bilder en gång varit
aktuella, ha de väl i allmänhet hamnat i någon
skräpvrå och äro ej sällan till besvär. Ur en synpunkt kunna
de emellertid komma till nytta än en gång, och det
vore om de överlämnades till tekniska museet,
ingeniörsvetenskapsakademien. Museet har nämligen
ofta anledning att söka äldre bilder och har i sitt stora
arkiv ca 20 000 fotografier och andra bilder, av vilka
vid ordningställande av föredrag ofta måste göras
ljusbilder. Redan nu har museet en av detsamma
iordningställd samling av över 1 000 nummer, vartill
komma serier av äldre bilder, som överlämnats från
ingenjörer och andra. Bland dessa finnas exempelvis
en serie, som av Enoch Thulin använts, då han i
flygningens barndom höll föredrag om luftfartens historia,
utveckling och framtid. Det är just sådana bildserier,
museet gärna vill ha, men även bilder, som avhandla
mera begränsade tekniska problem. Museet vädjar
därför till alla innehavare av gamla skioptikonbilder
att sätta sig i förbindelse med museet eller att direkt
under adress Stockholm 5 insända det som kan avstås.
Bilderna komma sedan att av museet systematiskt
ordnas. Det är museets förhoppning att denna vädjan
icke må förklinga ohörd. <tab><tab><tab><tab><tab><i>T. A.</i>

<b>Lapplands tekniska förening</b> har i dagarna utsänt sin
medlemsförteckning för året 1932. Antalet medlemmar
uppgår till 112. Styrelsen utgöres av disponent E.
Krantz, ordf., disponent C. G. Granström, v. ordf.,
bergsingenjör R. Höök, sekreterare och kassaförvaltare, samt
disponenterna A. Nordman och E. Almin.

<b>Stora eller små kvicksilverlikriktare?</b> Vid American
Institute of Electrical Engineers' sammankomst i januari
diskuterades bl. a. frågan om vilket som är lämpligast
att bygga kvicksilverlikriktare för stora effektbelopp
eller sammanställa aggregat av smärre likriktare.
Inledningsanförandet, som hölls av A. L. Atherton, samt
de följande diskussionsinläggen refereras i Power
(1 mars 1932).

Inledaren höll före, att det är lämpligare att
sammansätta flera smärre likriktare än att installera större
sådana. När likriktarnas dimensioner ökas, försämras
kvaliteten. Den tid en 3 000 kW likriktare måste
ställas ur drift under ett år är flera gånger större än
driftavbrotten hos en 500 kW likriktare.
Anskaffningskostnaden stiger ej i proportion till storleken, enär
tillverkningsvårigheterna växa mycket raskare. Vidare
minskas verkningsgraden vid ökad storlek, bl. a. på grund
av den större längden hos ljusbågen. Vid nuvarande
konstruktioner uppgå förlusterna vid en 500 kW
likriktare till endast 25 % av förlusterna vid en 3 000 kW
likriktare, under förutsättning, att båda drivas vid 600
V. Som exempel på en framkomlig väg för uppnående
av stora likriktareeffekter anfördes ett utfört aggregat
av fyra st. 750 kW likriktare, som sammanställts två och
två över varandra. Varje aggregat är försett med två
pumpar, av vilka den ena tjänstgör som reserv.

I den följande diskussionen yppade sig den motsatta
åsikten, i det man dels framhöll, att ett sammansatt
aggregat måste erbjuda större risk för driftstörningar
än en enda större likriktare, dels även att en
förbättring av de större likriktarna i fråga om, verkningsgrad
och driftsäkerhet är långt ifrån utesluten.

<b>Sveriges handelsflotta år 1930.</b> Kommerskollegii
sjöfartsstatistik för år 1930, som i dagarna utkommit,
lämnar bl. a. följande upplysningar om handelsflottans
storlek och förändringar under året.

Handelsflottan ökades med 8'8 872 bruttoton till
1 735 453 ton, eller med 5,4 %. Tonnagesiffran för 1914,
den högsta som uppnåtts före tillbakagången under
världskriget, överträffas av redogörelseårets med ej
mindre än 39,1 %. Tonnaget år 1930 fördelade sig med
66,9 % å ångfartyg, 2:7,8 % å motorfartyg, 3,5 % å
segelfartyg med hjälpmaskin och 1,8 % å andra
segelfartyg. Motsvarande relationstal år 1913 voro resp.
84,3, 0,9, 0,4 och 14,4. Tillväxten i fråga om
motorfartyg och segelfartyg med hjälpmaskin är sålunda i
ögonenfallande.

De inom landet nybyggda fartyg, som år 1930
införlivades med handelsflottan hade ett sammanlagt
tonnage av 45 513 bruttoton. Från utlandet inköptes
sammanlagt 67 283 ton. Fartygsförsäljningarna till
utlandet utgjorde ej mera än 7 548 bruttoton. 80,6 % av
nybyggnaderna inom landet avsågo motorfartyg, medan
det från utlandet inköpta tonnaget till 50,8 % utgjordes
av ångfartyg och till 41,4 % av motorfartyg.

Sveriges sjögående handelsflotta (fartyg med
dräktighet av minst 100 ton) bestod vid 1930 års slut av
1 415 fartyg om sammanlagt 1670 750 ton.

Oceangående handelsflottan (fartyg med minst 2 000
bruttoton) utgjordes av 217 fartyg om sammanlagt 907 553 ton.
Medelstorleken per fartyg har från 1913 till 1930 ökats
från 426 till 695 ton.

<b>Elektrolytisk framställning av väte och syre</b> har
under senare år gjort stora framsteg, innebärande bl. a.,
att energibehovet per m<sup>3</sup> framställd gas kraftigt sänkts.
Ännu för några år sedan erfordrades 5,5 à 6 kWh för
framställning av 1 m<sup>3</sup> väte och 0,5 m<sup>3</sup> syre, medan man
numera lyckats nedpressa behovet till 4,5 à 5 kWh.

I VDI-Zeitschrift (23 april 1932) beskriver dr-ing.
A. Sander en förbättrad elektrolysörtyp, Zdansky-elektrolysören,
om vilken bl. a. följande upplysningar lämnas.

Genom dubbelpolig koppling av elektroderna har
man ernått, att stora gasmängder kunna framställas på
en ringa golvyta, samt i väsentlig grad förenklat
strömtillförseln. Elektrolysören är avsedd för en
anslutningsspänning av 230--250 V och består av 124 celler samt
har dimensionerna 4 m höjd, 8 m längd och 2 m bredd.
Den lämnar per dygn 200 m<sup>3</sup> väte och 100 m<sup>3</sup> syre, dvs.
12,5 m<sup>3</sup> vätgas per m<sup>2</sup> golvyta, vilket lär vara
väsentligt mer än vad tidigare konstruktioner kunna ge.
Elektroderna består av starkt förnicklade stålplåtar,
elektrolyten är som vanligt kalilut. Diafragmorna i
cellerna, vilka skola hindra gaserna att blandas med
varandra, bestå av finmaskig asbestväv med invävda
nickeltrådar. Det sönderdelade vattnet ersattes med
destillerat vatten, som inledes i varje särskild cell.
Genom att man kunnat inskränka avståndet mellan
elektroderna samt genom särskild formering av
katod-erna har man nedbringat cellspänningen till 2 volt och
samtidigt erhållit en hög strömtäthet.

Eilektroly sören är provad för ett tryck av 15 atm; i
normala fall uppgår trycket till endast 0,15 atm. Vid
normal belastning är energibehovet för framställning
av 1 m<sup>3</sup> väte och 0,5 m<sup>3</sup> syre endast 4,55 kWh.
Strömutbytet är 99,5 %. Gaserna hava en renhetsgrad av
99,0 % för vätet och 99,5 % för syret.

Batteriet väger 45 ton och rymmer 17 m<sup>3</sup> elektrolyt
med ett innehåll av 5 000 kg KOH. Totala vikten, inkl.
elektrolyt, uppgår till ca 70 ton.

<b>Tiger-Creekkraftverket</b> i Molekumnefloden i
Californien, beskrivet i Power (29 mars 1932), har två
fristrålturbiner om vardera 18 000 hkr. Fallhöjden är
363 m, varvtalet 225 per min. Generatoraxeln, som är
lagrad i två oljeringlager med 610 mm diameter och
1 830 mm längd, bär på vardera änden ett turbinhjul
med 4 090 mm diameter. De med varje axel roterande
massorna ha en vikt av 186 ton. Hjulen utgöras av
hela stålskivor med 19 skövlar av stålgjutgods och äro
medelst 8 rundkilar av 76 mm diameter fastade vid en
uppstukad fläns på axeln. Högsta verkningsgraden,
87 %, har uppnåtts vid 3/4 last. Mellan 1/2 och 1/1
belastning är verkningsgraden 86 % och inom området
mellan 40 % och 113 % av normala belastningen är
verkningsgraden i genomsnitt något över 85 %. Stor
uppmärksamhet har ägnats åt att göra alla delar lätt
åtkomliga. Generatorerna kunna t. e. drivas med ett
enda turbinhjul, om det andra skulle behöva repareras.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

"Trasdockan",</b> Svenska ingenjörsföreningens i Chicago
årsskrift 1931.

<b>Tidskrift för Elementär matematik, fysik och kemi,</b>
<i>marsnumret 1932.</i> Pris kr. 2:25.

<b>"Vårt försvar",</b> Allmänna försvarsföreningens
tidskrift, nr 1, 1932. Pris 2 kr.

<b>A Treatrise on Reliable Predictions of Water
Conditions,</b> <i>the Value thereof with regard to hydraulic
Engineering Enterprises and the Possibilities of obtaining
Reliability.</i> Avhandling som för teknologie doktorsgrads
vinnande framlägges till offentlig granskning av <sc>Ragnar
Lindqvist.</sc> Centraltryckeriet, Stockholm 1932.

<b>Tekniska meddelanden från Kungl. vattenfallsstyrelsen.</b>
<i>Ser. E nr 11. Impulse Tests ön Träns former
Windings,</i> av <sc>H. Norinder.</sc> Utkom den 15 juni 1931.
<i>Ser. E nr 16. Förslag till stadgar m. m. för elektriska
distributionsföreningar.</i> Utkom den 1 mars 1932.

<b>The Ruined Churches of Norfolk,</b> av <sc>Claude J. W.
Messent.</sc> Norwich 1931, H. W. Hunt förlag. Pris 2 s 6 d.

<b>Symposium on Malleable iron Castings,</b> Held at Joint
Meeting of the American Foundrymen's Association and
the American Society For Testing Materials, Chicago,
hl. June 26, 1931.

<b>The Meriths of turbo charging of Diesel engines,</b> av
<sc>Alfred Buechi,</sc> Wintherthur 1932.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Gefle</b>
avhöll sitt ordinarie årsmöte å Grand hotell den 13
februari under ordförandeskap av stadsarkitekt
Wetterling. Till styrelse för år 1932 valdes, sedan
ordföranden på grund av avflyttning från staden avsagt sig
återval: civilingenjör J. F. Hjorth, ordförande, ingenjör
A. Deshayes, v. ordförande, civilingenjör K. H.
Landberg, sekreterare, civilingenjör K. W. Dahlström,
klubbmästare, maskiningenjör E. B. Höjer, ingenjör C. M.
Jonsson och direktör E. Pehrsson. Till valnämnd
utsagos lantbruksingenjör S. Aspegrén, civilingenjör S.
Klinga, ingenjör A. Levan, ingenjör E. Nordström,
rektor E. Ström och till suppleanter i valnämnden
baningenjör A. Hagman, ingenjör K. H. Stenhane, ingenjör
N. Risberg, ingenjör E. Hansson samt civilingenjör H.
Johnsson. Till revisorer för 1932 utsagos disponent W.
Bengtzon, maskiningenjör W. Engelheart samt som
suppleant ingenjör A. Levan.

Civilingenjör Sten D. Ekelund, Stockholm, höll
därefter föredrag över ämnet: "Asfalt och dess praktiska
användning".

Efter en inledande klassificering och statistik framhöll
föredragshållaren, hurusom asfalt på grund av sina
goda egenskaper som vattenisolator, elektrisk Isolator,
sin tänjbarhet och sin vidhäftningsförmåga fått en
synnerligen vidsträckt användning. Den ojämförligt största
delen av asfaltproduktionen går till vägbyggnader, men
dessutom gå betydande kvantiteter till
pappersindustrien, elektriska industrier o. dyl.

Av speciellt intresse är den numera allt vanligare
asfaltemulsionen, vilken praktiskt taget kan användas
överallt, där asfalt i smält form förekommer.
Emulsionens fördelar framför varmasfalten är, att den kan
användas i kallt tillstånd, samt att den, i motsats till
varmasfalten, kan strykas på fuktiga ytor. <tab><i>K. L--g.</i>

<b>Tekniska samfundet, Göteborg,</b>
höll sitt första ordinarie sammanträde för året fredagen
den 19 februari 1932 å Lorensbergs restaurang, under
ordförandeskap av arkitekt Sven Steen.

Års- och revisionsberättelser föredrogos och
ansvarsfrihet beviljades i enlighet med revisorernas förslag.

Aftonens föredrag hölls av civilingenjör Otto Cyrén
över ämnet: "Kväveproblemet ur teknisk och
nationalekonomisk synpunkt".

Talaren redogjorde inledningsvis för de olika
metoderna, för utvinning av kväve ur luften, fram till den
numera dominerande Haberprocessen. Därefter

skildråde talaren ingående de väldiga Leuna-Werke vid
Merseburg, där tyskarna under kriget började
koncentrera sin kväveindustri. Verken hava en längd av ca 8
kilometer och sysselsätta vid normal drift 18 000
personer. Dagligen passera genom fabrikationssytem 8--10
mill. m<sup>3</sup> gas och vad som imponerar mest är stillheten
inom fabriken. Med undantag för maskinsalarna
arbetar fabrikationsprocessen ljudlöst. Hand i hand med
fabrikationen arbetar verkens laboratorier, och en stor
vetenskaplig stab är sysselsatt med att kontrollera och
förbättra fabrikationen. Då Leuna-Werke varit utsatt
för offentlig kritik på grund av de risker arbetarna
skulle löpa, har verket genomfört en omfattande och
metodisk utredning, som visat, att arbetet inom denna
industri icke är hälsovådligare än inom andra kemiska
industrier. Det i samband med verken anlagda
samhället för tjänstemän och arbetare är givetvis utlagt
efter de mest moderna riktlinjer.

Bland övriga av ingenjör Cyrén beskrivna
anläggningar, framhöll han särskilt de nyanlagda
Moscic-verken i närheten av Tarnow i polska Galizien. Ehuru
små jämförda med Leuna-Werke, äro de polska verken
ytterst väl planerade och hypermodernt inrättade. Den
nuvarande produktionen kan med snaå utbyggnader lätt
fördubblas. Verken äro ett led i Polens strävande att
göra sig industriellt oberoende av sin stora granne.

Att direkt jämföra olika tillverkningsprocesser
ansåg talaren omöjligt på grund av svårigheten att få
reda på alla kostnadsmoment -- t. o. m. priset på den
elektriska energien betraktas mångenstädes som en
fabrikationshemlighet.

Kvävets nationalekonomiska betydelse påvisade
talaren med statistik över tillverkningen inom jordens
viktigaste kväveproducerande länder jämte tillhörande
export- och importsiffror. Så importerade t. e. Tyskland
före kriget årligen 475 000 ton chilesalpeter, medan det
nu producerar 1 mill. ton kväve (ca 6 mill. ton
salpeter) och därmed överflyglat Chile som kväveproducent.

Till slut skildrade talaren den svenska kväveindustrien
och de svårigheter den haft och har att kämpa
emot samt uttryckte den förhoppningen att denna
viktiga inhemska industri skulle lyckas hävda sin ställning
gentemot den hänsynslösa konkurrensen från utlandets
jätteföretag. <tab><tab><tab><tab><tab><tab><tab><i>G. E. M.</i>

<b>Östergötlands tekniska förening</b>
höll den 27 februari sammanträde å Frimurarehotellet i
Linköping.

Efter behandling av sedvanliga föreningsärenden höll
yrkesinspektör H. O. Ödlund, Linköping, ett med
film- och skioptikonbilder belyst föredrag över
"Arbetarskydd och den nya lagen".

Talaren påvisade att man som följd av den nya
lagen om arbetarskydd förutom goda humanitära
resultat också kan konstatera mycket gynnsamma
ekonomiska verkningar inom industrien., Det är ej enbart
den skadades förlust om ett olycksfall inträffar. Även
arbetsgivaren tillskyndas svårigheter genom att en man
sättes ur funktion. En ovan och därför dyrbar kraft
måste eventuellt sättas i den skadades ställe o. s. v.

Försök ha gjorts till uppskattning av mera indirekta
kostnader som orsakats till följd av driftsavbrott på
grund av olycksfall. Amerikanarna säga sig ha
statistiskt utrönt, att t. e. varje ombyte av arbetare kostar
arbetsgivaren genomsnittligt räknat 25 dollars.

De direkta kostnaderna för olycksfallsförsäkringen i
vårt land äro lätta att angiva. Under t. e. år 1930
utbetalade försäkringsanstalterna i ersättningar
sammanlagt omkring 30 mill. kronor. De indirekta kostnaderna
äro däremot svårare att fixera. De kunna naturligtvis
endast ungefärligen beräknas men uppgå nog helt säkert
också till minst 30 mill. kronor.

Då arbetsgivarna numera i huvudsak få bära såväl
de direkta som de indirekta kostnaderna för
olycksfallsriskerna, bör det också ligga i deras intresse att i
möjligaste mån söka förebygga skador på den levande
arbetskraften. Arbetsskyddssträvandena kunna också
många gånger föranleda förbättringar och maskinella
konstruktioner som samtidigt ge direkta vinster för
företagarna. Många exempel på att så skett finnas.

Föredraget åhördes med intresse och belönades med
livliga applåder.

Efter gemensam supé följde en livlig diskussion av
frågor, som sammanhörde med föredraget. <tab><i>H.  N.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, samt <b>Ingenjörsvetenskapsakademien</b>
inbjuda gemensamt till en konferens i
likriktarfrågan, i Ingenjörsvetenskapsakademiens lokal,
Grevturegatan 14, 1 tr., tisdagen den 3 maj 1932. <sp>Program:</sp> Kl.
15,30. Diplomingenjören <sp>A. Danz,</sp> Baden, Schweiz: <i>"Der
Quecksilberdampfgleichrichter und seine Anwendungen in
der Zukunft",</i> föredrag med ljusbilder och ev. film. Kl.
17,45. Subskriberad middag à 6 kr., innefattande smörgåsbord,
varmrätt, dessert, snaps, pilsner och kaffe samt servis.
Kl. 19,30. Fortsättning av föredraget, åtföljd av
diskussion. -- Samkväm.

Konferensen avser att giva en överblick över
utvecklingsmöjligheterna hos den nya teknik, som är baserad på
användningen av styrgaller hos kvicksilverlikriktare.
Sålunda behandla föredragen bl. a. skydd mot baktändningar,
spänningsreglering, automatisk överströmsutlösning i
likströmsnät, frekvensomformning, asynkron parallelldrift av
kraftnät, varvtalsreglering hos banmotorer för växelström etc.

<b>Avdelningens för Skeppsbyggnadskonst</b> ordinarie
vårsammanträde äger rum i Stockholm å restaurant Rosenbad
lördagen den 7 maj 1932 kl. 3 e. m. <sp>Program:</sp> 1) Val
av justeringsmän. -- 2) Årsberättelse för år 1931. --
3) Redogörelse för Skeppsbyggarnas hjälpfond. -- 4)
Inkomna skrivelser m. m. -- 5) Inval av nya medlemmar. --
6) <i>"Några erfarenheter rörande tankfartygs konstruktion
och underhåll",</i> föredrag av överingenjör <sp>Folke Seldén.</sp>
-- 7) <i>"Om ankare och  ankarkätting",</i> föredrag av
mariningenjör <sp>G. Hartzell.</sp> -- Efter sammanträdets slut
(beräknad tid kl. 6 e. m.) serveras gemensam middag å
restaurant Rosenbad.

Tillfälle är berett för avdelningens medlemmar att
närvara vid Sveriges allmänna sjöfartsförenings årsmöte
tisdagen den 10 maj 1932 kl. 10 f. m. å Jernkontorets lokal
samt att deltaga i nämnda förenings subskriberade middag
samma dag kl. 7 e. m. å Hasselbacken (smoking eller
rock). Pris kr. 12:--. Anmälan till nämnda middag torde
senast den 7 maj insändas till Sveriges allmänna
sjöfartsförenings sekreterare, Klippgatan 4, Stockholm.

<b>Avdelningen för Väg- och vattenbyggnadskonst</b>
sammanträder å restaurant Rosenbad måndagen den 9 maj 1932
kl. 20,15. Sammanträdet föregås för dem som så önska
av middag kl. 19,00. <sp>Ärenden:</sp> 1) Protokolljustering.
-- 2) Inval. -- 3) Diskussion av inkommet yttrande från
den av avdelningen tillsatta kommittén för behandling av
frågan om Väg- och vattenbyggnadsstyrelsens omorganisation.
-- 4) <i>"Ett och annat om Stockholms hamn och
hamnstyrelsens arbetssätt'',</i> föredrag av hamndirektör <sp>Sal.
Vinberg.</sp> -- Före sammanträdet är en rundtur med en
av hamnstyrelsens båtar anordnad, varvid hamndirektör
Vinberg kommer att demonstrera hamnen och där
pågående arbeten, speciellt broarna. Samling för utflykten sker
vid Tranebergsbrons västra landfäste kl. 17,00 med
beräknad återkomst till Logårdstrappan kl. 18,45. -- Priset för
middagen å Rosenbad, inkl. snaps, pilsner, kaffe och
betjäning blir kr. 7:50.

</chapter>
<chapter name="TEKNISK TIDSKRIFT
HÄFT. 19 ÅRG. 62 7 MAJ 1932">
<h1>TEKNISK TIDSKRIFT</h1>
<h2>HÄFT. 19 ÅRG. 62 <tab>7 MAJ 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Svensk-dansk Jernbanebygning i Tyrkiet, av ingenjör Per Kampmann. -- Nils Persson †
-- Ekonomisk översikt. -- Notiser. -- Litteratur. -- Tekniska föreningar. -- Sammanträden.

</chapter>
<chapter name="SVENSK-DANSK JERNBANEBYGNING I TYRKIET.">
<h2>SVENSK-DANSK JERNBANEBYGNING I TYRKIET.</h2>
<poem>Med hänvisning till ingressen under
ovanstående rubrik i häfte 18 fortsätta vi
här ingenjör <b>Per Kampmanns</b> artikel.
</poem>
<b>Arbejdets Udførelse.</b>

I Henhold til vor Kontrakt skal selve den manuelle
Udførelse af Arbejderne ske ved Hjælp af lokale
Entreprenører. Det eneste, der er undtaget herfra, er
de månge og store Jernbetonbroer, som vi ifølge
Kontrakten selv skal udføre. Imidlertid er de
Entreprenørfirmaer, som findes i Tyrkiet ret primitivt ud~
styret, og da man samtidig maa tage i Betragtning,
ät Jernbanen fører igennem vilde Bjerglandskaber,
uigennemtrængelige Skove og paa andre Strækninger
fuldkommen Ødemarker, hvor der hverken findes Vej
eller Sti, vil det förstaas, at inden en saadan lokal
Entreprenør kan gaa igång med selve Arbe j det, maa
det hele paa Forhaand være lagt til Rette.

Det var derför nødvendigt, at vi, inden
Entreprenøren tog fat, først anlagde:

1:o. Tjenesteveje, som muliggjorde Transporten af
Byggematerialer, Fødevarer, etc. ud til Byggepladsen.

2:o. Fuldstændig Telefon- og Telegraflinie längs
med Banen, saaledes at de enkelte Byggepladser
kunde være i direkte Förbindelse med Banens
Endepunkter.

3:o. Depoter längs med Banen, fra hvilke Depoter
vi til Entreprenören udleverede Byggematerialer, som
f. Eks. Cement og Kalk, samt Dynamit til
Sprængning af Klipperne.

4:o. Ligeledes maatte vi udlevere Entreprenørerne
Tipvogne, Tipvognsspor, Pumper osv.

5:o. Endvidere maatte vi organisere et
fuldstændigt Sanitetsvsesen, samt

6:o. etablere en Sikkerhedstjeneste ved Hjælp af
Gendarmer.

Først naar alle disse Ting var bragt iorden, kunde

<img 1>
Fig. 1. Jernbetonbuebro med 50 m spænd, Nordbanen.
</img>

<img 1>
Fig. 2. Tunnelbygget for sikring af Sporet mod "Ras", Nordlinien.
</img>

<img 1>
Fig. 3. Sydbanen gaar paa länge Stækninger gennem Terræn med "daarligt" Berg.
</img>

Entrepreøören gaa igång med selve Udførelsen af
Arbejdet.

Af Tjenestevejene, som for en stor Del er udført
af os selv og ikke af lokale Entreprenører, er der til
Dato udført ca. 700 km. Bygningen af disse Veje
har ofte været vanskelig. Der har været Steder,
hvor de har maattet hugges gennem Tunneller og
längs dybe Afgrunde. Vejene bliver i Reglen
udført i 3 m Bredde og forsynet med Vigepladser.
Denne Bredde er dog senere blevet udvidet til 3 1/2
m. Man vil faa et Indtryk af Betydningen af disse
Tjenesteveje, naar jeg fortæller Dem, at der indtil
Midten af 1931 ad disse er blevet transporteret bl. a.
over een Million Sække Cement (svarende til 25
Dampskibsladninger à 2 000 tons eller 3 333
Jernbanevogne à 15 t). Samtidig er der transporteret ca.
400 t Dynamit. Naar dertil kommer, hvad der
udover disse løst noterede Ting, er transporteret af
Træ til Stilladser og til Husbygning, Hvede til
Arbejderne etc. etc. vil man forstaa, at der paa disse
Veje har været en til Tider endog meget intens Trafik.
Transporten bliver besørget af Kameler, Æsler,
Muldyr og Lastautomobiler, alt i een broget og
orientalsk Blanding.

Om disse Tjenestevejes Betydning skal det
ligeledes nævnes, at medens Overingenioren f. Eks. paa
Kordlinien, inden Vejenes Udførelse, brugte 3 til 4

Uger om at komme Linien igennem til Hest kører han
nu i sin Automobil hele Nordlinien paa 400 km
igennem paa 3 Dage, og kan endda faa Tid til at
inspicere Arbejdet under vejs. En Køretur i Bil paa
disse Veje er en Oplevelse, som man ikke let faar
Mage til andre Steder. Vejen gaar igennem de
skønneste Landskaber; det veksler med frugtbare
Sletter og ode Bjergstrækninger samt store
pragtfulde Skove, et Terræn, som paa sine Steder i
Skønhed staar fuldt paa Højde med Tyrol. Over
det hele gløder Orientens värme Sol fra en
mørkeblaa Himmel.

Inden det endelige Arbejde kunde sættes igång, var
der imidlertid endnu en Foranstaltning at træffe,
nemlig: Ordningen af Samtetsvæsenet. Da Banerne gaar
igennem paa sine Steder fuldkommen øde
Strækninger uden Forbindelse med Landeveje og delvis
igennem Strækninger, som rummer stor Fare for
Malaria og andre Sygdomme, vil det förstaas, at det var
nodvendigt at etablere et fuldstsendigt Sanitetsvæsen.

I den Anledning har vi dannet en komplet Service
sanitaire, under Ledelse af en Overlæge paa vort
Kontor i Stamboul. For hver 25 à 40 km Bane er der
bygget Hospitalsbygninger, som varierer i Størrelse i
Forhold til om det er et Malaria-Distrikt eller ikke

<img 1>
Fig. 4. Typisk Linieføring på Sydbanen.
</img>

og i Forhold til Arbejdets Vanskelighed. I Regien
indeholder et saadant Hospital op imod 20 Senge;
det bestyres af en Læge med diverse Sygepassere,
som alle er mandlige. Lægen har en
Ambulance-automobil til sin Raadighed. Disse Hospitaler
tjener som en Slags første Hjælp; i sirlig alvorlige
Tilfælde sendes den syge eller den tilskadekomne
ind til et af de større Hospitaler, vi har rundt
omkring, eller paa et Regeringshospital, hvis et
saadant findes i Nærheden.

Vi beskæftiger saaledes i vor Tjeneste ca. 20
tyrkiske Læger, som er udmaerket egnet til dette Hverv,
idet de er udannet som Militærlaeger under de mange
Krige og derför er kendt med de primitive Forhold.
Sanitetsvæsenets Opgave er dels at tage sig af
Tilskadekomne ved Ulykkestilfælde, dels at behandle
indtrufne Sygdomstilfælde og dels ved preventive
Midler at forhindre Udbredelsen af epidemiske
Sygdomme. Den vaerste Svøbe er Malariaen, som særlig
optræder i den varmeste Tid. Til Bekæmpelse heraf
uddeles der baade til Arbejdere og Ingeniører Chinin.
Der er truffet meget kraftige Forholdsregler for at
undgaa Epidemier. Der er f. Eks. Aflusningsanstalter,
hvor Arbejdernes Tøj bliver behandlet for at undgaa
Faren for Plettyfus. Ligeledes findes der överalt paa
Linierne Depoter af Vakcine, som bliver anvendt
straks, naar der opstaar Tilfælde af Tyfus eller
Kopper. Takket være disse Forholdsregler er det
lykkedes os indtil nu at slippe for store Epidemier. Det
er første Gang, at man i Tyrkiet er gaaet saa
systematisk tilværks, og vi er da ogsaa sluppet for de
sørgelige Epidemier, som f. Eks. fandt Sted under
Bygningen af Bagdad-Banen; efter Sigende (jeg har
ikke kunnet faa dette Tal absolut bekræftet) døde
der paa Grund af Plettyfus paa eet Aar 7 000 Mand
af en Arbejderstyrke paa 10 000.

<img 1>
Fig. 5. Prevebelastning af 2 X 35 m Jernbetonbro paa Sydbanen.
</img>

<img 1>
Fig. 2. Montering af Jernstillads for 300 m Jernbetonviaduct över Göksudalen.
</img>

Selve Byggearbejderne blev allerede paabegyndt i
Juni Maaned 1927, og Arbejdsintensiteten steg
herefter kraftigt og naaede sit Maksimum i 1929, hvor
vi var oppe paa at udføre Arbejder for over en
Million Dollars om Maaneden i Sommertiden. Ved dette
Tidspunkt beskæftigedes der ved Jernbaneanlægene
över 18 000 Mand. Gennemsnittet af det Antal Folk,
der har været beskaeftiget ligger över 10 000 Mand.

Jeg kan nævne, at de fleste af Entreprenørerne er
Tyrkere, og at de har skilt sig forbavsende godt fra
Udførelsen af disse store Arbejder. Enkelte af
Entreprenørfirmaerne har dog været tyske og østrigske,
ligesom et dansk Firma har udført bl. a. 200 km.
Sporlægning.

Paa et tidligere Tidspunkt nævnte jeg, at vi selv
har udført alle de store Jernbetonbroer. Det har
ogsaa været nødvendigt for os, i de faa Tilfælde, hvor
de lokale Entreprenører ikke har vist sig paa Højde
med Situationen, at overtage deres Arbejde.

Resultatet af de første 5 Aars Arbejde er, at der
er blevet fuldført ca. 500 km Bane, som er aaben for
offentlig Drift. Foruden disse 500 km, der er
færdige, er der yderligere godt 150 km i Arbejde, og som
snart nærmer sig Fuldendelse. Der er ialt udført
Arbejde for 36 1/2 Million Dollars.

Da vi i sin Tid overvejede, hvorvidt vi skulde gaa
ind i denne Affære, blev vi fra mange Sider advaret
derimod, dels paa Grund af en almindelig udbredt
Mistillid til den tyrkiske Regering som Betaler, og
dels fordi det mentes, at Opgaven var for stor. Vi
tog imidlertid ingen Hensyn til disse pessimistiske
Advarsler og har ikke fortrudt det. Med Hensyn til
vor Tillid til den tyrkiske Regering, da har denne
vist sig fuldtud berettiget. Vort Forhold til den
tyrkiske Regering har fra først til sidst været præget af
gensidig Tillid og korrekt Forretningsmæssighed;
ligesom vort personlige Forhold överfor Regeringens
Medlemmer og de Embedsmænd, vi har været i
Berøring med, altid har vasret det bedste.

Hvad Betalingen angaar, da karakteriseres dette
Punkt bedst ved, at den tyrkiske Regering indtil nu

<img>
Fig. 7. 300 m lang Jernbetonviaduct över Göksudalen. Prevebelastning med 2 Lokomotiver fra
Nydqvist & Holm A.-B.
</img>

bar udbetalt os næsten 40 Millioner Dollars, og disse
Udbetalinger er sket nøjagtig paa de i Kontrakten
fastsatta Data uden saa meget som een eneste Dags
Forsinkelse.

Med Hensyn til Opgavens Søtrrelse, ja, saa har den
været meget stor, endog betydelig større, end vi
havde tsenkt os, da vi gik ind for Arbejdet. Vi har
imidlertid som Medarbejdere i denne Säg haft en
udmærket Stab af nordiske Ingeniører, som alle har
deltaget med Iver og Begejstring i dette østerländske
Kventyr og ydet en Indsats, som, det er mig en Glæde
og Stolthed paa Standens Vegne at kunne udtale,
fuldtud har honoreret de meget store Fordringer, som
er blevet stillet til dem i Retning af Energi, teknisk
Dygtighed og Udholdenhed.

I Tyrkiet har alle Ingeniørerne fra de tre
skandinaviske Lande følt sig som eet. Under saadanne
Forhold indser man først rigtigt, hvor nært beslægtede de
tre nordiske Folk i Virkeligheden er, og det
förekommer mig, at vi i disse Krisetider, hvor
Pessimismen sidder i Højssedet, og hvor de smaa Staters
Magtesløshed ustandselig fremhæves, har godt af at
se, at man ved Sammenhold mellem Skandinaver dog
kan naa til Resultater.

</chapter>
<chapter name="NILS PERSSON †.">
<h2>NILS PERSSON †.</h2>
Då Nils Persson den 10 april genom hjärtslag
plötsligt rycktes bort mitt i sin framgångsrika
energimättade verksamhet, så blev hans bortgång ett svårt
slag för icke allenast hans närmaste, dem han ägnat
en uppoffrande omvårdnad, utan även för alla dem,
som haft förmånen av hans medverkan.

Ingenjör Persson, som från ungdomen haft att
kämpa under belastningen av en svag hälsa och
mångahanda därmed följande svårigheter, har med
sällspord energi arbetat sig fram till en ledande
ställning inom sitt fack, som var patentingenjörens.

Han var född år 1888 i Gustaf Adolfs församling
i Kristianstads län. Efter att hava genomgått
tekniska elementarläroverket i Malmö var han
anställd inom olika industrier i Tyskland, där han
senare, år 1916, avlade diplomingenjörsexamen vid
tekniska högskolan i Darmstadt. Ingenjör
Persson återvände därefter till hemlandet och anställdes
som konstruktör vid Svenska turbinfabriks
aktiebolaget Ljungström i Finspång. Sin verksamhet
som patentingenjör började han vid a.-b.
Vaporackumulatorn, varefter han 1923 övergick till
Wawrinskys patentbyrå. 1925 blev ingenjör
Persson chef för a.-b. Elektro-lux' patentavdelning.

Under sin verksamhet vid Elektrolux framstod allt
mera ingenjör Perssons eminenta förmåga att lösa
de ofta svåra problem i patenttekniskt och
patenträttsligt hänseende, som uppkommit i förening med
det Platen-Muntersska kylskåpets och andra uppfinningars
exploatering inom den stora Elektrolux-koncernen.

För dem. som stått ingenjör Perssons verksamhet
nära, kvarstår ett vackert minne av hans
arbetsprinciper, vilka alltid vilade på rättskänslan såsom den
säkraste grundvalen. Hans enastående skicklighet
inom det rättstekniska gebitet hemförde också trots
ofta till synes vidriga formella hinder segern åt de
principer, för vilka han gick i elden. Han har i
denna riktning åt vår industri räddat betydande
värden.

När han sistlidna höst öppnade egen patentbyrå,
knötos därföre stora förhoppningar till hans från
början därstädes framgångsrika verksamhet. Hans
underlydande personal och hans många kunder inom
den svenska industrien förstod han att genom sitt
vänsälla väsen göra till kära vänner.

Mot sina närmaste var han en allt uppoffrande broder.

Han var en högstämd sträng, som brast.
<tab><tab><tab><tab><tab><tab><i>Fredrik Ljungström.</i>

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab><tab>Sockholm 30.4.32.
Det ar svårt att finna ett enda tecken till ljusning
i den ekonomiska situationen vare sig i Europa eller
U. S. A. De senast inkomna rapporterna från det
amerikanska näringslivet tyda praktiskt taget alla på
en fortsatt försämring av läget. Stålproduktionen har
satt nytt bottenrekord. U. S. Steel och Bethlehem
Steel utnyttja f. n. endast 20 % av sin tillverkningskapacitet.
Den senaste veckorapporten från kolgruvorna
är den oförmånligaste hittills; brytningen under andra


aprilveckan uppgick endast till 63 % av motsvarande
siffra för 1928. Marssiffran för ståltrustens orderreserv
är den ogynnsammaste sedan konjunkturomslaget. Det
under februari framställda antalet automobiler -- den
senaste publicerade uppgiften -- uppgick endast till
53 % av motsvarande siffra för mars i fjol; lägre
siffror föreligga endast för oktober och november månader
i fjol, men dessa böra med hänsyn till säsongförhållandena
normalt visa avsevärt lägre tillverkningskvantitet
än årets tidigaste månader. Textilindustrien, som länge
haft det relativt bättre ställt än andra branscher,
börjar allt mera markerat ryckas in i lågkonjunkturens
malström. Byggnadsindustrien företer en viss ökning
av de slutna kontrakten gentemot de närmast
föregående månaderna, men sysselsättningen synes icke
uppgå ens till en tredjedel av den för ett år sedan.
Den amerikanska centralbanksorganisationens
produktionsindex antyder, att sysselsättningen inom industrien
under februari -- den sista månad för vilken den ännu
offentliggjorts -- är lägre än någon gång tidigare sedan
konjunkturförsämringens början. Indexsiffran är 70 mot
72 för januari och 86 för februari i fjol. Den kraftiga
nedgången i produktionsvolymen måste givetvis
synnerligen starkt komma till synes i de redovisade
driftresultaten, liksom den ock tydligt avspeglar sig i
börsens värdering av aktierna -- på denna senare punkt
inverkar emellertid även en hel del andra faktorer, som
icke ha något direkt samband med produktionen.
Typiskt för läget är U. S. Steels sista kvartalsbokslut
-- det för årets tre första månader. I detsamma
redovisas en förlust på 1,14 mill. dollars före avskrivningar
och motsvarande siffra för närmast föregående kvartal
var 3,97 mill. dollar samt första kvartalet i fjol 19,46
mill. Efter avskrivningar uppgår kvartalsförlusten med
sannolikhet till cirka 10 mill. dollar. Utdelningen på
stamaktierna har helt inhiberats. Det är givet att
börsen, även om den icke skulle ha oroats av meddelanden
från utlandet, likväl måste ha rönt ett starkt inflytande
av dylika driftresultat för landets mest betydande och
med basindustri arbetande företag. Kursnivån på
Yorkbörsen har också sedan årets början sjunkit med icke
mindre än 40 %.

De målmedvetna strävandena i U. S. A. att söka
stoppa deflationen ha hittills icke rönt någon nämnvärd
framgång. Det statliga Financial Reconstruction Corp.,
för vilket här tidigare redogjorts och som ju har till
uppgift att lätta kreditmarknaden genom bl. a.
övertagand o av frusna engagements från banker och
lämnande av krediter till järnvägar och vissa andra
företag, har under de två månader, för vilka det hittills
föreligger rapporter, lämnat lån å sammanlagt 239 mill.
dollar, varav till banker 158 mill. De enda mera
påtagliga verkningarna av denna "kreditkassas" -- den
har dock en del mera konstruktiva uppgifter än vår
"Kreditkassan" -- är att bankfallissemangen betydligt
avtagit i antal, sedan den trädde i verksamhet. Redan
detta är givetvis en god början, då det gäller att
återgiva allmänheten förtroende till näringslivet och
framför allt dess kreditinstitut. Det allmänna misstroendet
mot dessa företag avspeglar sig direkt i den stora
utsträckning, i vilken man lägger sedlarna på kistbotten
i stället för att sätta in dem i banker. Sedelomloppet
är cirka 800 mill. dollar större än för ett år sedan och
detta trots det fortgående prisfallet och handelns
sammankrympning. Privatdiskontot är nere i något under
1 %, och det officiella diskontot väntas bli sänkt när
som helst från de nuvarande 3 %. Trots denna låga
räntesats visar det sig omöjligt att förmå allmänheten
till långfristiga men mindre likvida placeringar.
Allmänheten och bolagen föredraga en relativt dyrbar likvid
kassaställning framför den minsta reduktion av
kassamedeln -- allt under inflytande av den allmänna
likviditetspsykosen. Så länge denna inställning finns kvar,
arbetar det amerikanska centralbankssystemet förgäves
för att få ut nya krediter i marknaden och stoppa
prisfallet. Det har icke lyckats ens att få de privata
bankerna med på noterna, utan dessa föra under intryck
av det allmänna läget en restriktiv kreditpolitik.
Problemet att få konjunkturen att vända, när vi befinna oss
så djupt i botten av vågdalen, är väsentligen av
psykologisk art, och några möjligheter att avgöra, huru nära
eller avlägset konjunkturomslaget ligger, finnas därför ej.

Vända vi blicken mot Europa, är bilden icke just
mera trösterik. Praktiskt taget varje viktigare
produktionssiffra i alla länder är oförmånligare än den
närmast föregående eller motsvarande för förra året (där
man måste ta hänsyn till säsongförhållandena).
Härtill kommer, att följderna av det handelspolitiska kaos
vi kommit in i ännu icke kunna ens tillnärmelsevis
överblickas. Åtgärder som äro ägnade att bromsa upp
den mellanfolkliga handeln framläggas och antagas
nära nog dagligen av de olika parlamenten.
Tysklands finansiella fråga svävar som ett mörkt moln på
den ekonomiska och politiska himmeln och hotar att
ladda ur sig. Den stora likviditetskrisens verkningar
ha ännu icke övervunnits utan bidraga alltjämt att
försvåra den internationella ekonomiska samfärdseln.
Fondbörserna och kapitalplacerarna oroas av det ena
fallissemanget och ryktet om dylika mera alarmerande
än det andra. Och allt detta samverkar att förkväva
det initiativ, som är en nödvändig förutsättning, för att
näringslivet åter skall kunna repa sig efter den hårda
pers de sista åren inneburit.

De handelspolitiska åtgärderna synas ha en alltjämt
starkt accelererande omfattning. Därest utvecklingen
på detta område kommer att fortgå i samma takt som
hittills, så blir det givetvis svårt för länder med en
mera liberalt inriktad handelspolitik, såsom
Oslokonventionens signatärmakter, att avhålla sig från
motåtgärder. Den nya engelska tullförordningen, som är
avsedd att ersätta den s. k. Runcimantariffen
(Abnormal Importations Act of 1931) kommer framför allt
att drabba vår järnindustri hårt. Medan den tidigare
tulltariffen innehöll tullsatser av i många fall absolut
prohibitiv karaktär i form av värdetullar upp till 50 %,
innebär den nya förordningen en allmän tullsats på
20 %, som för vissa mera umbärliga varor och
lyxvaror kan höjas med ytterligare 10 %. För
halvfabrikat och råvaror, som icke stå på frilistan, ha i
en del fall pålagts tullar på 10 %. Frågan om tullar
å järn och stål har varit mycket svårlöst, då de
järn- och stålförbrukande industrierna kraftigt understrukit,
att deras export skulle i högsta grad försvåras, därest
tullar på råmaterial och halvfabrikat infördes.
Emellertid har en temporär tull å 33 1/3 % för tre månaders
tid tillsvidare införts å vissa mellanprodukter, medan
man upptager hela frågekomplexet om tullar tör järn
och stål till utredning. Krav ha framställts, att den
temporära tullen även skulle utsträckas till
färdigfabrikat inom valsverksindustrien. De nya tullsatserna
ha trätt i kraft från den 25 april. De ha redan utövat
ett starkt inflytande på kontinenten. Särskilt tydligt
framträder verkan inom textilbranschen, där betydande
driftinskränkningar ägt rum på grund av den engelska
åtgärden. I Frankrike har man företagit en skärpning
av kolimportrestriktionerna för att minska den växande
arbetslösheten inom denna industri; kol och koks ha
lagts under den allmänna importkvoteringen.
Utvecklingen i Tyskland synes gå mot en ytterligare
skärpning av handelspolitiken. Trots alla nödförordningar i
syfte att öka landets konkurrenskraft på den
utländska marknaden och förhindra allt som kan hota
landets valuta, sjunker det tyska utländska
tillgodohavandet oavbrutet. Hemtagningen av korta utländska
krediter, i den mån sådant på grund av

Stillehaltsavtalet är möjligt, är den främsta orsaken till denna
utveckling, men även de illegala läckorna i
valutauppdämningen släppa säkerligen igenom mycket
betydande belopp. För att motväga denna åderlåtning
har den ena förordningen efter den andra införts i
avsikt att skapa en så aktiv handelsbalans som möjligt,
men den allmänna ekonomiska utvecklingen har varit
ägnad att neutralisera dessa strävanden. Exporten
har krympt starkt samman, och någon möjlighet att
i den skärpta konkurrensen med pappersvalutaländerna
-- av vilka de viktigaste äro beredda att
vidtaga alla nödvändiga åtgärder för att skydda sina
inhemska marknader -- kunna åstadkomma en
återhämtning av densamma, torde icke förefinnas. Man
har därför endast att inrikta sina åtgärder på den
andra sida av handelsbalansen, importen, som ju på
ett helt annat sätt är underkastad de inhemska
myndigheternas direkta påverkan. Man har hittills inskränkt
sin kontroll över importen till det kvantum valutor,
som ställts till respektive importörers förfogande, och
sett till att dessa verkligen använts för betalning av
importen. Krav har nu rests på att man skulle
genomföra en kontingentering av importvarorna och
icke av de för importen erforderliga valutorna.
Regeringen hesiterar dock inför deri utomordentligt
vidlyftiga tekniska apparat, som ett dylikt system skulle
komma att medföra. Man synes numera tämligen
allmänt anse det nödvändigt att frångå det nu rådande
handelspolitiska systemet med mestgynnad nationsklausuler
och i stället gå över till ett, där
reciprociteten är utslagsgivande. Vi kunna sålunda med
tämligen stor säkerhet räkna med ytterligare åtgärder
inom en relativt snar framtid ägnade att försvåra vår
export på Tyskland.

Huru allvarligt man får taga de från ansvarigt tyskt
håll avgivna deklarationerna, att man icke tänker
inställa betalningarna av räntorna och amorteringarna å
de utländska skulderna är svårt att avgöra Det är
psykologiskt självklart att man fasthåller denna
deklaration ända till det ögonblick, då man definitivt giver
upp, även om man redan nu skulle vara fullt på det
klara med att man icke kan avvakta Lausannekonferensens
resultat. Denna konferens kommer tydligen
att bli av utslagsgivande betydelse för den allmänna
ekonomiska utvecklingens framtida gestaltning, och
det är av utomordentlig betydelse att Tyskland lyckas
klara sin solvens till tidpunkten för densamma.
<tab><tab><tab><tab><tab><tab><tab><tab><i>F. Oberger.</i>

</chapter>
<chapter name="NOTISER">
<h3><i>NOTISER</i></h3>
<b>En ny ackumulator.</b> Enligt vad Le génie civil
meddelar (2 april 1932) har en fransman M. F. Boissier
uppfunnit en ny ackumulator av en typ som närmast
påminner om ett torrelement. Den positiva elektroden
utgöres av en kolstav, som omgives av ett hölje av
kolpulver. Den negativa elektroden är en zinkbehållare,
och elektrolyten består av zinkjodur. Fördelarna
hos den nya ackumulatorn, rörande vars elektriska
egenskaper icke mycket meddelats, sägas ligga i att
elektroderna ej förstöras eller sulfatiseras samt däri,
att inga skadliga gaser utvecklas. Konstruktionen
säges vidare vara tillräckligt robust för att kunna
motstå ovarsam behandling.

<b>Ihåliga linor för högspänningsledningar.</b> Som bekant
måste man vid kraftöverföring med högspänd ström
söka undvika koronaförluster, vilka uppstå vid hög
fältstyrka på ledarens yta, Fältstyrkan kan minskas
genom ökning av ytan, dvs. av ledarens diameter.
Eftersom ytan är proportionell mot diametern men
vikten mot kvadraten på diametern, måste minskningen
av koronaförlusterna köpas med högre kopparkostnad.
På grund av skineffekten utnyttjas dock ej mer än en del
av koppararean, i det att endast ledarens ytterpartier
äro strömförande.

Ett sätt att minska kopparåtgången för högspänningsledningar
är att utföra linorna ihåliga. Systemet
har kommit till stor användning i Tyskland, där olika
hållinekonstruktioner utarbetats, av vilka här lämnas
en beskrivning.

Linorna utföras dels med, dels utan inre bärorgan.
Fig. 1--2 visa linor enligt förstnämnda system. Två
varv rund eller platt tråd lindas i motsatt riktning till
varandra kring bärorganet, som antingen kan vara ett
s. k. vågband (fig. 1) eller en spiralfjäder med
T-formigt trådtvärsnitt (fig. 2). För täckvarven användes
endast platt tråd. Tråddimensioner och stigning
väljas därvid så, att de olika varvens vridande
moment, vilka uppträda vid dragpåkänningar, ömsesidigt
upphäva varandra. Man undgår härigenom
praktiskt taget torsionsspänningar i linan. Genom
lämplig form å den platta tråden kan denna fås att
upptaga radialtrycket, så att de olika trådarna komma att
stöda varandra liksom stenarna i ett valv. Linan blir
därigenom praktiskt taget självbärande, och bärorganet
ger därför endast en viss extra säkerhet.

<img 1>
Fig. 1. Dubbelvarvslina med vågband.
</img>

<img 1>
Fig. 2. Dubbelvarvslina med spiralfjäder som bärorgan.
</img>

<img 1>
Fig. 3. Självbärande hållina.
</img>

Dessutom finnas linor med ett enda (rådvarv. De
enstaka trådarna äro härvid försedda med not och
fjäder, vilka ingripa i varandra, så att en rörliknande,
självbärande konstruktion erhålles (fig. 3).

Hittills hava i Tyskland för ledningar hos
Rheinisch-Westfälisches Elektrizitäts-Werk och hos Preussische
Elektrizitäts-A.-G. använts såväl envarvs- som
dubbel-varvslinor med 25, 28 och 42 mm diameter,
Motsvarande tvärsnitt utgöra resp. 185, 210 och 400 mm<sup>2</sup>.
De klenare linorna användas för driftspänningar upp
till 220 kV, under det 42 mm linan kan begagnas för
spänningar upp till och över 300 kV. Dessutom finnas
i Tyskland följande standarddimensioner: diameter 32,
36 och 50 mm med motsvarande minsta tvärsnitt av
resp. 260, 320 och 520 mm<sup>2</sup>. Hittills hava ca 8 000 km
hållinor kommit till användning i Tyskland.

Hållinorna kunna med fördel användas även vid
hög strömbelastning. Då ytans förhållande till
tvärsnittet är mycket större än hos kompakta trådlinor,
kunna hållinorna belastas med en 25 till 30 % större
strömstyrka än kompakta linor med samma tvärsnitt.

För linornas montering har följande metod kommit
till användning. Spänn- och bärstolparna i ett spännfält
(taltet mellan två spännstolpar) förses med linskivor
(fig. 4). En ståltrådslina framdrages över skivorna
från stolpe till stolpe och förbindes med hållinan
medelst en av ståltråd flätad dragstrumpa. Medelst
denna hjälplina drages hållinan med motorvinsch fram
över linskivorna, varvid en vid vinschens lintrumma
befintlig broms håller linan så pass spänd, att den ej

<img 1>
Fig. 4. Monteringsarbete.
</img>

kan släpa på marken. Så snart änden av hållinan
kommit fram till vinschen, Upphänges den där i
spannkedjan samt inregleras från spännfältets andra ända
medelst en reglerings vinsch. Då linan fått rätta höjden,
Upphänges den på isolatorkedjorna, och linskivorna
avlägsnas.

<b>Miniatyrångpanna med elektrisk överhettare.</b> Vid
American Chain Co:s försöksanstalt har nyligen en liten
ångpanneanläggning installerats, vilken beskrives i
Power 16 febr. 1932. Den genererar per timme 113 kg ånga
av 112 at, 680 °C. Ångan användes för undersökning av
armaturer.

Pannan hestår av ett flertal, svagt lutande rörknippen,
vilka vid båda ändarna äro insvetsade i vertikala
samlingsrör. De främre samlingsrören äro förbundna
med ett övre och ett undre horisontalt rör, vilka bilda
ångrum och slam rum. Vattenståndet utgör ca 2/3 av
ångpannans höjd. Pannan eldas med fyra gasbrännare,
som per timme förbruka 28 m<sup>3</sup> gas.

Ångtrycket regleras automatiskt genom ändring av
gastillförseln till brännarna. Matarpumpen arbetar
kontinuerligt, överskottet av matarvatten avgår genom en
ventil, vars ställning regleras medelst ett lutande stålrör,
förbundet med pannans äng- och vattenrum. Ett
liknande rör på bestämt avstånd under vattenytan i
pannan tjänar som säkerhet mot vattenbrist. Detta rör
påverkar vid sin utvidgning en strömkrets, som
avbryter gastillförseln och matningen.

Överhettaren har 19 mm inre diameter och 26,8 m
verksam längd samt består av sex slingor, som
fastsvetsats över varandra. För att hindra förändringar i
godset på grund av de svavelhaltiga rökgasernas
inverkan använder man elektrisk uppvärmning för
överhettningen. Värmeelementen äro anordnade vid
innerväggarna av ett kvadratiskt ngnsrum, i vars mitt
överhettårens rörsystem placerats, medelst eldfast tegel
skyddat för direkt värmestrålning. Varmluftcirkulationen i
överhettarkammaren ombesörjes av en i kammarens
botten anordnad fläkt med hjul av rostbeständigt stål.
Ledningen för den överhettade ångan är svetsad och saknar
varje flänsförbindning.

Vid ett timslångt avdimstningsförsök lämnade
pannan med tre brännare 89 kg ånga av 112 at och 595°
vid en förbrukning av 21,2 m<sup>3</sup> lysgas och 42 kWh. Själva
pannans verkningsgrad var 55 %, överhet tårens 58 %.
Värmeöverföringen per m<sup>2</sup> eldyta utgjorde 1 300 Cal/tim,
per m<sup>2</sup> yttre överhettaryta 9 250 Cal/tim. och per
m<sup>2</sup> inre överhettaryta 22 400 Cal/tim.
Medelånghastigheten i överhettaren utgjorde 7,3 m/sek och
lufthastigheten på överhettarens yttersida 5,0 m/sek. På
grund av temperaturfallet från 608 till 591° mellan
överhettarens övre och undre ände har man beräknat, att
71 % av värmet överförts medelst konvektion.

<b>Rörgjutning kring krökt kärna.</b> Enligt Iron Age
(7 april 1932) har man vid ett amerikanskt järnverk
börjat använda krökta gjutkärnor vid tillverkning av
gjutjärnsrör i liggande form. Vid gjutning med rak
kärna pressas denna på grund av upptrycket uppåt pä
mitten, varför röret får en ringa krökning uppåt. För
att undvika detta framställas krökta kärnor i
formmaskin. Kärnorna bestå av stålrör med ett yttre lager
av grönsand och erhålla vid formningen en krökning
på mitten, uppgående till högst 1,52 mm. Vid
gjutningen rätas kärnan ut, så att ett fullt rakt rör
erhålles. Toleransen vid formningen utgör 0,07 mm.

<b>Järnvägsbussarnas utveckling</b> göres till föremål för
en översikt av dipl.-ing. E. Cramer i VDI-Zeitschrift
IG april 1932, varur vi anföra några synpunkter. Dessa
fordon skilja sig från de egentliga motorvagnarna bl. a.
genom det lättare byggnadssättet samt genom att
vanliga drag- och stötinrättningar saknas. Däremot finnas

ofta enklare kopplingsanordningar, som möjliggöra
bruket av släpvagnar.

Förhållandet mellan nyttig last och. tomvikt utgör i
regel ca 1:2. Förhållandet mellan tjänstevikten (i ton)
och motorstyrkan (i hkr) utgör i medeltal 1:6 à 1:7;
cm banan har stora stigningar, kan man gå upp till
1:8 à 1:9.

Teknisk tidskrift har tidigare lämnat ett utförligt
meddelande om den franska "Micheline"-vagnen, som
är försedd med gummiringar. Systemet användes f. n.
icke vid någon annan konstruktion, däremot hava
gummifjädrar kommit till användning vid
Henschel-vagnen å banan Grifte-Gudensberg.

Längden hos de mest kända vagntyperna växlar
mellan 7 920 och 13 000 mm, antalet axlar mellan 2 och
5, tomvikten mellan 4,37 och 12,5 ton samt
tjänstevikten mellan 6,53 och 20 ton. Motorstyrkan växlar mellan
50 och 140 hkr.

<b>Järnhanteringen i Sverige under första kvartalet 1932.</b>
Järnverksföreningens nyligen publicerade statistik för
första kvartalet 1932 visar, att exporten såväl som
importen ytterligare avtagit. Den genom Sveriges
frångående av guldmyntfoten väntade förbättringen för
exporten har sålunda uteblivit, vilket torde böra
tillskrivas, utom depressionens inverkan, framför allt de
i avnämarländerna införda importtullarna och
valutarestriktionerna. Importminskningen torde bero på dels
minskad konsumtion och dels den svenska valutans
depreciering, vilken å andra sidan medfört en något ökad
tillverkning av handelsjärn inom landet.

Vid jämförelse med första kvartalet 1931 visar
järnexporten en nedgång med 13 %. Den kraftigaste
nedgången visade tackjärnet (från 8 100 till 5 100 ton, dvs.
37 %) och därnäst varmvalsat stångjärn (från 7 200 till
5 400 ton, eller 25 %), rund valstråd (från 6 100 till
4 600 ton, eller 24,6 %) och järnsvamp m. m. (från
2 000 till 1 200 ton, eller 40 %) för att nämna några av
de kvantitativt mest betydande varugrupperna.
Exportökning visa grupperna kalldragna rör (från 200 till
1 600 ton) samt andra rör (från 2 400 till 3 000 ton).
Exportminskningen för valsat och smitt stål var i
genomsnitt 3 % i jämförelse med exporten av dessa
varuslag första kvartalet 1931.

Järnimporten nedgick med ej mindre än 37 % i
jämförelse med första kvartalet 1931 och var endast ca
hälften så stor som under första kvartalet 1930.
Frånsett varugrupperna skrot, förtent plåt, klenare gjutna
rör samt smidesjärnsrör visa alla importgrupper
minskning, tackjärnet från 13 200 till 3 000 ton (77,5 %),
valsat stång- och fasonjärn från 38 300 till 25 300 ton
(34 %) samt varmvalsad plåt, annan än förtent, från
16 300 till 8 700 ton (46,6 %).

Av antalet befintliga ugnar voro vid kvartalets
utgång följande procenttal i drift (motsvarande siffror
den 31/3 1931 inom parentes): masugnar 21,7 (33,3) %,
lancashirehärdar 13,7 (13,1) %, bessemerugnar 35,7
(35,7) %, martinugnar 44,0 (42,9) %, elektriska
stålugnar samt degelstålugnar 53,1 (46,9) %.

Tillverkningen av tackjärn visar vid jämförelse med
första kvartalet 1931 en nedgång från 106 800 till 75 600
ton (29,2 %), och tillverkningen av kvalitetsgöt en
nedgång från 55 200 till 48 500 ton (12,1 %), medan
tillverkningen av ordinära göt ökats från 67 000 till 86 000
ton (28,4 %). Tillverkningen av handelsfärdigt valsat
och smitt järn och stål ökades från 92 400 till 100 800
ton (9,1 %). Degel- och elektroståltillverkningen har
återhämtat sig från den tillbakagång som kunde
konstateras under första kvartalet 1931.

Exporten av järnmalm utgjorde under januari
126 000 ton, februari 96 000 ton och mars 131 000 ton,
eller sammanlagt under första kvartalet 353 000 ton
raot 725 000 ton under motsvarande kvartal 1931.

Utsikterna för järnmarknaden för den närmaste
framtiden betecknas som synnerligen ovissa. Exporten
torde komma att ytterligare sjunka, huvudsakligen på
grund av nytillkomna tullmurar i de förnämsta
avnämarländerna. Även den inhemska förbrukningen av
järn och stål torde komma att nedgå på grund av den
avtagande byggnadsverksamheten.

<b>Abborrforsens kraftverk</b> i Finland, som delvis varit
i drift sedan i höstas och på vilket byggnadsarbetena nu
i det närmast slutförts, beskrives utförligt av Bror
Sjögren i Tekniska föreningens i Finland förhandlingar
(mars 1932), ur vilken beskrivning vi återge några
uppgifter.

Kraftverket är beläget i Abborrforsgrenen, som jämte
Pyttisgrenen avbördar vattnet från Kymmene älvs
västra huvudgren till Finska viken. Abborrforsgrenen
har en sammanlagd bruttofallhöjd av 11,3 m.
Nettofallhöjden uppgår till i medeltal 10,9 m, växlande mellan
ytterlighetsvärdena 9 och 12 m. Avrinningen är tack
vare sjörikedomen i Kymmene älvs nederbördsområde
tämligen jämn med medelhögvattenmängden 215 m<sup>3</sup>/sek.,
medelvattenmängden 159,4 m<sup>3</sup>/sek, och
medellågvattenmängden 107,0 m<sup>3</sup>/sek. Av vattenmängden skall enligt
överenskommelse 73,3 % uttagas genom
Abborrforsgrenen och 26,7 % genom Pyttisgrenen. Under i
medeltal tre månader av året kan vid Abborrforsverket
påräknas en turbineffekt av 18 200 hkr (vid gemensam
utbyggnad av båda älvgrenarna 25 000 hkr).
Dygnsregleringen av ett ovanför kraftverket liggande mindre
lugnvattenbäcken medger uttagandet av 10 mill. kWh
prima kraft årligen enbart i Abborrforsgrenen. Frågan
om vecko- och årsreglering är f. n. under utredning.
Då Kymmene älv blir fullt reglerad, kommer
kraftverkets kapacitet vid ideell utnyttjning att stiga till
32 000 hkr, och årsproduktionen vid gemensam
utbyggnad med Pyttisgrenen till 130 mill. kWh.

Vid utformningen av kraftverket har man strävat
efter en centralisering av driften och ekonomisering
med utrymmet. Stor uppmärksamhet har fästats vid
anordningar för förhindrande av isbildningen och
undvikande av fallförluster. Kraftverkets kanalväggar
ligga ingenstädes blottade för yttertemperaturen utan
hava gjorts dubbla med ett mellanliggande, på sina
ställen uppvärmt luftskikt. Grovgrindarna äro
placerade inomhus under lucksalen. Inbyggnadsförhållandet
för själva grovgrinden har kunnat nedpressas så
långt som till 0,155, och för grindjärnen hava använts
specialprofiler med spetsade ändar. Det beräknas, att
1 cm fallförlust vid verket i färdigt skick representerar
ett kapital av ca 100 000 Fmk med nuvarande räntefot.

I maskinsalen äro inmonterade två vertikala kaplanturbiner,
vardera för en effekt av 16 000 hkr vid 10,9 m
fallhöjd och 107 v/min. Löphjulsdiametern utgör
4 560 mm. Turbinerna hava skövlar av rostbeständigt
stål. Garanterade turbinverkningsgraden vid full
belastning utgör 86,5 %, vid halv belastning 91,5 % och
vid % belastning 86,0 %. Generatorerna äro beräknade
för en effekt av 16 000 kVA, cos <i>[phi]</i> = 0,75, 50 p/s samt
en primärspänning av 6 300--6 600 V. De äro inbyggda
i betongkroppen för ernående av en bättre anslutning
till maskinhusets luftkanaler, varvid endast bärbalkarna,
mataremaskinen och kombinatorn äro synliga ovanför
golvplanet. Varmluften från generatorerna uppvärmer
icke blott lucksal och maskinsal utan även 6 000 V
ställverket på avloppssidan. Kraftverket är försett med
två reservaggregat, dels ett omformareaggregat som
reserv för generatorernas fältmatare, dels ett
hjälpturbinaggregat för säkerställande av strömtillförseln till
regleringsdammens elektromotordrivna spel, motorerna
i invalmingsstationens och kraftverkets pumpcentraler
samt turbinregulatorernas tryckoljepumpar.
Abborrforsverket är sålunda helt oberoende av andra

strömkällor, om kaplanturbinerna måste stoppas och övriga
strömkällor samtidigt falla ifrån.

<b>Ett märkligt vattenledningsarbete</b> vid Sveaborg i
Finland omnämnes i en notis i VDI-Zeitschrift (30 april
1932). Till ledningen hava armerade blyrör kommit till
användning, bestående av ett inre blyrör, omgivet med
två lager impregnerad jute och armerat med ståltråd
av z-formig sektion liksom en "sluten" lina. Rör av
denna konstruktion framställas i Tyskland med inre
diametrar av 10--100 mm samt i längder som begränsas
endast av hasplarnas dimensioner. Rören äro mycket
böjliga och avses främst skola komma till användning
vid ledningsförläggning i vattendrag eller vattensjuk
mark, där det vållar svårigheter att använda rör med
fläns- eller mufförbindningar. Sveaborgsledningen
övergår 3 sund med bredderna resp. 125, 565 och 660 m och
hopsattes av rör med längden 220 m. Trots ogynnsamma
arbetsförhållanden utfördes förläggningen på 8 1/2
timmar med en styrka av 30 man.

<b>Kontroll över språkliga nybildningar för tekniska
begrepp?</b> Från docenten Thure Sundberg har Teknisk
tidskrift mottagit ett inlägg rörande terminologien inom
ett tekniskt specialområde. Frågan kan, som en
isolerad företeelse betraktad, synas rätt obetydlig, men sedd
i sammanhang med den tekniska utvecklingen och dess
ständiga behov av nya termer aktualiserar den ett
principiellt spörsmål, som säkerligen förtjänar den största
uppmärksamhet. Vi överlämna alltså ordet till
docenten Sundberg.

På vattenreningsteknikens område har som
motsvarighet till det tyska uttrycket "Enthärtung des
Wassers" nyligen använts "avhårdning", och tidigare har
förekommit "avhärdning" (se Teknisk tidskrift,
Väg- och vattenb. 1931, häfte 7, s. 93 o. f. samt Kemi 1931,
häfte 12, s. 94). I tidskriften "Sjukhuset" har en
författare nyligen velat utbyta "avhärdningsfilter" mot
"avhårdare".

Emedan sistnämnda term föreföll mig särskilt
betänklig, vände jag mig till Svenska akademiens
ständige sekreterare och har även mottagit en svarsskrivelse
i detta spörsmål. Redaktören för Akademiens ordbok
har anfört, att såväl "avhårda" som "avhärda" ha svåra
betänkligheter mot sig. I stället föreslås "avkalka"
eller än bättre "urkalka". Ett annat uttryck, som
dessutom direkt anger motsatsen till "hård", vore
"uppmjuka".

Av de nämnda förslagen har meningen inom
akademien föredragit "urkalka". Det framhölls dock under
diskussionen, att "uppmjuka" hade det företrädet att
vara gammalt och vant, begripligt för var och en som
haft att göra med hårt vatten.

Då meningen inom Svenska akademien föredragit
"urkalka", synes mig detta ord böra väljas för att
beteckna avlägsnandet av hårdheten hos vatten. Av
"urkalka" kunna med fördel bildas orden "urkalkning" och
"urkalkare".

Slutligen undrar jag, om det ej vore en uppgift för
Ingenjörsvetenskapsakademien att i samråd med
Svenska akademien granska nybildade tekniska termer med
hänsyn till deras innehåll och form. <tab><tab><tab><i>Th. S.</i>

<b>Säkerhetsanordningar vid framställning och
användning av acetylen.</b> Internationella arbetsbyrån har
nyligen utgivit publikationen <i>Safety in the Manufacturc and
Use of Acetylene</i> (Studies and Reports, Series F, Second
Section, No 5. 188 sid. Pris 7:50 kr.), vilken utarbetats
på begäran av byråns kommitté för förebyggande av
olycksfall. Medverkande äro ett antal internationella
experter på området. Arbetet består dels av en
illustrerad avdelning, som behandlar den tekniska proceduren
vid tillverkning och användning av acetylen samt de därmed
förbundna olycksfallsriskerna, samt en annan
avdelning med redogörelse för olika länders legislativa
åtgärder och bestämmelser för förebyggande av olycksfall.
I tre bilagor redogöres för säkerhetsprov, som utförts
med acetylenapparater, varjämte meddelas en bibliografi
och en förteckning över föreningar för acetylenindustri
och därmed förbundna industrier.

<b>Undervisningen i stadsplanelära</b> vid engelska och
franska högskolor är föremål för detaljerade
redogörelser i marshäftet (nr 28) av International Housing
and Town Planning Bulletin, som i ett kommande häfte
skall redogöra för motsvarande förhållanden även i
andra länder. För intresserade må lämnas
upplysningen, att publikationen kan erhållas från
International Federation for Housing and Town Planning,
25 Bedford Row, London W. C. 1.

<b>Personalpensioneringen under år 1931.</b> Ur den i
dagarna utkomna styrelseberättelsen för Svenska
personalpensionskassan (SPP) för år 1931 äro följande
uppgifter angående verksamhetens utveckling hämtade.

Anslutningen till kassan har, som tidigare meddelats
(häfte 4, 1932, sid. 41), varit utomordentligt livlig.
Sålunda har antalet anslutna företag under året vuxit från
528 till 656, antalet pensionsförsakrade anställda från
12 640 till 15 219 och årliga avgiftsbeloppet från 8 396 000
kr. till 10 544 000 kr.

Det årliga pensionsbelopp, som är i kassan tillförsäkrat,
har vuxit från 35 mill. kr. till 42,5 mill. kr. Av
sistnämnda belopp utgjorde 31, i mill. kr. egenpension och
11,4 mill. kr. familjepension (pension till efterlevande).
Beträffande egenpension är det av intresse att konstatera,
att ålders- och invalidpensionen, speciellt den s. k.
100-procentiga, vilken medför en fullständig
invaliditetsförsäkring, blir alltmer dominerande.

Även med avseende å kapitalunderstöden (dvs. de
komplement till pensionerna, vilka utgöras av engångsvis
utfallande belopp vid dödsfall och vid pensionsålderns
uppnående) gör sig samma tendens i riktning mot en
alltmera fullständig pensionsförsäkring gällande.

Den genomsnittliga tillförsäkrade förmånen för varje
försäkrad utgjorde vid 1931 års slut: ifråga om
ålderspension 1 868 kr. för år, ifråga om 75 %-ig ålders- och
invalidpension 2 185 kr. för år, ifråga om 100 %-ig
ålders- och invalidpension 2 442 kr. för år, ifråga om
familjepension 98 kr. för år, till ensam änka räknat, och
ifråga om kapitalunderstöd 1 607 kr.

Den fortlöpande årliga avgiftsinkomsten har under
året vuxit från 8,4 mill. kr. till 10,5 mill. kr. Det
avgiftsbelopp, som under året influtit, utgör 10 mill. kr.
i löpande avgifter och 700 000 kr. i engångsavgifter.
Fonderna uppgingo vid årets slut till 55,6 mill. kr. i
försäkringsfond, 4,3 mill. kr. i tilläggsförmäners fond
(motsvarande värdet av kassans förpliktelser att utgiva de av
överskottsmedel utgående fulla s. k. tilläggsförmånerna),
0,4 mill. kr. i säkerhetsfond, 2,0 mill. kr. i utjämnings
fond, 1,5 mill. kr. i avgiftsnedsättningsfond och 1,7 mill.
kr. i särskilda pensionsfonder. I allt uppgingo fonderna
till 65,5 mill. kr.

Kassans fasta placeringar utgjordes av obligationer å
39 mill. kr., inteckningslån å 13,5 mill. kr., kommunlån å
5,8 mill. kr., andra värdepapper å 2,8 mill. kr., fastighet
å 2,0 mill. kr. osv. Den genomsnittliga effektiva räntan
utgjorde vid årets slut 5,10 %.

<b>A.-b. Volvo under 1931.</b> Den i dagarna publicerade
styrelseberättelsen över a.-b. Volvos verksamhet under
fjolåret lämnar bl. a, följande upplysningar om
biltillverkningen.

Under det nu förflutna tillverkningsåret har
försäljningen uppgått till l 869 vagnar med ett
försäljningsvärde av 9,28 mill. kr. mot 1 998 vagnar med ett
försäljningsvärde av 9,95 mill. kr. under år 1930. Nedgången

var särskilt framträdande under första halvåret, medan
sista halvåret och speciellt sista kvartalet hade att
uppvisa någon stegring i avsättningen, närmast beroende pä
den höga dollarkursen. Av 1931 års försäljning avsattes
inom landet 1 627 vagnar och exporterades 242 vagnar,
huvudsakligen till övriga skandinaviska länder. Under
året hava två nya lastvagnsmodeller samt tre nya
personvagnsmodeller upplagts.

<b>Svenska betongkalendern</b> har i dagarna utkommit
med en ny årgång. Denna ansluter sig i fråga om
uppställningen fullt till tidigare årgångar, i det att den
är delad i olika avdelningar för aktuella betongfrågor,
normer och organisationer samt dessutom innehåller ett
fackregister, huvudsakligen upptagande fabrikanter,
entreprenörer, konsulterande ingenjörer och leverantörer i
cement- och betongfacken.

Bland aktuella artiklar märkas bl. a. "Blandningstabeller
för betong" av ingenjör Victor Bährner,
"Helgjutna betonghus" av civilingenjör B. Bäärnhielm, "Ett
nytt betongbjälklag" (Galkebjälklaget) av ingenjör G.
Börjesson, en överblick över nyare arbeten på
betongvägar av direktör Tage Bilde, "Cement- och
betongarbeten för lantmannabyggnader" av arkitekt L. N.
Gramén, "Aktuella cementvarufrågor" av civilingenjör
B. Bäärnhielm och "Armerade gasbetongplattor" av
ingenjör A. R. Grane.

Kalenderavdelningarna synas fylla alla krav på
aktualitet och vederhäftighet, och över huvud taget torde
kalendern kunna rubriceras som en mycket nyttig
publikation.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Textilindustri, del II. Spinding,</b> av <sc>H. I. Hannover.</sc>
Jul. Gjellerups Boghandel, Köpenhamn 1930, 505 sidor.

Första delen av professor Hannovers verk "Textilindustri"
utkom i Köpenhamn år 1924 och behandlade
"Raastofferne og deres behandling för spinding". I
företalet härtill utlovades en andra del, omfattande
spinning och vävning. Den nu utkomna andra delen
behandlar emellertid, som titeln anger, endast
fibermaterialens spinning till garn, och vävningen har
reserverats för en särskild del, som är avsedd att utgivas
senare.

Vanligtvis ser man ämnet "Spinding" disponeras så
att spinnprocessen och därvid använda maskiner
beskrivas i kontinuerlig följd efter fibermaterialens
bearbetning. Hannover har i viss mån avvikit från denna
disposition, i det han, efter en kortare, inledande
behandling av principen för spinningen, ger en
framställning av själva spinningsmaskinerna, deras arbetssätt
och utveckling från spinnrocken och sländan. Därefter
följer en avdelning om garnets efterbehandling och så
en kortare framställning om luftbefuktning, elektrisk
drift, kullager och brandskydd inom spinnerier. Största
omfattningen (177 sid.) har det därpå följande
avsnittet, som behandlar spinning av olika garn och
fiberslag, omfattande silke, konstsilke, ull, bomull, lin,
hampa, jute och ramie, samt slutligen bindgarnstillverkning
av manilahampa, sisal (agavefiber) m. fl.
bladfibrer. Utförligast behandlas de två viktigaste
fibermaterialen ull och bomull. Slutligen följer i ett
sista kapitel en rätt ingående framställning av
repslagning och tillverkning av stålkablar. Där lämnas
på 64 sidor en beskrivning av arbetsmetoder och
anordningar på repslagarbanan jämte en redogörelse för
moderna repslagningsmaskiner.

Författarens åtgärd att för sig behandla spinnmaskinerna
måste på det hela taget betecknas som god.
Härigenom har han nämligen lyckats ge en klar och
redig framställning av de olika spinnmaskinerna och
deras arbetssätt säkerligen även delvis beroende på
skildringen av deras historiska utveckling ur de i
hemmen använda spinnredskapen.

Boken är försedd med mycket fullständiga
litteraturhänvisningar. De tekniska termerna äro i de flesta
fall angivna på såväl danska som tyska och engelska
och ofta även på franska och i bokens slut finnas
tyska, engelska och franska ordförteckningar med
sidohänvisningar.

Den ifrågavarande delen av Hannovers verk
innehåller den utförligaste framställning över
garntillverkning, som finnes på nordiskt språk. I Sverige ha vi
endast ett större arbete, nämligen Hagberg & Asklunds
förtjänstfulla "Handbok för textilindustrien", som
emellertid endast behandlar de två fiberslagen bomull
och fårull. Hannovers arbete fyller därför en lucka i
den skandinaviska litteraturen. Enligt företalet är
boken avsedd att vara en lärobok för ingenjörer och
därtill handbok för textilindustrien. Då framställningen
är klar och redig och innehåller en stor mängd
sakuppgifter av värde, bör boken väl kunna fylla båda
dessa ändamål. <tab><tab><tab><tab><tab><tab><i>S. K--r.</i>

<b>Flughafenanlagen,</b> av ing. <sc>Max von Beyer-Desimon,</sc>
Stuttgart. 1931.

Litteraturen har hittills lidit stark brist på
sammanfattningar av den tekniska kunskapen om
flyghamnsanläggningar. Detta är i och för sig helt naturligt, då
denna utveckling helt nyligen påbörjats och den
ständigt tillföres nya framsteg på skilda områden.
Huvudsakligen hava facktidskrifterna varit förmedlare av de
erfarenheter och normer, som blivit vägledande vid
utbyggnadet av flyghamnsanläggningar. Denna form
har givetvis varit otillfredsställande och långt ifrån
motsvarat det praktiska behovet. En serie
avhandlingar från "Verkehrswissenschaftlichen Instituts für
Luftfahrt" i Stuttgart har givit synnerligen värdefulla
bidrag till den teknisk-vetenskapliga sidan av ämnet.
Nu föreligger ett arbete med rent teknisk prägel med
titeln "Fughafenanlagen" av Beyer-Desimon som ger
en koncentrerad handledning av betydande värde för
den praktiska lufttrafiken.

Inledningsvis behandlas den tekniska utvecklingen
av flyghamns anläggningarna, varvid uppvisas att dessa
i många fall övertogos av lufttrafiken såsom arv efter
det militära flyget under kriget. Sedermera har man
emellertid funnit, att trafikflygningen måste behandlas
fullt fristående och med största hänsyn tagen till de
många faktorer, som måste beaktas vid lösandet av
detta kommunikationsproblem. Redan vid valet av
plats måste viktiga principiella synpunkter göra sig
gällande. Flygplatsen skall inordnas i ett linjenät,
varvid platsens belägenhet i förhållande till linjerna
spelar en viss roll liksom förbindelserna till de
centralare delarna i den stad som lufttrafiken skall
betjäna. Större städer hava gjort betydande uppoffringar
för att tillgodose det sistnämnda önskemålet, och det
är ytterst få inom den europeiska kontinenten som
icke hava sin flyghamn inom en 10 km radie från
centrum räknat. Denna fråga har man redan skänkt stor
uppmärksamhet, ehuru det förefaller som den först i
framtiden kommer att bliva av sådan aktualitet att
radikala förändringar i inånga fall komma att
framtvingas.

Vid valet av plats för en flyghamn måste även de
meteorologiska förhållandena undersökas och de
faktorer, som därvid böra beaktas, ägnas ett särskilt
kapitel.

Av stort praktiskt värde år det därpå följande
kapitlet angående fältets beredning, skötsel och vård,

så mycket mera som en samlad erfarenhet i detta
hänseende icke i denna form tidigare förelegat och de
behandlade omständigheterna äro av utomordentlig
betydelse för flygplatsens driftsdugliga skick.

Förf. ger en redogörelse för moderna fordringar på
dimensionerna för en flygplats samt stigningsvinklar i
dess omedelbara närhet. Särskilt i Amerika har man
i ganska stor utsträckning gått in för permanentbeläggning
(asfalt eller betong), som av sparsamhetsskäl
anordnas i 500--1 000 m långa banor, som för start ges
en bredd av ca 50 m och för landning 60--100 m. I
Europa har i allmänhet icke klimat och markförhållandena
nödvändiggjort anlitande av dylik beläggning.
Det torde dock vara problematiskt, huruvida man även
här i framtiden vid en starkt ökad trafikfrekvens skall
kunna undvika permanentbeläggning.

Själva stationsanläggningen med expeditioner av
skilda slag samt hangarer göres till föremål för en
ingående behandling med påpekande av de egenskaper
som bestämma anläggningens ekonomi och effektivitet.
Speciellt behandlas flyghamnar för vattenflygplan samt
katapultanordningen. Dessa senare hava hittills inom
den civila luftfarten endast kommit till användning på
atlantångare, men i framtiden är det icke uteslutet att
de även komma att anlitas vid flygstationer för att
underlätta start av exempelvis tungt lastade fraktmaskiner.

Ett med hänsyn till utvecklingstendenserna
utomordentligt viktigt kapitel är det som behandlar
tekniska anordningar å flygplatser. Detta omfattar
tankanläggningar, signal- och belysningsanordningar och
radio. Särskilt belysningsanordningar och radio stå
under mycket kraftig utveckling och är för såväl
säkerhetstjänsten som lufttrafikens regularitet av
grundläggande betydelse. Ännu kan man emellertid i många
hänseenden icke fastslå några enhetliga normer.
Viktiga delar av denna teknik genomgå en försöksperiod,
där det gäller insamlandet av erfarenheter. Så måste
nog exempelvis sägas vara fallet med belysningstekniken,
och det är icke mer än naturligt att denna
tills vidare är något trevande. Neonljuset, som man
en tid tillskrev utomordentliga dimgenomträngande
egenskaper, har numera fått nöja sig med en mindre
anspråksfull ehuru i andra avseenden fortfarande
värdefull roll. Det ifrågavarande kapitlet ger även en kort
sammanfattning rörande anordnandet av fyrleder.
Behandlingen av det krävande kapitlet beträffande
tekniska anordningar har varit anförtrodd åt bergsingenjör
Stig Leijonhufvud.

Boken avslutas av ett par kapitel om flygskolor och
flygverkstäder.

Utgivaren har anförtrott utarbetandet av de olika
kapitlen till icke mindre än åtta olika experter och har
därigenom inom en strängt begränsad ram kunnat ge
en samlad fackkunnig behandling av det vittomfattande
ämnet flyghamnsanläggningar i en form, som bör
vara ägnad att fylla ett verkligt, stort behov.
<tab><tab><tab><tab><tab><tab><tab><i>Tord Ångström.</i>

<b>Verdensakonomiens pulsårer,</b> av <sc>Axel Somme.</sc>
Förlag H. Aschehoug & Co. (W. Nygaard). Oslo 1931.

Det är givetvis vanskligt att just nu, då det sker en
kraftig omvärdering av alla värden, ge ut en bok över
så vittomfattande problem som den föreliggande norska
översikten av världsekonomiens pulsådror, men
försiktigtvis äro många i boken angivna produktions- och
andra siffror daterade, och som ett dokument från en
tid på gränsen av ett avslutat skede och ett nytt äger
boken ett stort dokumentariskt intresse. Visserligen
är framställningen ytterst koncentrerad och kanske
mången gång väl torr, men trots detta är det en rolig
bok och den innehåller en mängd reflexioner och
sammanfattande idéer väl värda att minnas. De tre
jättehamnarnas i London, Antwerpen och Duisburg-Ruhrort
åtskilda karaktär och deras många beröringspunkter
äro skickligt berättade. Skildringen av de många svåra
och nu mer än någonsin aktuella problem, som
Frankrike har att brottas med av ekonomisk och
utrikespolitisk art, rullar upp perspektiv, inför vilka väl de
flesta här i landet torde stå ganska främmande.
Storindustriens brännpunkter i Lancashire, ruhrdistriktet
och Pennsylvania samt det nya Ryssland och dess
agrar- och industriproblem äro kapitel i Sømmes bok.
Likaså behandlas de tillspetsade frågorna i Indien och
Kina, frågor som nu nära nog för varje dag råka i nya
lägen. Några ur grafisk synpunkt mycket åskådliga
kartor illustrera bokens olika kapitel. <tab><tab><i>T. A.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Härnösand</b>
avhöll allmänt möte lördagen den 12 mars å
stadshotellet i Härnösand under ordförandeskap av
civilingenjör C. Fr. Söderbaum.

Sedan stadgeenliga ärenden behandlats, varvid bl. a.
inval av 6 nya ledamöter i föreningen förekom, höll
överingenjör Gunnar Wallgren från Stockholm ett
intressant och instruktivt föredrag rörande
"Nomy"-lagret. Föredraget, som illustrerades med ljusbilder
och modellager, finnes infört in extenso i Teknisk
tidskrift, häfte 3 1932.

Efter föredraget, som var besökt av ett trettiotal
föreningsmedlemmar samt ett antal gäster, vidtog supé
och samkväm. <tab><tab><tab><tab><tab><tab><i>H. Bn.</i>

<b>Tekniska föreningen i Uppsala</b>
sammanträdde den 9 april å Gillet i Uppsala. Vid
sammanträdet höll byggnadsinspektören i Göteborg,
ingenjör Albert Dahrén, ett föredrag om "Pålning under
uppförda byggnader". Ingenjör Dahrén redogjorde för en
av honom uppfunnen metod att utföra pålning med
samtidigt användande av tryck och slag. Pålarna äro av
järn, vid nedslagningen ihåliga, och hejaren rör sig inuti
pålen. Av denna anledning, och då pålen kan sammanfogas
av delar av godtycklig längd, är stort utrymme i
vertikal led ej nödvändigt, utan nedslagningen av
pålarna kan t. e. ske i källarvåningen av ett redan
färdigbyggt hus, vars grund behöver förstärkas. Pålning kan
ske om lokalhöjden blott uppgår till 1,7 m.

Pålarna bestå av två U-balkar NP 20, som äro
hopskruvade och bilda en fyrkant med så stort hålrum som
möjligt. Balkarnas flänsar äro falsade, så att de gripa
in i varandra. Nedtill finnes en pålsko av gjutjärn och
mitt i denna en pålspets av härdat stål, nedtill formad
som en borrkrona. Genom lösare jordlager tryckes
pålen ned medelst en elektriskt driven domkraft, som ar
fast förankrad och arbetande med fyra skruvar. Om
byggnadens egen tyngd det medgiver, kan trycket
stegras till 100 ton. Vid mera motståndskraftiga jordlager
måste även hejaren komma till användning. Den väger
200 kg och arbetar direkt på den blott 20 kg tunga
pålspetsen. På detta sätt kan pålen neddrivas till mer än 60
m djup. I allmänhet neddrives den ända till fasta
berget, där pålspetsen borrar sig fast. Fogarna mellan
U-balkarna bestrykas med asfaltbeck och pålen är i
vanliga fall vattentät. Skulle vatten emellertid ha trängt
in, upphämtas det med en flaska med bottenventil,
varefter armeringsjärn nedföres och pålen fylles med
betong. En dylik påle ersätter 10--15 träpålar och
livslängden kan beräknas till hundratals år.

Denna pålningsmetod har nu kommit till användning
vid flera grundförstärkningar i Göteborg m. fl. platser

med mycket gott resultat. En stor mängd skioptikonbilder
samt en film illustrerade det intressanta föredraget.
På detta följde sedvanlig supé och samkväm. <i>E. K.</i>

<b>Norrköpings Polytekniska förening</b>
anordnade den 5 mars<footnote>Referatet Tekn. tidskr. tillhanda den 27 april.</footnote> en textildag, till vilken utom
direkt intresserade tekniska sammanslutningar även
inbjudits representanter för stadens myndigheter,
skolöverstyrelsen m. fl.

Det talrikt besökta mötet avhölls i Norrköpings
nyrestaurerade stadshus, där det kl. 10 f. m. öppnades av
ordföranden, stadsingenjör John E. Petterson, varefter
omedelbart ett föredrag hölls av civilingenjör Erik
Genberg, Norrköping, betitlat "Något om färglärans
utveckling".

Utgående från färglärans uppgifter omfattande
utredandet av de i färgerna ingående elementen och av
lagarna för färgblandning, det kvantitativa bestämmandet
av färgernas element och utveckling av färgmätningsmetoderna,
det praktiska tillämpandet av de ernådda
resultaten samt de olika teorier, som framförts av Newton,
Helmholtz, Ostwald och Becke, genomgick föredragshållaren
färgblandningsproblemet eller frågan om vilken
färg, som erhålles vid blandning av tvenne färger i ett
visst förhållande.

Efter påpekande av huru långt man ännu är från
lösning av detta problem, då så gott som alla
beräkningsgrunder ännu saknas, förklarade och demonstrerade
föredragshållaren vissa färgmätningsmetoder samt kom
slutligen in på färgernas normering och framställning
av ett för praktiska behov tillräckligt antal
normalfärger, varvid framgick att en fullständig serie sådana
färger skulle bli mycket omfattande, varför man måste
inskränka sig till en mycket mindre färgskala med
uppgift att underlätta och förenkla en provenlig
färgning inom textilindustrien.

De närmaste timmarna hade anslagits till besök i
fabriker och läroanstalter, varunder Lenningska
vävskolan, Holmens bruks kraftcentraler, Förenade
yllefabrikernas färgeri vid Ströms, Färgeritekniska museet
samt Tekniska elementarskolan besöktes under ledning
av föreståndare eller tjänstemän på resp. ställen.

Efter lunchen höll professor Brisman, Stockholm, ett
föredrag benämnt "En blick på det nuvarande
konjunkturläget", varvid han för att begränsa sitt ämne
särskilt uppehöll sig vid de ekonomiska förhållandena och
de ekonomiska svårigheter, som uppstått i Amerikas
förenta stater under den nuvarande världskrisen.

Sista föredraget hölls av överingenjör Alex Engblom
i Borås med ämne "Vetenskapligt forskningsarbete
inom textilindustrien", därvid föredragshållaren särskilt
underströk nödvändigheten för textilindustrien att
begagna sig av den väg till framgång, som ligger i att
dess ledare besitta den gedigna och pålitliga grund för
sitt arbete, som en vetenskapligt lagd utbildning kan
giva. I samband därmed vidrördes även arbetet vid
och uppgiftsfördelningen mellan de textilskolor, som
finnas i Norrköping och Borås.

Härmed var den mera teoretiska delen av textildagen
slut, och deltagarna samlades kl. 6,30 em. till en
animerad middag i Stadshusets stora festsal. <i>K. L--m.</i>

<b>Tekniska föreningen i Eskilstuna</b>
sammanträdde den 8 mars<footnote>Referatet Tekn. tidskr. tillhanda den 28 april.</footnote> under ordförandeskap av
direktör V. Landqvist.

Efter inval av ett par nya medlemmar föredrogs
revisorernas berättelse för år 1931, varefter styrelsen
beviljades ansvarsfrihet för det gångna årets förvaltning.

Därefter överlämnades ordet till civilingenjör Sven
G. Lind, som i ett med stort intresse åhört föredrag om
"Hårdmetaller och deras tekniska användning, bland
annat för skärande verktyg", klargjorde fördelarna med
det nya verktygsmaterialet. Ett flertal olika slags
verktyg med "Arbit" och "Sintram", de av a.-b. Arbit
framställda produkterna, demonstrerades även.

Efter föredraget vidtog en livlig diskussion, i vilken
representanter för några olika eskilstunaindustrier
meddelade sina erfarenheter av hårdmetall i praktisk drift.

Sammanträdet avslutades med en gemensam supé och
därpå följde trevligt samkväm. <tab><tab><tab><i>E. H.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningens för Skeppsbyggnadskonst</b> ordinarie
vårsammanträde äger rum i Stockholm å restaurant Rosenbad
lördagen den 7 maj 1932 kl. 3 e. m. <sp>Program:</sp> 1) Val
av justeringsmän. -- 2) Årsberättelse för år 1931. --
3) Redogörelse för Skeppsbyggarnas hjälpfond. -- 4)
Inkomna skrivelser m. m. -- 5) Inval av nya medlemmar. --
6) <i>"Några erfarenheter rörande tankfartygs konstruktion
och underhåll",</i> föredrag av överingenjör <sp>Folke Seldén.</sp>
-- 7) <i>"Om ankare och  ankarkätting",</i> föredrag av
mariningenjör <sp>G. Hartzell.</sp> -- Efter sammanträdets slut
(beräknad tid kl. 6 e. m.) serveras gemensam middag å
restaurant Rosenbad.

Tillfälle är berett för avdelningens medlemmar att
närvara vid Sveriges allmänna sjöfartsförenings årsmöte
tisdagen den 10 maj 1932 kl. 10 f. m. å Jernkontorets lokal
samt att deltaga i nämnda förenings subskriberade middag
samma dag kl. 7 e. m. å Hasselbacken (smoking eller
rock). Pris kr. 12:--. Anmälan till nämnda middag torde
senast den 7 maj insändas till Sveriges allmänna
sjöfartsförenings sekreterare, Klippgatan 4, Stockholm.

<b>Avdelningen för Väg- och vattenbyggnadskonst</b>
sammanträder å restaurant Rosenbad måndagen den 9 maj 1932
kl. 20,15. Sammanträdet föregås för dem som så önska
av middag kl. 19,00. <sp>Ärenden:</sp> 1) Protokolljustering.
-- 2) Inval. -- 3) Diskussion av inkommet yttrande från
den av avdelningen tillsatta kommittén för behandling av
frågan om Väg- och vattenbyggnadsstyrelsens omorganisation.
-- 4) <i>"Ett och annat om Stockholms hamn och hamnstyrelsens
arbetssätt",</i> föredrag av hamndirektör <sp>Sal.
Vinberg.</sp> -- Före sammanträdet är en rundtur med en
av hamnstyrelsens båtar anordnad, varvid hamndirektör
Vinberg kommer att demonstrera hamnen och där
pågående arbeten, speciellt broarna. Samling för utflykten sker
vid Tranebergsbron västra landfäste kl. 17,00 med
beräknad återkomst till Logårdstrappan kl. 18,45. -- Priset för
middagen å Rosenbad, inkl. snaps, pilsner, kaffe och
betjäning blir kr. 7:50.

<b>Avdelningen för Kemi och bergsvetenskap,</b> <i>Samling</i>
fredagen den 20 maj 1932 kl. 14,30 vid Kooperativa förbundets
glödlampfabrik vid Hammarby för besök i anläggningen.
Gångtid ca 20 min. från sista spårvagnshållplatsen på
Götgatan (Skanstull) över slussbron och förbi General Motors
fabriker. -- <i>Middag</i> kl. 17,30 å rest. Strömsborg (extra
smörgåsbord, varmrätt och dessert 3:-- kr.). --
Sammanträde i samband med middagen. -- Ärenden: l) Val av
justeringsmän. -- 2) Inval. -- 3) Inkomna skrivelser.

<b>Örebro ingenjörsklubb</b> håller ordinarie sammanträde å
Grand hotell, Motorcykelklubbens lokal, lördagen den 7 maj
1932 kl. 7 e. m. <sp>Program:</sp> 1) Protokolljustering. --
2) Allmänna ärenden och inval. -- 3) Val av kommitterade
för september och oktober. -- 4) Föredrag av ingenjör
<sp>V. J. Koock,</sp> Wedevåg: <i>"Färg- och fernisstillverkning".</i>
-- Supé och samkväm.

</chapter>
<chapter name="TEKNISK TIDSKRIFT
HÄFT. 20 ÅRG. 62 14 MAJ 1932">
<h1>TEKNISK TIDSKRIFT</h1>
<h2>HÄFT. 20 ÅRG. 62 <tab>14 MAJ 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Olja eller bensin, av docent Evert Norlin. -- Notiser. -- Litteratur. -- Tekniska föreningar.
Sammanträden.

</chapter>
<chapter name="OLJA ELLER BENSIN.">
<h2>OLJA ELLER BENSIN.</h2><footnote>Föredrag" vid Svenska teknologföreningens årsmöte den
17 mars 1932.</footnote>
<h3>Av docent <sc>Evert Norlin.</sc></h3>
<b>Statistiska uppgifter om bergoljor och bergoljeprodukter.</b>

Världsproduktionen av bergolja, angiven i 1 000
fat om 42 U. S. A. gallons, för åren 1857--1931
återges genom ett diagram i fig. 1. De första åren
understeg årsproduktionen 10 000 fat. År 1860 steg den
till 500 000 fat, följande år till 2 millioner. Först 1873
kom produktionen upp till 10 millioner fat, nådde över
100 millioner 1895 och en milliard fat 1923, vilket
senare är en oerhörd utveckling på tre decennier.
Toppunkten nåddes 1929 med 1,48 milliarder fat.
Sista två åren har lågkonjunkturen sänkt produktionen
med 8 % till 1,30 milliarder fat. Sammanlagda
produktionen hittills är 21,4 milliarder fat eller ca
3 milliarder ton bergolja.

Fördelningen av bergoljeproduktionen mellan olika
länder under åren 1900--1931 återges genom
diagrammet i fig. 2. Genom att icke beräkna
fördelningen procentiskt utan ange den i antal millioner

<img 1>
Fig. 1. Världsproduktion av bergolja åren 1857--1931.
</img>

fat får man på en gång fram både fördelningen på
och produktionsändringen i de olika länderna under
denna tidsperiod. På tabellen finnes uppgift om det
år, då vederbörande land började utvinna bergolja
samt den procentiska fördelningen för år 1931. På
1900-talet voro U. S. A. och Ryssland huvudproducenterna
och av dem var Ryssland störst. Rumänien
vilket är det första land, som utvunnit bergolja i
nämnvärd mängd, liksom Holländska Ost-Indien alstrade
endast mindre mängder. U. S. A:s produktion har
under de trettio åren stegrats mest hastigt och är
f. n. dominerande, enär den senare åren utgjort
omkring två tredjedelar av världsproduktionen.
Rysslands produktion sjönk 1905 med ca 20 mill. fat till
ca 55 mill. fat, höll sig sedan praktiskt taget konstant
till fredsslutet efter världskriget och har efter år
1922 stadigt stigit, så att Ryssland nu återerövrat
andra platsen med ca 12 % av världsproduktionen.
Under de 10 åren 1918--1927, revolutionen och
första sovjet-tiden, överflyglades Ryssland betydligt av
Mexiko. Dess bergoljeindustri började skjuta fart år

<img 1>
Fig. 2. Fördelning av bergoljeproduktionen mellan olika länder under
åren 1900--1931.
</img>

1911 och nådde 1921 sin högsta blomstring, då en
fjärdedel av väiidsproduktionen kom från Mexiko.
Sedan dess har produktionen relativt och absolut gått
tillbaka, och Mexikos andel i världsproduktionen är
nu endast 2,4 %, och det har från andra platsen
kommit ner på sjätte platsen. Persiens
bergoljeutvinning daterar sig från år 1913. Den har stadigt
stegrats och fortsatt därmed de sista två åren trots den
ekonomiska krisen. Holländska Ostindien har
mycket långsamt hela tiden ökat sin relativt låga
produktion. Efter 1925 producera de sydamerikanska
staterna Kolumbia, Argentina och Peru icke
obetydliga, alltmer växande mängder bergolja. Av övriga
länder, som gemensamt producera 2,5--3 %, erhållas
nämnvärda mängder från 17 länder. Bland dem äro
Polen, Brittiska Indien, Trinidad och Sawarah, dvs.
Brittiska Borneo mera beaktansvärda.

Ur bergoljan utvinnas ett stort antal produkter,
varav de viktigaste äro:

1. <i>Lättflyktiga destillat:</i> petroleumeter, bensin för
motordrift, för extraktion och upplösning av ämnen
samt för rengöring, terpentinersättning eller lackbensin
och vidare rena kolväten, propån, butan, pentan
och hexan,

2. <i>Fotogendestillat:</i> fotogen till belysning,
uppvärmning och motordrift, samt speciella lys- och
signaloljor,

3. <i>Tyngre, icke viskösa destillat:</i> gasolja för
tillverkning av oljegas, olja för absorption av bensol
och bensin ur gaser, tunn motorolja eller solarolja för
de mindre, snabbgående tändkule-, disel- och
Hesselman-motorerna, olja till eldning i
värmeledningspannor utan förvärmning.

4. <i>Tyngre, viskösa destillat:</i> alla smörjolje-,
vaselin- och paraffinprodukter,

5. <i>Flytande destillationsåterstoder:</i> mera
tjockflytande tyngre brännoljor för större långsamgående
dieselmotorer, panneldning med förvärmning,
vägoljor samt cylinderoljor,

6. <i>Halvfasta och fasta destillationsåterstoder:</i>
Petroleumasfalt och petroleumkoks,

7. <i>Okondenserbara gaser:</i> direkt naturgas ur
oljekällornas borrhål samt gas från bergoljans
destillation med och utan krackning.

<img 1>
Fig. 3. Utbyte ur bergolja av olika produkter i USA åren 1899--1980.
</img>

Som motorbränslen användas av dessa:
<i>bensin,
fotogen,
destillerad, tunnflytande motorbrännolja</i> =
solarolja, <i>tjock motorbrännolja</i> = återstod efter
destillation, på produktionsorten även <i>gaserna</i> i gasmaskiner.

Beteckningen råolja är icke lämplig, ty rå bergolja
användes i mycket liten omfattning, direkt som
motorbrännolja, utan först efter avdestillation av
bensin och som regel även fotogen (= "topping") och
efterföljande filtrering av återstoden i syfte att
bortskaffa mekaniska, särskilt mineraliska föroreningar.

Av betydande intresse för belysning av
föreliggande fråga är att få kännedom om de relativa
mängderna av de olika huvudprodukter, som framställts av
bergoljeindustrien de senaste årtiondena, och om
förhållandet dem emellan undergått någon förskjutning.

Fig. 3 visar de mängder bensin, fotogen, brännolja
samt smörjolja, angivna i millioner fat, vilka
mängder erhållits vid raffinaderierna i U. S. A. under åren
1899--1930. Genom det sätt, varpå diagrammet är
uppritat erhålles samtidigt efter ögonmått ett
ungefärligt begrepp om dessa olika produkters procentiska
fördelning inom varje årsproduktion. På 1900-talet
utvanns ur bergoljan i U. S. A. ca 10 % bensin,
50--60 % fotogen, 15 % brännoljor och 10 %
smörjolja. Nu är fördelningen en helt annan. Bensin och
fotogen hava praktiskt taget bytt plats, och
brännoljorna hava ökats i betydande grad. Man får
numera ca 50 % bensin, 40 % brännoljor och endast
5 % fotogen samt 4 % smörjolja. Diagrammet visar
således, att medan tidigare lysoljorna voro
huvudprodukter, hava motor- och eldningsbränslena
alltmera intagit en fullständigt dominerande ställning i
produktionen, i det de tillsammans utgöra 85--90 %.
I diagrammet skiljes icke mellan solarolja, dvs.
destillat och tjock brännolja, eller återstod. Detta beror
på att uppgifter för dessa brännoljeslag var för sig
saknas. Produktionen av solarolja sista åren torde
vara av storleksordningen <i>10 %</i> av den ursprungliga
bergoljans.

Diagrammet avser nu U. S. A., som framställer ca
fyra femtedelar (80 %) av världsproduktionen av
bergoljeprodukter. Hur förhåller det sig då i de
övriga länderna i detta hänseende? Jag har från dem
sammanfört tillgängliga, visserligen något ofullständiga
och osäkra siffror och kommit till en något olika
fördelning, men tendensen är otvivelaktigt densamma
som i U. S. A. I dessa andra länder framställes f. n.
ca 25 % bensin, 15 % fotogen, 55 % brännoljor och
5 % smörjolja. Således äro även där bensin och
brännoljor huvudprodukterna, fast lysoljorna utgöra
en större del av produktionen mot i U. S. A. samt
bensin står tillbaka för de tyngre brännoljorna. Helt
säkert kommer utvecklingen av de andra ländernas
raffineringsindustri att fortsätta i samma riktning som
i U. S. A. tack vare den snabba utvecklingen av
automobilism, flygväsen, den starka ökningen av
dieselmotorfartygens antal samt oljeeldningen till lands
och vatten i dessa länder.

Kan man nu ur föreliggande diagram draga några
slutsatser om frågan olja eller bensin för motorer?
Räknar man ut fördelningen av bensin och
brännoljor i hela världsproduktionen, så finner man
44--45 % av vardera. Då helt säkert betydligt större
mängder brännoljor användas för pann- och

ugnseldning än bensin till andra ändamål än motordrift,
torde väl bensinen som motorbränsle för närvarande
och en tid framåt kvantitativt sett ligga betydligt
över oljan. Sen måste hänsyn tagas till de olika
motorbränslenas användningsområden. Bensin har
hittills nästan innehaft monopol för drift av
snabbgående mindre motorer. Fotogen har visserligen i
liten omfattning använts för samma ändamål. Den har
emellertid kommit att till stor del direkt ingå i
bensinen dels genom tillämpning av krackprocessen på
fotogenhaltiga destillat och dels genom övre
kokgränsens höjning hos bensinen från 150 till 220 à
250°C. Bensinens största olägenhet är dess
eldfarlighet. Som bekant har man för mindre snabbgående
motorer även använt de tunnare destillerade
brännoljorna, solarolja, och om försöket med
Hesselmanmotorn kommer att motsvara förväntningarna, måste
åtgången av tunn brännolja betydligt stegras, helst om
dess obehagliga lukt, vilken är en nackdel, genom
lätt raffinering kunde avlägsnas. För större, mera
långsamtgående dieselmotorer användas de tjockare
brännoljorna. Tillgången på sådan är stor.
Betydande mängder användas även som eldningsoljor i
konkurrens med koks och stenkol. Vid en del
mindre eldningsanordningar, t. e. för uppvärmning av
hus, användes emellertid f, n. solaroljor, enär de icke
behöva förvärmas, vilket däremot är fallet med de
mera tjockflutna eldningsoljorna.

<b>Bergoljeindustriens teknik.</b>

Bergolja från skilda oljefält kan växla ganska
mycket till egenskaper och sammansättning.
Huvudsakligen består bergoljan av kolväten jämte obetydliga
mängder syre- och svavelföreningar. Vår kunskap
om särskilt de högre kolvätenas byggnad är mycket
liten. Man uppdelar kolvätena i huvudgrupper,
nämligen: paraffin-, asfalt-, naften- och aromatiska
grupperna. I U. S. A. betecknas bergolja som
paraffinbas-, asfaltbas- och blandbasolja. Fig. 4 är
ett mera generellt schema, vari inplacerats exempel
på råoljor av olika ursprung, vilka antingen äro
utpräglat typiska eller blandningar i övervägande grad
av två eller tre av dessa kolvätegrupper.

Kännedom om till vilken typ en bergolja hör, är av
praktisk betydelse med hänsyn till den metod, enligt
vilken den bör raffineras och till de produktei, som
kunna påräknas. Sålunda bör en paraffinbasölja
destilleras utan krackning till koks eller
cylinderstock, varvid erhållas smörjoljor jämte bensin,

<img 1>
Fig. 4. Schema över i olika bergoljor ingående kolvätegrupper.
</img>

<img 1>
Fig. 5. Schema för ett komplett bergoljeraffinaderi utan krackning.
</img>

fotogen och solarolja som produkter. En asfaltolja
destilleras gärna med krackning till tjock brännolja
som återstod eller till asfalt och endast bensin,
fotogen samt solarolja kunna utvinnas.

De destillationsprocesser, som utföras vid
raffinaderierna äro följande

1. "Topping" av råolja, dvs. avdestillation endast
av bensin och fotogen, varvid resten blir tjock
brännolja vid asfaltbasolja.

2. Fullständig destillation

a) till cylinderstock av paraffin- och blandbasoljor,
b) till koksåterstod av paraffin-, biandbas- och
asfaltbasoljor,
c) till asfaltåterstod av asfaltbasoljor med hög
asfalthalt,

3. Omdestillation av bensin och fotogen.

4. Omdestillation av smörjoljefraktioner till mera
utpräglade fraktioner.

5. Tryckdestillation med krackning.

Fig. 5 visar ett schema för ett komplett raffinaderi
utan krackning. Från råolje-tankarna går oljan till
liggande cylindriska destillationsparmor för direkt
eldning och med anordning för tillförsel av mindre
mängd ånga under destillation. Pannorna, som
rymma 500--1 000 fat olja, ordnas ofta i batterier, så att
hela anläggningen kan drivas kontinuerligt. Genom
fraktionerad kondensation avskiljas bensin, fotogen
och solarolja. Bensinen kan vid behov omdestilleras
till egentlig bensin och s. k. nafta. Som regel utföres
icke sådan omdestillering. I de flesta fall
underkastas bensinen icke heller rening vare sig kemisk
eller genom filtrering. I U. S. A. drives bensinfraktionen
upp till 220°C slutpunkt med en specifik vikt
av ca 0,745. Exportbensiner äro ofta mera
lågkokande och lättare. Fotogenfraktionen, vilken går
till 300°C och har spec. vikt ca 0,82, underkastas
kemisk rening i tvättare med syra, alkali och
vattentvättning. Den kan även ljusblekas eller filtreras.
Det följande destillatet uppdelas ofta i en första del
solarolja för motorer och en följande fraktion
gasolja, som användes till beredning av oljegas samt till
framställning av krack-bensin.

Återstoden i "the fire still" användes antingen

direkt som brännolja, eller, om den härrör från
lämplig råolja, bearbetas den vidare till smörjoljor. Den
pressas då över i den s. k. "tar still" och destilleras
här med stark direkt eldning och överhettad
vattenånga till en återstod antingen av cylinder-stock eller
ända till koks. Det senare sker, om råoljan är av
biandbas- eller asfaltbas. Destillat från paraffinhaltiga
råoljor behandlas i kylanläggning och filterpress,

<img 1>
Fig. 6. Schema för ett bergoljeraffinaderi med tubrörsdestillation och
kläckning.
</img>

varvid paraffin avskiljes. Råparaffinen renas genom
svettning. Oljedestillatet omdestilleras med ånga
eller vakuum i olika viskösa smörjoljedestillat, vilka
renas genom filtrering.

Fig. 6 visar ett motsvarande schema för ett
petroleumraffinaderi med tubrörsdestillation och
krackning. Oljan inpumpas i ett tubaggregat inlagt i
eldstad för olje- och gaseldning. Från tubsystemet
inkommer oljan i ett förångningsrum. Återstoden,
brännolja ledes till cistern. Genom en serie kondensatorer
och kylare uppdelas det övergående i bensin-,
fotogen- och solar-oljefraktioner. De två första gå
till resp. cisterner. Solar-oljan pumpas under
övertryck in i krackningsugnen, vilken ävenledes
innehåller ett tubsystem, går till reaktionskammare, där
spaltnings- och polymeriseringsreaktionerna
huvudsakligen sker. Gaserna gå vidare till
förångningsrum. deflegmatortorn och kylare. Från
förångningstornet ledes den flytande återstoden till
brännoljecistern, solar-oljan från deflegmatorn återgår till
krackning och från kylaren ledes bensin till
bensincistern. Bensinutbytet i en sådan anläggning är i
hög grad beroende på råoljan och den använda
krackningsmetoden och torde röra sig mellan 25--40 %.

Fig. 7 visar konstruktionen av en s. k. "pipe still"
dvs. tubrörsaggregat.

Vi äro därmed inne på den så viktiga
krackningsprocessen, vilken alltmera införes
i petroleumindustrien i alla länder och som
vi veta även i vårt land, jag syftar på
raffinaderiet i Nynäshamn.

År 1914 framställdes i U. S. A. ingen
nämnvärd mängd krackbensin, 1918 var den
10 %, 1920 13 %, 1925 26 % och 1930
38 % av hela bensinproduktionen i U. S. A.
F. n. finnas därstädes i industriell drift 2 000
enheter för krackning med en sammanlagd
daglig kapacitet av 1,7 millioner fat olja.

Krackning är en ganska komplicerad
process, varvid dels högre kolväten
spaltas i lägre och dels därvid bildade
omättade kolväten polymeriseras till högre. Om
en bergolja underkastas destillation, går
denna utan sönderdelning till ca 300°C, varvid
bensin och fotogen överdestillera. Om man höjer
temperaturen ytterligare, fortsätter destillationen men
åtföljes av allt starkare sönderdelning och
polymerisering. Krackning kan äga rum såväl genom
överhettning av gasfasen vid vanligt tryck eller lågt
övertryck sorn genom överhettning av vätskefasen
vid högre tryck. Om exempelvis en fotogen
underkastas krackning, erhålles genom sönderdelning
bensin, men också samtidigt tack vare polymerisering
högre fraktioner solarolja och brännoljeåterstod.
Dessutom bildas brännbar gas och fritt kol eller koks.
Gynnsam temperatur för krackning är 450--480°C.
Tiden har en betydande inverkan på sönderdelningsgraden.
Vid längre tids krackning bildas mera
bensol men också mera okondenserbara gaser och fritt
kol än vid kortare. En vanlig tid för krackning i
vätskefas ligger omkring 15 minuter.
Kraekningprodukternas natur beror på det använda
utgångsmaterialet. Paraffinbas-olja ger bensin och fotogen, som
äro rika på lägre paraffinkolväten. Sammalunda
ger naftenbasolja naftener osv. Samtidigt finnes en
tendens till bildning av större mängd olefeiner eller
omättade kolväten.

Krackning i gasfas sker vid vanligt tryck eller lågt
övertryck. Deri har ett mycket vidsträckt
användningsområde, enär temperaturen vid behov kan
oberoende av trycket varieras från 400°C upp till
1 000°C och däröver. Den kan användas för egentlig
krackdestillation för bensin och brännolja såväl som
beredning av oljegas, pintschgas och "blau-gas".

Krackning i gasfas uppges vara fördelaktig,
därigenom att man kan använda höga temperaturer över
580°C, vilka äro lättare att reglera än 100°C lägre
temperatur och att man erhåller en bensin, vilken blir
värdefull som "antiknackmedel", enär den är rik på
omättade kolväten, vilka dessutom kunna användas
som utgångsmaterial för syntes av ett antal
organiska produkter t. e. alkoholer, läcker och
lösningsmedel. Nackdelar äro de stora förlusterna genom
gas och koks vid krackningen samt de stora
raffineringsförlusterna vid bensinbehandlingen. Slutligen
blir processen dyrbar, och apparaturen får relativt
kort livslängd eller kräver stora reparationskostnader.

Vid krackning i vätskefas upphettas vätskan
samtidigt som den hålles vid så starkt tryck, att
förgasning icke kan äga rum, vilket medför, att själva

<img 1>
Fig. 7. Destillationsanordning för bergolja med tubrörsaggregat.
</img>

upphettningen försiggår utan att motverkas av en
saratidig destillation. Den egentliga krackreaktionen
äger rum i en skild avdelning eller en avskild zon
i processen. Krackningen i vätskefas erbjuder
betydande fördelar, då det gäller
bensinframställning framför krackning i gasfas,
vilket förklarar, att den förra är nästan
allenarådande inom industrien. Sålunda
erhålles högt utbyte av raffinerad bensin,
anläggningarna få stor kapacitet vid
mindre dimensionering. Mindre mängd gas
alstras, och enär krackningstemperaturen
är lägre samt värmeekonomien
synnerligen god, behöva endast 2--3 % gas av
olje vikten användas till
upphettningsändamål vid krackningen,
Värmeöverföringen till en vätska är ju mera
effektiv än till en gas. Nackdelen kan ju
sägas vara de höga trycken, vilka
kräva grövre godstjocklek på alla delar
av apparaturen, som skola uthärda de
höga trycken.

Den äldsta i industrien tillämpade krackprocessen
är <sc>Burtons,</sc> se fig. 8, varav f. n. finnas 875 enheter
i U. S. A. Metoden har sedan 1912--14 undergått
en hel del ändringar och förbättringar. Bilden visar
ett schema för en modern Burton-krackanläggning.
Oljan upphettas i tubsystem i ugn med gas- och
oljeeldning. Över tubsystemet ligga batterier av
liggande cylindriska behållare i två lager, varvid de över

<img 1>
Fig. 8. Schema över Burtons krackprocess.
</img>

varandra liggande behållarna äro förenade med
böjda tuber. Temperaturen i de övre behållarna
inregleras till 390--400°C, men deri varieras vid olika
oljor, som skola krackas. Trycket hålles vid 9--10
atm. Från reaktionskamrarna gå ångorna till en
deflegmator. De lättare ångorna gå till kylare och
destillatuttag. Kondensatet återföres till tubsystemet.
<tab><tab><tab><tab><tab><tab><tab><tab>(Forts.)

</chapter>
<chapter name="NOTISER">
<h3><i>NOTISER</i></h3>
<b>Stockholms spårvägar år 1931.</b> Den i dagarna
offentliggjorda styrelseberättelsen över a.-b. Stockholms
spårvägars verksamhet år 1931 visar en fortsatt, ehuru
ganska obetydlig ökning av passagerarefrekvensen.

Å spårvägsnätet utgjorde antalet resande (inkl.
passagerare med års- och skolkort) 137,3 mill. mot 141,3
mill. år 1931, varför här uppstått en minskning med 2,8 %.
År 1930 var emellertid på grund av utställningen intet
normalt trafikår, och passagerarefrekvensen år 1929
(130,4 mill.) var betydligt lägre än frekvensen år 1931.
Inkomsterna av spårvägstrafiken utgjorde år 1931 22,5
mill. kr. mot 23,8 mill kr. år 1930 och 21,4 mill. kr år
1929. Vagnkilometerantalet utgjorde år 1931 29,6 mill.
mot 29,7 mill. år 1930 och 28,1 mill. år 1929. Antalet
resande per vagnkm. (inkl. kortpassagerare) utgjorde år
1931 4,64 mot 4,70 år 1930 och 4,64 år 1929. Inkomsten
per vagnkm. utgjorde år 1931 76,06 öre mot 78,36 öre år
1930 och 76,05 öre år 19219. Antalet spårvägsresor per
invånare och år utgjorde år 1931 273 mot 290 år 1930
och 275 år 1929. Trafikresultatet har alltså i det
närmaste överensstämt med resultatet år 1929, och de högre
trafiksiffrorna år 1930 synas hava berott på
omständigheter av mera tillfällig art.

Å omnibusnätet utgjorde antalet resande (inkl.
passagerare med års- och skolkort) 42,1 mill. mot 34,6 mill.
år 1930 (ökning 21,7 %) och 24,6 mill. år 1929. Å
omnibuslinjerna har alltså resandeantalet varit statt i
oavbruten ökning. Trafikinkomsterna uppgingo till 6,3 mill.
kr. mot 5,0 mill. kr. år 1930 och 3,5 mill. kr. år 1929.
Antalet vagnkm utgjorde 8,0 mot 5,9 mill. år 1930 och
4,2 mill. kr. år 1929. Antalet resande per vagnkm (inkl.
resande med års- och skolkort) var år 1931 5,27 mot 5,90
är 1930 och 5,86 är 1929. Inkomsten per vagnkm
uppgick till 78,59 öre mot 85,75 öre år 1930 och 84,64 öre
år 1929. Antalet omnibusresor per invånare och år
utgjorde 84 mot 71 år 1930 och 52 år 1929. Minskningen i
inkomst per vagnkm sammanhänger bl. a. med
förortslinjernas tillväxt samt med utsträckningen av vissa
stadslinjer till trafiksvagare ytterområden.
Stadslinjernas sammanlagda trafiklängd utgjorde vid årsskiftet
40,2 km, förortslinjernas 85,7 km.

Antalet resande per vagnkm (exkl. resande med
års- och skolkort) utgjorde å spårvägslinjerna inom staden
i medeltal 5,4 och å omnibuslinjerna inom staden i
medeltal 6,0, å spårvägslinjerna till förorterna 2,5 och å
omnibuslinjerna till förorterna 2,1.

Sammanlagda antalet resande å spårvägs- och
omnibuslinjerna utgjorde under året 179,4 mill. mot 175,9 är
1930 och 155,0 år 1929. I medeltal per dag trafikerades
spårvägs- och omnibusnätet av 491 578 passagerare.
Största trafiken ägde rum den 30 april med 613 436
resande (exkl. resande med års- och skolkort).
Omnibustrafiken kulminerade dock den 19 december.
Sammanlagda antalet spårvägs- och omnibusresor. per
invånare och år utgjorde 357 mot 361 år 1930 och 327 år
1929.

Utbyte av räls har under året utförts till en
sammanlagd längd av 6 977 m spår. Därav ha 2 434 m
thermitsvetsats. Spårlängden var praktiskt taget densamma
som under år 1930, i det att inga avsevärda nyanläggningar
företagits under året. För allmän trafik avsedda
spår hade en längd av 79 861 m, därav 78 014 m
dubbelspår. Försliten kontaktledning har under året utbytts till
en längd av 17 190 m. Förbrukningen av elektrisk ström
för spårvägstrafiken uppgick till 32,6 mill. kWh eller
1 013 Wh per vagnkm mot 999 Wh 1930 och 983 Wh år
1929. Strömförbrukningen per vagnkm har befunnit
sig i stadig ökning under senare år, väl huvudsakligen

beroende på att allt tyngre vagnmateriel kommit till
användning.

Vagnparken har beträffande spårvägsdriften ej
undergått större förändringar under år 1931. Den bestod vid
årets slut av 322 motorvagnar, 375 släpvagnar, 7
elektriska lokomotiv, 52 gods- och grusvagnar, 11 paketvagnar,
4 boskapsvagnar, 3 skenrensningsvagnar samt 75
snöplogar, sopvagnar, redskapsvagnar m. m. 100 vagnar ha
under året erhållit stoppade och klädda sitsar.
Motorvagnarna rymma i medeltal 25 sittplatser och 31
ståplatser, de täckta släpvagnarna i medeltal 26 sittplatser och
34 ståplatser.

Under året ha levererats 36 nya automobilomnibusar,
samtliga av svensk tillverkning. Vagnparken bestod vid
årets slut av 199 omnibusar, rymmande i medeltal 25
sittplatser och 16 ståplatser.

Personalen bestod vid årets slut av 4 054 personer
(1930 3 852, 1929 3 724) och har sålunda ökat hastigare
än passagerareantalet. Ökningen kommer i sin helhet
på personal för omnibusdriften.

För driftåret redovisas ett överskott av 3,7 mill. kr.
å spårvägsdriften och 1,2 mill. kr. å omnibusdriften.

<b>Svenska elektricitetsverksföreningen</b> håller sitt 30:e
årsmöte i Stockholm fredagen den 20 och lördagen den
21 maj enligt följande program:

Mötet öppnas i Rosenbads festvåning den 20 maj kl.
10,15, varefter en rad föreningsärenden upptagas till
behandling. Bl. a. föreligger förslag från styrelsen att
avskaffa föreningens ständiga kommissioner. I stället
föreslås, att styrelsen och sekretariatet skola behandla
allmänna frågor och överlämna specialfrågor åt
tillfälliga kommittéer av intresserade medlemmar.
Följande normärenden stå på dagordningen, nämligen
behovet av svenska normer för glödlampor,
belysningsanläggningar för arbetslokaler samt normer för
litterering och avskrivning.

Efter lunchpaus kl. 13--14,30 fortsättas förhandlingarna
med föredrag av direktör <sc>N. Forssblad</sc> om
kraftanläggningar för 220 kV i Frankrike och Italien samt
av överingenjör <sc>K. Laurell</sc> om Stockholms elverks
centrala driftkontor. Efter föredragen följa två
diskussioner, dels om synkronuret ur allmänhetens,
kraftverkets och elektricitetsverkets synpunkt, med
inledningsanförande av förste byråingenjör <sc>H. Fransén,</sc> dels
om dieselmotorn för mindre reservkraftanläggningar, med
inledningsanförande av distriktsingenjör <sc>S. A:son Håål.</sc>

Föreningens årsmiddag avhålles i Rosenbads
festvåning kl. 19.

Lördagens förhandlingar äro förlagda till samma lokal
och börja kl. 10. Huvudprogrammet utgöres av
meddelanden och diskussioner angående följande ämnen:
"Några undersökningar vid Stockholms elverk över
pulsationsgraden hos likriktare samt förslag till
preliminära normer härför" av tekn. dr <sc>Fr. Dahlgren,</sc>
"Jordkabelnät utan underjordiska skarv- och
avgreningsboxar" av civilingenjör <sc>P. H. Y. Persson,</sc> "Några
erfarenheter från kökselektrifieringen i Halmstad" av
civilingenjör <sc>G. Levinsson</sc> samt "En modern, enhetlig
mätareplatta" av förste ingenjören <sc>Hj. Klingberg.</sc>

Efter lunchpaus kl. 13 anordnas tvenne exkursioner
mellan kl. 15 och 18, då tillfälle beretts att bese den nya
Brunkebergsstationen, Mästersamuelsgatan 21, och
Elverkets nya utställning, Regeringsgatan 11.

Biljetter till lunch à kr. 4 samt till middag à kr. 12
kunna beställas genom sekretariatet och avhämtas i
mötesbyrån.

<b>Jordbrukstekniska föreningen under år 1931.</b> Ur
Jordbrukstekniska föreningens i dagarna utkomna
årsberättelse återges följande uppgifter om föreningens
verksamhet under år 1931.

Föreningens utredning angående arbetsåkdon för
lantbruket har under året fortsatts, och resultatet kan
väntas föreligga färdigt för publicering under våren
1932.

Det viktigaste arbetet under året har gällt
grönfoderkonservering, som bedrivits i samarbete med
centralanstalten för försöksväsendet på jordbruksområdet.
Försök med ensilering i stack av gräs från betesvallar ha
givit gott resultat under förutsättning att gräset tages
på ett tidigt utvecklingsstadium. När man väntat till
blomningen, och i synnerhet när vädret varit torrt, blev
produkten mindervärdig. Beträffande material från
första årets vall ha undersökningarna visat, att man utan
tillsats av socker vid ensileringen kan erhålla fullt
tillfredsställande efterslåtterensilage, om nämligen
ensileringen utföres i torn och grönfodret tillskäres och
tilltrampas väl. Sockertillsats vid ensileringen förhöjer
ensilagets kvalitet, så att ganska tillfredsställande
produkter kunna erhållas även vid ensilering i stack. Utan
tillsats har man genomgående erhållit starkt
smörsyrehaltiga, av spaltningsprodukter från äggvitan starkt
luktande ensilagekvaliteter, som ofta i hög grad försämra
mjölkens mejeritekniska egenskaper.

Försök med artificiell torkning av gräs hava visat, att
torkningen nedsätter proteinets smältbarhet men att
preparatets innehåll av A-vitaminer varit tillfredsställande.
Metoden är jämförelsevis dyrbar och torde därför kunna
få sin största tillämpning huvudsakligen för
framställning av produkter avsedda för höns.

I 12 träsilos av finsk typ hava försök gjorts med
ensilering av grönfoder genom tillsats av utspädd saltsyra
i sådana mängder, att jäsningar skulle förhindras, samt
genom tillsats av saltsyra och melass i vissa
proportioner. Försök rörande de erhållna produkternas
fodervärde pågå och visa hittills gynnsamt resultat för
syraensileringen.

Försök rörande tekniken vid höbärgning hava
fullföljts med betesgräs, vilket på grund av beståndets
vanligen ringa längd erbjuder svårigheter vid hässjning.

Undersökningarna rörande metoder för sädesbärgning
hava under året bestått i dels arbetstekniska
undersökningar, dels jämförelser över beskaffenheten ur
bakningssynpunkt av den på olika sätt fälttorkade
brödsädesspannmålen.

Ett ingående arbete har ägnats handhackor för
rensning vid rotfruktsodling. I trakter utanför, de stora
sockerbetsodlande områdena användas ofta hackor av
mindre ändamålsenlig form. Utredningen visar, att de
vid sockerbetsodling i Skåne och Danmark använda
typerna lämpa sig även vid rotfruktsodling i mellersta
Sverige.

Det inom föreningens elektriska sektion utarbetade
systemet för spannmålens lagring, luftning och torkning
i silo har hittills kommit till användning vid 11
anläggningar med en sammanlagd lagringsvolym av
43 000 dt.

Standardiseringsarbetet har bl. a. avsett de delar,
med vilka arbetsredskapen tillkopplas efter traktorer.
För att arbetsredskapen skola obehindrat kunna kopplas
efter vilken traktor som helst bör dragets läge såväl
som vissa andra mått vara standardiserade.

Beträffande remhastigheten hos lantbrukets maskiner
och arbetsredskap vill det synas, som om en
standardisering numera skulle vara möjlig. För vissa maskiner
är standardiseringen i Sverige starkt beroende av vad
som tillämpas i andra länder, och föreningens
standardsektion deltager därför i det internationella
standardiseringsarbetet. För innevarande år planeras
fortsatt arbete rörande standardisering av remhastigheter
samt beträffande hjul och axlar till arbetsvagnar,
benämningar å lantbruksmaskiners enskilda delar m. m.

<b>Säkerhetsföreskrifter vid uppfordringsanordningar
för personbefordran i gruvor och stenbrott.</b> Som
tidigare meddelats i Teknisk tidskrift (Bergsvetenskap
13 febr. 1932), ikraftträdde den 1 april i år en

kungörelse om uppfordringsanordningar för
personbefordran i gruvor och stenbrott, genom vilken dessa
anordningar kommit att bliva föremål för en synnerligen
minutiös kontroll. Kungörelsen innehåller som bekant
även stadgande om förande av journal för varje
uppfordringsanordning. I denna journal skall anteckning
göras dels om åtgärder av betydelse för
uppfordringsanordningens driftsäkerhet och kontrollen över
densamma, dels ock om tiden för verkställda besiktningar
samt resultatet av dessa. Journalen skall föras enligt
formulär och anvisningar, som fastställas av
socialstyrelsen efter samråd med kommerskollegium.
Ansvaret för journalföringen åvilar arbetsgivaren.

Ehuru kungörelsen redan varit i kraft mer än en
månads tid, hava hittills vederbörande formulär för
journalen ej stått att erhålla. Teknisk tidskrift är dock
nu i stånd att meddela, att såväl journal som blanketter
för utdrag ur densamma från och med mitten av maj
månad tillhandahållas av statens reproduktionsanstalt,
Stockholm 6.

Kungörelsen har i dagarna erhållit en komplettering
genom särskilda av socialstyrelsen i samråd med
kommerskollegium utfärdade anvisningar (Socialstyrelsens
anvisningar nr 14 angående skydd mot yrkesfara).
Anvisningarna avse såväl konstruktiva förhållanden som
hållfasthetsfordringar för och tillsyn av uppfordringsanordningarna.

Beträffande spelet stadgas bl. a., att friktionskoppling
ej enbart får användas som koppling mellan
korghalvorna, såvida ej kan bevisas, att den är fullt
betryggande. Vidare föreskrivas såväl manöver- som
säkerhetsbroms vid spel för stadigvarande bruk,
användande av backbroms vid spel, där vridande
momentet å linkaret kan växla riktning, automatisk
ansättning av säkerhetsbromsen vid spel med större
spelhastighet än 2,5 m/sek samt de förhållanden, under
vilka automatisk utlösning av bromsen skall äga rum.
Vid spel för större uppfordringshastighet än 2,5 m/sek
föreskrivas jämväl automatisk retarderingsanordning
eller signalanordning, som anger när hissen kommit så
nära sitt översta läge, att hastigheten skall minskas.

För linan föreskrives 8- à 12-faldig säkerhet, beroende
på uppfordringens art samt förefintligheten eller ej av
fångapparat vid hissen. Fångapparaten samt
förbindelsedelar mellan lina och hiss skola äga 10-faldig
säkerhet. Fångapparat skall alltid finnas å hiss, styrd med
ge j der eller räls, om hastigheten är större än 1,5 m/sek.
För hisskorgen stadgas särskilda säkerhetsanordningar.

Anvisningar givas även beträffande överspelningsväg,
brytskivediameter, inhägnad av schakt, hisstöd
samt signalanordning.

Slutligen innehålla anvisningarna uppgift om de
förhållanden, under vilka de olika besiktningarna skola
företagas, och om undersökningsobjekten vid besiktningarna.

<b>Washingtonklassifikationen och de tekniska
biblioteken.</b> Från tjänsteförrättande bibliotekarien vid
Norges tekniske høiskoles huvudbibliotek Odine Domaas
har Teknisk tidskrift erhållit ett meddelande, som är
avsett att beriktiga en uppgift i ingenjör Holmgrens
föredrag "Några vägar för tillgodogörande av den
tekniska pressen", publicerat i Teknisk tidskrift häfte
17, 1932.

Norges tekniske høiskoles bibliotek har icke antagit
Washingtonsystemet utan använder decimalsystemet i
den form, som föreligger i Classification décimale,
utgiven av Institut international de bibliographie,
Bruxelles 1927--1929. Decimalsystemet torde även hava
antagits av Polyteknisk Lsereanstalt, sedan "Teknisk
bibliotek" införlivades med anstalten.

<b>Föreläsningar i elektroteknik.</b> Ingenjörsvetenskapsakademien,
Svenska elektricitetsverksföreningen och
Svenska elektroingenjörsföreningen anordna gemensamt
två föreläsningar i upplysningssyfte torsdagen den 19
maj å tekniska högskolan vid Valhallavägen, hörsalen
för elektroteknik, enligt följande program: Kl. 10,30 dr
<sc>I. Herlitz:</sc> Kortslutsström och överströmsskydd i
elektriska anläggningar. Lunchpaus. Kl. 13,30 dr
<sc>R. Lundholm:</sc> Betingelserna för god parallelldrift mellan
kraftstationer. För täckandet av omkostnaderna upptages
en avgift av 5 kr. per deltagare. Anmälan torde
insändas till Ingenjörsvetenskapsakademiens kansli,
Stockholm 5, senast den 17 maj.

<b>Nobelföreläsningar.</b> 1931 års Nobelpristagare i kemi,
prof. <sc>Carl Bosch,</sc> Ludwigshafen a/Rh, och dr
<sc>Fr. Bergius,</sc> Heidelberg, komma att hålla sina
Nobelföreläsningar å Tekniska högskolans fysiska lärosal vid
Valhallavägen lördagen den 21 maj 1932. Prof. Bosch's
föreläsning hålles kl. 2 e. m. och dr Bergius' kl. 3 e. m.
Tillträdet är fritt.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Mina tekniska studier,</b> <i>sammanfattade och belysta i
anledning av frågan om återbesättande av professuren i
vägbyggnad och kommunikationsteknik vid Tekniska
högskolan,</i> Stockholm 1932, av <sc>H. N. Pallin.</sc>

<b>Svenska betongkalendern årgång 1932,</b> Stockholm, J.
Mauritz förlag.

<b>Bokanmälan.

Die Hebezeuge.</b> Berechnung und Konstruktion der
Einzelteile, Flaschenzüge, Winden und Krane, av <sc>Hugo
Bethmann.</sc> Åttonde uppl. 694 sid. med 1 275 fig.
Braunschweig, Friedr. Vieweg & Sohn Akt. Ges., 1930.
Pris häftad RM 20, bunden RM 24.

Boken, som torde vara skriven huvudsakligen för
studerande vid tekniska läroverk, behandlar elementärt de
olika frågor, som uppträda vid beräkning och
konstruktion av vinschar, kranar o. d.

I den föreliggande upplagan har författaren medtagit
de sista årens nyheter på området. Det vill dock synas
som om dessa hade kunnat behandlats fylligare än vad
som skett, utan ökning av bokens omfång, därest större
gallring företagits bland de äldre krantyperna. Så t. e.
återfinnas pelare-svängkranar å ganska många ställen.

Till bokens förtjänster kan räknas, att framställningen
är redig och för studerande vid tekniska
elementarläroverk lagom omfattande. Stor hänsyn har tagits
till det i Tyskland på hithörande områden utförda
normerings- och standardiseringsarbetet, och bl. a. finnas
återgivna bestämmelser angående beräkningsgrunder
för järnkonstruktioner till kranar (DIN-förslag). <i>W. D-n.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Västerås</b>
avhöll den 11 april ordinarie sammanträde, vid vilket
förekom dels utseende av ledamöter till valnämnden,
dels tvenne föredrag berörande metaller och
metallbearbetning. Valnämnden kommer att för närmaste
perioden bestå av: direktör J. S. Edström, ingenjör
Harald Håkanson, tekn. dr Ivar Herlitz, disponent
Omar Hallström, ingenjör Oscar Hellman, lektor Einar
Zachrisson, distriktsingenjör S. Håål. Föredragshållare
voro ingenjörerna C. Löf och K. J. Bölin, båda från
Svenska metallverken i Västerås.

Ingenjör Löf talade om "Metallpressar och
metallpressning". Tal. lämnade först en framställning av

de olika system, enligt vilka metallpressar byggas,
nämligen dels det direkta, vid vilket matrisen fästes i
presshuvudet och stämpeln är rörlig, dels det indirekta,
vid vilket stämpeln är fast förenad med presshuvudet
och matrisen fäst vid stämpeln. I detta senare fall
inlägges götet i den rörliga containen. Det senare
systemet ger en väsentligt lägre skrotprocent. Vid
pressning uppvärmas göten till en temperatur varierande
mellan 650--850 à 900° beroende på legeringarnas
sammansättning. Tal. beskrev en del olika metallpressar
av äldre och nyare typ med en presskraft varierande
från 600 till 1 500 ton och uppehöll sig särskilt vid en
för icke så länge sedan installerad rörpress av
modernaste konstruktion. På grund av den stora
presshastigheten kunna legeringar, som icke kunnat pressas
i vanliga långsamtgående pressar, bearbetas i den nya.

Tal. nämnde även några ord om huru götet flyter
under pressningsproceduren och påpekade, att man med
lätthet kan påvisa metallens flytning genom inborrning
av olikfärgade metalltrådar, t. e. koppar och nysilver i
götet. Ett flertal skioptikonbilder illustrerade föredraget.

Nästa föredrag hölls av ing. K. J. Bolin och
avhandlade "Hur kisel, järn och koppar inverka på de
fysikaliska egenskaperna hos aluminium".

Med stöd av en del kurvor gav tal. en intressant
framställning av en del försök han anställt vid
metallverken med handelsaluminium och en koppar
aluminiumlegering. Försöken avsågo att fastställa dels hur
elektriska ledningsförmågan och brotthållfastheten kommer
att förändras hos aluminium allt efter olika
värmebehandlingar och olika proportioner mellan
föroreningarna järn och kisel, och dels i vilken grad
handelsaluminium skulle kunna bibringas bättre
hållfasthetsegenskaper genom legering med koppar.

Kurvorna visade den utomordentliga betydelse, som
värmebehandlingen och bearbetningssättet har för
metallens egenskaper i berörda avseende. Vidare kunde
konstateras, hurusom en aluminium med viss
renhetsgrad erhåller såväl högre brotthållfasthet som högre
ledningsförmåga, ifall förhållandet Fe: Si är stort hos
de båda ingående föroreningarna, och detta tillskrives
stor betydelse, då det gäller specifikationer, som
samtidigt fordra både hög hållfasthet och hög ledningsför-
måga. Ofta fordras en ledningsförmåga av 35 m / ohm mm<sup>2</sup>
(spec. motst. vid 20 °C = 0,02857 ohm mm<sup>2</sup> / m) samtidigt
som en brotthållfasthet av 18 kg/mm<sup>2</sup>, och detta kan
med någon större säkerhet innehållas endast genom
särskild värmebehandling och lämpligt val av material.
Värmebehandlingen sker vid 250--300 °C med
varierande tid beroende på vilka egenskaper man önskar
hos materialet.

Såsom särskilt värdefullt påvisades även att en
legering av ren aluminium och 5 % koppar kunde, genom
en särskild värmebehandlingsprocedur, bibringas
hållfasthetsegenskaper, som ligga i jämnhöjd med en del
duraluminlegeringar. Efter den nämnda värmebehandlingen
hade konstaterats en betydande höjning av såväl
hållfasthet som förlängning och hårdhet, och legeringen
vore därför berättigad att inrangeras bland de
förädelbara lättmetallegeringarna. Genom enbart
värmebehandling erhölls en brottgräns av 38 kg/mm<sup>2</sup>, förl.
26 %, H B = 94 kg/mm<sup>2</sup>, men dessa egenskaper
förändrades till resp. 52 kg/mm<sup>2</sup>, 3,5 % och 135 kg/mm<sup>2</sup>,
ifall materialet efter nyssnämnda värmebehandling
utsättes för en kallbearbetningsgrad av ungefär 60 %. De
erhållna värdena ange att egenskaperna hos 5 %-ig
kopparaluminium ligga mellan duralumin 681 A och
duralumin H.

På eftermiddagen hade Svenska metallverken inbjudit
Tekniska föreningens medlemmar att bese verken, och
denna inbjudan hade hörsammats av ett 50-tal medlemmar.
<tab><tab><tab><tab><tab><tab><tab><tab><tab><tab><i>H. S.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, inbjuder härmed, gemensamt med
<b>Ingenjörsvetenskapsakademien</b> och <b>Svenska
elektricitetsverksföreningen,</b> till deltagande i en i
upplysningssyfte anordnad föreläsningskurs torsdagen den 19 maj
1932 enligt program som återfinnes bland notiserna i detta häfte.

Samma dag äger Svenska elektroingenjörsföreningens
sedvanliga vårutflykt rum, i form av ett <i>studiebesök i
Kooperativa förbundets glödlamps fabrik ("Luma").</i>
Samling sker vid södra fästet av Skanstullbron kl. 14,45,
varefter äntrades gemensam promenad till fabriken, varest
visningen bör kunna taga sin början kl. 15. -- <i>Kl. 17,45</i>
intages gemensam middag på lokal och till ett pris, som
komma att angivas på de senare utsända kallelsekorten.

<b>Avdelningen för Kemi och bergsvetenskap.</b> <i>Samling</i>
fredagen den 20 maj 1932 kl. 14,30 vid Kooperativa förbundets
glödlampfabrik vid Hammarby för besök i anläggningen.
Gångtid ca 20 min. från sista spårvagnshållplatsen på
Götgatan (Skanstull) över slussbron och förbi General Motors
fabriker. -- <i>Middag</i> kl. 17,30 å rest. Strömsborg (extra
smörgåsbord, varmrätt och dessert 3:-- kr.). -- <i>Sammanträde</i>
i samband med middagen. -- Ärenden: 1) Val av
justeringsmän. -- 2) Inval. -- 3) Inkomna skrivelser.

<i>Anmälan</i> om deltagande torde skriftligen tillställas
civilingenjör Erik Thrysin, Saltsjö-Duvnäs, senast den 18
maj. Obs. <i>Anmälan om deltagande i besöket vid fabriken
är villkor för tillträde.</i>

<b>Avdelningen för Industriell ekonomi och organisation</b>
håller ordinarie vårsammanträde i Hälsingborg å Grand
hotel fredagen den 27 och lördagen den 28 maj 1932 enligt
följande <sp>Program:</sp> Fredagen den 27 maj: Kl. 10,00.
Sammanträdet öppnas. Val av justeringsmän. Anmälan
om inträde i avdelningen. Kl. 10,30. Föredrag med
diskussion över ämnet: <i>"Vem skördar vinsten av
rationaliseringsarbetet".</i> Inledningsanförande av ingenjör <sp>Ivar Janzen,</sp>
Köpenhamn. Kl. 12,30. Lunch å Grand hotel. Kl. 14,00.
Fabriksbesök vid: Hälsingborgs Gummifabrik, Hälsingborg,
Hälsingborgs Jacquardväveri, Hälsingborg, Hälsingborgs
Kopparverk, Hälsingborg. Vid varje anläggning lämnas en
kort orientering rörande resp. företags organisation.
Kl. 19,00. Middag å Grand hotel. Vardagsdräkt. --
Lördagen den 28 maj: Fabriksbesök vid Höganäsverken.
Kl. 9,00. Avfärd till Höganäs-Billesholms anläggningar,
Höganäs. Kl. 9,40. Föredrag om rationaliseringsåtgärder
vid Höganäsverken, därefter besök vid anläggningarna.
Kl. 12,00. Återfärd till Hälsingborg. Kl. 14,00. Föredrag
med diskussion -- å Grand hotel -- över ämnet: <i>"Normer
för industriella självkostnadsberäkningar".</i>
Inledningsanförande av kamrer <sp>Erik Gillberg,</sp> Stockholm. Mötet
avslutas. -- Ledamöter av Svenska teknologföreningens övriga
avdelningar samt medlemmar i Tekniska föreningen i
Hälsingborg och Skånska ingenjörsklubben i Malmö inbjudas
att deltaga i sammanträdet. Beställning av rum förmedlas
genom Grand hotel, Hälsingborg. Lunchen den 27 maj
består av smörgåsbord med varmrätt, pilsner eller kaffe; pris
2:75 kr. inkl. betjäning. Middagen den 27 maj består av
Sandwiches, tre rätter, snaps, pilsner, vin och kaffe; pris
8:25 kr. inkl. betjäning. För färden till Höganäsverken
står ett begränsat antal privatbilar till förfogande.

Anmälan om deltagande i mötet m. m. insändes till
överingenjör Olof Kärnekull, Sveriges industriförbund,
Stockholm 16, före den 24 maj.

<b>Skånska ingenjörsklubben</b> sammanträder på
Kungsparkens restaurang i Malmö fredagen den 20 maj kl. 7 e. m.
Bland ärendena märkas <i>"Rundningen på Gustaf Adolfs
torg i Malmö",</i> meddelande av konsul <sp>Gunnar Faxe,</sp>
samt <i>"Asfalt och dess användning i praktiska livet",</i>
föredrag av civilingenjören <sp>Sten Ekelund.</sp> Efter
förhandlingarna sedvanlig supé och samkväm.

</chapter>
<chapter name="TEKNISK TIDSKRIFT
HÄFT. 21 ÅRG. 62 21 MAJ 1932">
<h1>TEKNISK TIDSKRIFT</h1>
<h2>HÄFT. 21 ÅRG. 62 <tab>21 MAJ 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> "Containers" -- transportsystemet för mass- och styckegods på frammarsch, av byråingenjör E.
Nothin. -- Olja eller bensin, av docent Evert Norlin. -- Notiser.

</chapter>
<chapter name=""CONTAINERS" -- TRANSPORTSYSTEMET FÖR MASS- OCH
STYCKEGODS PÅ FRAMMARSCH.">
<h2>"CONTAINERS" -- TRANSPORTSYSTEMET FÖR MASS- OCH
STYCKEGODS PÅ FRAMMARSCH.</h2>
<h3>Av byråingenjör <sc>E. Nothin.</sc></h3>
Det torde vara allmänt bekant, att med ordet
"containers" betecknas för transport av visst
mass- och styckegods å järnväg, fartyg eller bil speciellt
inrättade behållare. Dylika behållare hava sedan
årtionden varit i användning å en del amerikanska
järnvägar samt sedan några år även kommit i bruk
i England. På senaste tid ha de tilldragit sig sådan
uppmärksamhet även å kontinenten, att ett större
antal internationella sammanslutningar ("Chambre
de Commerce Internationale", Nationernas förbunds
transportkommitté, Internat. järnvägsunionen (U. I.
C.) samt 4 olika internat, föreningar för konstruktion
av resp. transport med automobiler) i början av år
1930 gemensamt utlyste en internationell pristävlan
för att få fram ett antagbart förslag till en för
europeiska förhållanden lämplig container. Resultatet av
pristävlingen föreligger nu i form av ett stort antal
förslag, av vilka en del underkastats praktiska prov
under sistlidne september, och vid den i slutet av
sistlidne april i Lugano avhållna U. I. C.-konferensen
hade man bl. a. att ur rent järnvägsteknisk synpunkt
taga ställning till de framkomna förslagen. Före
ingående på frågans rent konstruktiva sida må
emellertid lämnas några uppgifter av mera trafikteknisk,
kommersiell art.

Enligt den ovan nämnda "Chambre de Commerce
Internationale" lastas de amerikanska containers i
genomsnitt med 3,6 ton styckegods. Då i regel 6 st.
containers placeras pr öppen vagn, blir dennas
nyttiga last normalt ca 20 ton. Vid användning av
vanliga täckta vagnar för transport av "löst" styckegods
(utan containers) blir enligt samma källa i
genomsnitt blott 6,75 ton av vagnens lastförmåga utnyttjad.
Behållarnas lastning, transport etc. handhaves av
särskilda speditörer. Den amerikanska "Interstate
Commerse Commission" framhåller som container-systemets
fördelar bl. a. besparing av emballage, snabbare
transport, skydd mot skadegörelse under transporten
samt möjlighet att -- liksom vid vanlig biltransport
-- utföra denna från "dörr till dörr".

I England användes i en del fall containers redan
före kriget för styckegodsbefordran över Kanalen.
Efter kriget har cletta befordringssätt tagit starkt
uppsving och de engelska järnvägarna förmå nu
knappt tillfredsställa den stora efterfrågan på
containers. Som ett exempel på dessas förmåga att
skydda godset mot skadegörelse omtalas i "L'Economie
Internationale" att en större livsmedelsfirma i
London via "London Midland & Scottish" mottog en
sändning av 8 400 assietter av porslin med
plumpudding, inpackade i containers. Vid uppackningen
befanns att samtliga porslinsassietter voro oskadade.
De engelska containers användas, utom i England, i
Belgien, Frankrike och Tyskland. Särskilt må nämnas
den sedan maj 1929 (enligt "Chambre de Commerce")
regelbundet fortgående containertrafiken mellan
London och Basel. De för sagda trafik använda
containers äro försedda med hjul och lastas till ett antal
av fyra stycken på för ändamålet särskilt inrättade
öppna vagnar av 16 meters längd, vilka framföras i
snälltågen. Att befordringshastigheten är mycket
uppdriven framgår därav, att behållarna avsändas
från Basel kl. 13,30, anlända till Dunkerque vid
midnatt samt äro framme i London följande morgon kl.
8. Det befordrade godset utgöres huvudsakligen av
siden, lädervaror, textilier och hattar.

I Frankrike användas containers i viss utsträckning
till transport av flyttsaker. På P. L. M.- och
Nordbanorna begagnar man dem i allt större
utsträckning för transport av frukter och "primörer"
från Algier till Paris och London. Tyska riksbanan
har på försök anskaffat ett mindre antal stora
containers på hjul. De kunna i regel endast lastas och
lossas med tillhjälp av kranar och man lär därför
vara betänkt på att anskaffa ett antal mindre
containers, som kunna hanteras utan hjälp av dylika
hjälpmedel.

För att återgå till frågan om den konstruktiva
utformningen av containers må nämnas att grundtanken
i detta transportsystem egentligen var att söka
uppdela den relativt billiga täckta vagnskorgen i ett
antal smärre billiga enheter i syfte att genom förenklad
lastning och lossning underlätta ett mera effektivt
utnyttjande av det jämförelsevis dyra vagnsunderredet.
(Av antydningarna i det föregående torde framgå
att många andra fördelar vinnas med detta
transportsystem.) Det var därför från början av
kostnadsskäl uteslutet att utforma behållarna som
självständiga landsvägsfordon med egen drivanordning.
Uppgiften bestod i stället i att söka konstruera hållbara,
men ej för tunga, för transport å öppna
järnvägsvagnar, lastbilar och fartyg lämpliga behållare
försedda med anordningar för inlastning å, resp. fästande
vid resp. transportmedel och så inrättade att godset

skyddas mot skadegörelse genom
nederbörd och annan yttre åverkan.
Dessa villkor uppställdes vid
utlysandet av den förut nämnda
pristävlingen, i vilken dessutom
föreskrevs att behållarnas vikt inkl. last
ej fick överstiga 5 ton samt att deras
längd, bredd och höjd skulle uppgå
till 3,95 (eller sousmultipler av detta
tal), 2,15 och 2,20 resp. 1,10 meter (det
senare för öppna behållare). Den
egna vikten av de prisbelönade täckta
behållarna uppgick till lägst 972 kg
(Gotha) och högst 1 664 kg (Siegener
Eisenbahnbedarf A. G.) motsvarande
en nyttig last av 4 028 resp. 3 336 kg.
För öppna behållare uppgick lägsta
taravikten till 568, den högsta till
1 024 kg och lastförmågan således till
4 432 resp. 3976 kg. Det skulle föra
för långt att här ingå på en
beskrivning av de prisbelönade
containerförslagen ävensom att redogöra för
de praktiska prov, som juryn utförde
i och för prisbedömningen. Som ett
exempel på den grundlighet, med
vilken man gick till väga, må dock nämnas att man
jämförde de konkurrerande behållarna med hänsyn

<img 1>
Fig. 1. Öppen, hopfällbar container, typ Gotha.
</img>

<img 1>
Fig.2. Täckt container öppnad, typ Gotha. Taravikt 1 230 kg, lastar 3 770 kg.
</img>

<img 1>
Fig. 3. Schematisk bild av täckt container, större typ, med fästanordning system Gotha.
</img>

till ventilationsegenskapen, motståndsförmåga mot
kraftigt regn och kondensatlonsvatten, lämplighet
för lastning, lossning och fästande vid vagn resp.
bil, hållbarhet mot yttre åverkan, egenskaper ur
reparations- och utbytessynpunkt m. m.

Vid den ovan nämnda U. I. C. -konferensen i
Lugano tog man visserligen del av de prisbelönade
tävlingsförslagen, men föremål för överläggningen i
container-frågan var närmast, att med hänsyn tagen till
järnvägarnas vagnmateriel, bestämma behållarnas
ytterdimensioner, deras vikt samt fästsätt vid
vagnarna. Frågan angående ytterdimensionerna hade
varit föremål för långvariga och grundliga
utredningar och man enades om att till slutgiltigt
antagande föreslå containers av nedan angivna
ytterdimensioner.
<table>
<td><td c>Längd                  <td c>Bredd                  <td c>Höjd
<td>Täckta containers     <td c>3,25 m           <td c>2,15  m           <td c>2,20 m
<td>Täckta containers <td c>2,15  m             <td c>2,15 m              <td c>2,20 m
<td>Täckta containers <td c>2,15 m             <td c>1,05 m             <td c>2,20 m
<td>Täckta containers <td c>2,15 m             <td c>1,05 m             <td c>1,10 m
<td>Öppna containers <td c>3,25 m             <td c>2,15 m             <td c>1,10 m
<td>Öppna containers <td c>2,15 m             <td c>2,15 m             <td c>1,10 m
<td>Öppna containers <td c>2,15 m             <td c>1,05 m             <td c>1,10 m
</table>
Behållare med 2,15 m bredd, av s. k. tung typ, fig.
3, föreslås skola få en max. vikt av tara + last = 5
ton, de med 1,05 m bredd, av s. k. lätt typ, föreslås
erhålla en max. bruttovikt av 2,5 ton.

Från rent teknisk synpunkt sett återstod nu
närmast att föreslå en enkel och tillförlitlig anordning
för behållarnas fästande vid fordonen. Man var
allmänt ense om, att de av "Gotha" föreslagna
anordningarna, fig. 1 och 2, hade vissa företräden framför
övriga konstruktioner. Fästanordningen
åskådliggöres å fig. 3, av vilken framgår att på behållarnas
undersida fästas ett antal V-formade beslag, vilka
vid behållarnas upplastning på vagn inpassas i
motsvarande "skor" och fästas vid dessa genom införandet
av järnstänger eller spett genom hålen. (De

å botten anbragta fästbeslagen hava därjämte till
uppgift att vid behållarnas uppställning på vått
underlag skydda godset mot väta.) Dimensioner och
placering av dessa beslag måste givetvis
standardiseras så att behållare av olika typer alltid kunna
anbringas på en med "skor" utrustad vagn. I fråga
om de lätta behållarna föreslås därjämte, att
desammas botten på mitten göres något högre för att
möjliggöra behållarnas upplastning å en kraftig
magasinskärra (urtagningen motsvarar måtten av
franska och tyska standardmodeller av dylika kärror).

Ehuru containerfrågan i Europa ännu endast står
på experimentstadiet och man ännu ej har slutgiltigt
fastställt behållarnas konstruktiva utformning för
internationell trafik, har man på sina håll redan under
hand börjat diskutera själva organisationsfrågan.
Från franskt håll föreslås sålunda, att en eventuell
internationell containertrafik skulle erhålla en
central organisation ungefär i analogi med
"Wagon-Lits"-bolaget. Andra anse att behållarna skola förbli
järnvägsförvaltningarnas egendom och att
containertrafiken bör ordnas på ungefär samma sätt som
vagnsamtrafiken. Slutligen göres på andra håll
gällande att behållarna böra tillhöra trafikanterna eller
privata speditörer, vilka senare skulle ombesörja
deras lastning, försändning och lossning.

</chapter>
<chapter name="OLJA ELLER BENSIN.">
<h2>OLJA ELLER BENSIN.</h2>
<h3>Av docent <sc>Evert Norlin.</sc></h3>
<tab><tab><tab><tab><tab><tab>(Forts. fr. sid. 205.)
Inom krackindustrien i U. S. A. tillämpas 38 olika
metoder. Av dessa skall jag något redogöra för
<i>Dubbs process,</i> ty den har för oss ett visst intresse,
enär A. Johnson & Co:s petroleumraffinaderi i
Nynäshamn har en Dubbs krackanläggning. Ett schema
för eri sådan anläggning visas på fig. 9. Den består
av en ugn för gas- och oljeeldning med ett system
av 50 tuber vardera om ca 9 m, vilka bilda en enda
sammanhängande ledning, ett slags fyrkantspiral,
vidare en expansionskainmare för reaktion och
delvis förångning, ett deflegmationstorn samt
vattenkondensor under tryck. I tubsystemet drives trycket
upp till över 20 atmosfärer och temperaturen till
440--480°C. I reaktionsbehållaren sänkes trycket
delvis, och i denna alstras bensin, solarolja samt
tungolja jämte fritt kol. Bensinen avskiljes i
kylaren. Solaroljan uttages delvis, delvis får den
återgå till tubsystemet. Däremot uttages den tjocka
brännoljan med avskilt kolstoft. I reaktionskammaren
avsätter sig emellertid så mycket kol, att det
tid efter annan måste avlägsnas. Krackning sker
av en råolja, och denna undergår förvärmning
genom att passera deflegma-tortornet och andra
anordningar för värmeutväxling, så att de
avgående, heta produkternas värme utnyttjas i
möjligaste mån. Utbytet av en råolja ligger vid
45--50 % bensin, 15--20 % solarolja, 15--20 % tjock
brännolja samt gas. Denna senare räcker till för
krackningsugnen och till en ångpanneanläggning. I
samband härmed är jag i tillfälle att lämna vissa
uppgifter om Nynäshamnsraffinaderiet och
visa en del bilder därifrån. Första delen,
<i>asfaltdestillationen,</i> färdigbyggdes 1928 och den andra,
<i>krackanläggningen,</i> 1929--30. Tillverkningen var förra
året följande:
<table>
<td>Bensin . . . <td r>68 000 fat     <td>Brännoljor . . .  <td r>79 920 fat
<td>Fotogen . . . <td r>7 750 fat       <td>Asfalt . . . <td r>25 000 ton
</table>
Fig. 10 visar asfaltdestillationsverket med kokare,
asfaltbehållare, kylare och kontrollrum, vidare
tankanläggning samt kontors- och laboratoriebyggnad.
Vid den tidpunkt, då denna bild togs, var
krackanläggningen ännu icke uppförd.

Fig. 11 visar krackanläggningen med ugnen med
tubsystemet närmast, där bakom reaktionskammare
och deflegmatortorn.

Fig. 12 är en totalbild av bägge anläggningarna,
krackningsanläggningen närmast. Huset nedtill höger
innehåller pumpar och kontrollorgan för reglering
av anläggningens drift.

Fig. 13 är det inre av detta pump- och regleringshus.

Fig. 14 är slutligen ett flygfoto över hela området.

<img 1>
Fig. 9. Schema över Dubbs krackprocess.
</img>

<img 1>
Fig. 10. Bild av Nynäshamns bergoljeraffinaderi, tagen före krackanläggningens
uppförande.
</img>

Som ett komplement till den inom bergoljeindustrien
så viktiga krackningen har användning av
<i>tryckhydrering</i> sista tiden blivit allt mer aktuell.
År 1928 byggdes en försöksanläggning vid Baton
Rouge i U. S. A. och sedan har en anläggning i
kommersiell skala byggts vid Bay Way av Standard
Oil Co. För att processen skall bliva ekonomiskt
möjlig, måste man kunna erhålla billig, ganska oren
vätgas samt använda katalysatorer, som icke
förgiftas av svavel. Vätgas framställes ur naturgas
eller generatorgas genom upphettning med
vattenånga med eller utan inverkan av katalysatorer. För
själva hydreringen med framgång använda
katalysatorer uppgivas vara: oxider av krom, wolfram,
molybden och vanadin samt sulfider av natrium och
andra metaller. Erforderliga temperaturer ligga
mellan 400 och 1 100°C. Man använder lägre
temperaturer för paraf finkolväten och högre för cykliska
kolväten. Trycket har en storhetsordning av 150
atm. Ett av de viktigaste resultaten utom själva vätebindningen är det
samtidiga borttagandet av svavel ur oljan, helt eller till större delen, 60--85 %,
enär svavlet med väte bildar vätesvavla, som bortgår med de
okondenserbara gaserna. Bensin erhållen genom kombinerad kläckning och
hydrering, har en hög resistens mot knackning och är synnerligen beständig. Det
förra beror på dess höga halt aromatiska kolväten, det senare på att de
ingående kolvätena genom hydreringen blivit mättade. Genom tillämpning av
hydreringsförfarandet inom petroleumindustrien kan man således i samband
med krackmng få en högvärdig, svavelfri bensin med mycket högt utbyte och
har möjlighet att ur lågvärdiga, starkt svavelhaltiga råoljor, eller återstoder
framställa svavelfria, tunna och tjocka motorbrännoljor.

Tack vare de moderna kontinuerliga destillationsmetoderna samt tillämpning
av kracknings- och hydreringsprocesserna är raffineringstekniken
utomordentligt smidig och lätt att anpassa efter marknadsbehovet. Den kommer
icke att göra alltför stort motstånd mot de pendlingar, som andra
omständigheter kunna åstadkomma hos balansen mellan lätta och tyngre motorbränslen.

<b>Motorbränslenas egenskaper, leveransbestämmelser.</b>

Vid en jämförelse av egenskaperna hos olika motorbränslen kommer man
till följande allmänna resultat:

<i>Bensin</i> har synnerligen stor explosionsförmåga i gasblandning med luft
tack vare den lätthet, varmed den förgasas; flampunkten ligger för olika
bensinslag strax över eller under 0°, och bensinens effektiva värmevärde är
högt, omkring 10 500 kCal. Gränsvärdena för explosiva gasblandningar med
luft ligga emellertid icke så långt från varandra som vid en del andra gasformiga,
brännbara ämnen, t, e. acetylen.

<i>Solarolja eller tunn motorbrännolja.</i> Denna är ett
destillat, kokar mellan ca 250--360°C. Vid 20°C
är dess viskositet under 2, den är således mycket
lättfluten. Den är icke lätt förgasbar utan måste
förstoftas i motorn. Effektiva värmevärdet ligger
över 10 000 kCal. Flampunkt över 60°C.

<i>Tjocka motorbrännoljor.</i> Hit höra ett antal
sinsemellan ganska olikartade bergoljeprodukter,
vanligen massut eller destillationsåterstod. Flampunkten
ligger över 60° C, värmevärdet mellan 9 300 till över
10 000 kCal. Man har sökt klassificera dessa oljor
efter viskositeten i olika sorter, t. e. enligt British
Standard Specification:
<table>
<td><td c>I                <td c>II              <td c>III              <td c>IV
<td>Viskositet vid 38° C<td c><td c><td c>
<td><tab>(100° F), E°. . .    <td c> < 2,5   <td c> < 8,0 <td c>< 25   <td c>< 45
</table>
<img 1>
Fig. 11. Bild från Nynäshamn med krackanläggningen.
</img>

Vid tillräcklig1 uppvärmning eller förvärmning sjunker viskositeten så
mycket, att dessa tjockare oljor kunna förstoftas i motorer liksom den
lättflutna solaroljan.

Då det gällt att uppställa leveransbestämmelser för motorbränslena, har
man på grund av deras stora olikhet använt specifikationer, som hänföra sig
till varje bränsleslag för sig. Härvid kan man icke i specifikationer inrymma
många egenskaper, icke ens de viktigaste, utan man måste med hänsyn
till praktiska förhållanden, handelsbruk och provningsmetoder giva
specifikationerna så stor omfattning, som just motsvarar säkerställande av
lämplig kvalitet.

Normerna, för <i>bensin</i> innehålla
bestämmelser rörande specifik vikt, renhet, neutral
reaktion, korrosionsprov på koppar, järn, zink samt
destillationsprov.

Om dessa bestämningars praktiska betydelse torde
icke något särskilt vara att säga utom beträffande
korrosionsprovet. Det har visat sig, att bensin, som
framkallat avsättningar i motorer och angripit
ventilsäten m. m., givit starkt utslag vid
korrosionsprovet, särskilt ifråga om svavelreaktion på
koppar.

Denna specifikation säger intet om värmevärde,
ingående grupper av kolväten och
knackningsegenskaper, men bestämning härav kräver mera
omfattande och dyrbara undersökningar, vilka i praktiken
som regel icke äro behövliga.

För de <i>tunna motoroljorna</i> ingå i specifikationer
bestämmelser angående: renhet, flampunkt,
viskositet, stelningspunkt och värmevärde. Om allt detta
är intet särskilt att säga, men om oljan, trots att
den fyller bestämmelserna, skulle krångla i en motor
av känslig typ, torde en bestämning av kol- och
vätehalterna ge god upplysning. Om vätehalten i
förhållande till kolhalten är relativt låg, så kan oljan

<img 1>
Fig. 12. Bild från Nynäshamn med både asfaltdestillationsverket och krackanläggningen.
</img>
<img 1>
Fig. 13. Interiör av krackanläggningens kontrollhus.
</img>

visa sig olämplig som motorolja, en högre vätehalt
underlättar explosionsförloppet.

<i>Vid de tjocka motorbrännoljorna,</i> vilka kräva
förvärmning vid förstoftningen, måste fordringarna på
renhet i vissa avseenden sänkas mot vid de tunna
brännoljorna. Medan oljorna endast få innehålla
låga halter aska och vatten, kunna vid de fyra
kvaliteterna tolereras asfalthalter av resp. 0,5, 2, 4 och
12 % enligt British Engineering Standards Association.

Är det fråga om att med hänsyn till egenskaper
och tillgång bedöma hur de olika slagen av
motorbränslen kunna komma att lyckas i den inbördes
konkurrensen, synes det först och främst som om
det mest lättflyktiga motorbränslet bensin och de
tjocka dieselbrännoljorna äro huvudkonkurrenter.
Jämfört med dem torde mellanoljorna i längden
komma att få en mera underordnad betydelse.
Skulle nämligen en större efterfrågan uppkomma
tack vare viss motorkonstruktions snabba utveckling,
kommer snart deras pris att närma sig bensinens,
och då har den nya motorn ifråga om bränslekostnaden
förlorat sitt övertag, vilket ju icke utesluter
att motorer för dessa mellanoljor kunna
erbjuda andra fördelar framför motorer
för bensin och tjocka brännoljor.

<b>Bergoljetillgångar och ersättningsmedel.</b>

Våra nu använda motorbränslen äro
bergoljeprodukter. Om man ser på den
så starkt stegrade utvinningen av
brännolja de sista 10--20 åren, frågar
man sig helt naturligt: Hur länge
skola oljetillgångarna i världen räcka?
År 1920 gjorde <sc>Stebinger</sc> vid U. S. A.
Geological Survay en uppskattning av
världens bergoljetillgångar och kom till
den ganska låga siffran av 43
milliarder fat. Vore den siffran riktig just
nu, skulle med nuvarande produktion
av ca 1,5 milliard per år förråden
tömmas på 30 år. U. S. A. har som
bekant icke farit sparsamt fram med sina
naturtillgångar, och denna siffra väckte
stort uppseende. Staten tillsatte en
Federal Oil Conservation Board.
Under samarbete med denna institution

<img 1>
Fig. 14. Flygfoto av Nynäshamnsverken.
</img>

tillsatte The American Petroleum Institute, vari
U. S. A:s petroleumindustri har starka intressen,
en kommitté, benämnd "the eleven", vilken 1925
framlade en utredning om "American Petroleum
Supply and Demand". Under det Stebiriger
uppskattat U. S. A:s petroleumtillgångar till endast 7
milliarder fat, kommo "the eleven" till att med
kända metoder kunde ur kända oljefält pumpas 5,3
milliarder och enligt nya, förbättrade metoder
ytterligare 26 milliarder fat. Dessutom böra i
underliggande, nu okända lager vid djupborrning kunna
utvinnas mycket stora mängder. Härtill komma
väldiga arealer, vars geologiska karaktär gör det
sannolikt, att nya oljefält av betydande kapacitet
böra kunna upptäckas. "The eleven" visa i sin
utredning på vägar att göra användningen av
petroleumprodukter mera effektiv och sparsam genom
att höja verkningsgraden hos de maskiner och
anordningar, som förbruka petroleumprodukter och
undvika onödiga förluster. Är den av "the eleven"
gjorda utredningen riktig, torde man få höja siffran
på bergoljetillgångarnas varaktighet från 30 år till
300 eller kanske 3 000 år, ingen vet något härom
ens med någon grad av visshet. I alla händelser är
det inte att undra på, om man börjat använda och
söka efter ersättningsmedel för motorbränslen ur
bergolja.

I betydande utsträckning användes redan nu som
inblandning i bensin och därigenom delvis ersättande
densamma: alkohol, bensol och hydrerade
naftalin- och antracénkolväten. Dessa ämnen tjänstgöra
samtidigt som antiknackmedel. Alkohol erhålles billigt
genom förjäsning av melass och sulfitavfallslut.
Framtida möjligheter till billig alkohol erbjuda
träförsockring, syntes ur olika industrigasers olefeiner
samt möjligen även ur karbid. Bensol är f. n.
tvivelsutan det bästa bensinersättningsmedlet. Det
erhålles i betydande mängder som biprodukt från
gas- och koksverken.

En rik reserv av råmaterial för motorbränslen äro
oljeskiffrarna. Sverige har stora förråd av oljeskiffrar,
men tyvärr äro de ganska fattiga på olja -- de
bästa 4--5 %. Annorlunda är förhållandet i många
andra länder, och en mycket gammal skifferoljeindustri
har ju existerat i Skottland och Frankrike. Närmaste mera betydande
oljeskifferfyndigheter hava vi i Estland, varest även svenskt kapital varit
intresserat. Emellertid går den estländska skifferoljeindustrien f. n. på
grund av lågkonjunkturen inte minst inom oljebranschen med mycket
inskränkt drift. År 1929 producerades i Estland totalt 77 tusen fat olja och
1930 70 tusen fat. Det svenska oljebolagets försöksanläggning drives
ganska diskontinuerligt.

De industrier, som bearbeta stenkol och brunkol genom vanlig
torrdestillation, lämna vissa bidrag till motorbränslena, men så länge
bergoljeprodukterna äro så billiga, finnes det icke
behov av sådana ersättningsämnen, som icke passa lika bra som
bergoljeprodukterna till förefintliga motorer, och i detta avseende
äro mellanolja och tyngre olja ur vanlig stenkolstjära mindre lämpliga.

Torrdestillationstekniken har emellertid gjort stora
framsteg. Genom lågtemperaturförkolning av stenkol
höjes utbytet av tjära och olja till det två- till
fyrfaldiga, och oljedestillaten få en med bergoljan mera
besläktad karaktär. Denna process har av flera skäl
ej slagit igenom ekonomiskt, men ett stort antal
försöksanläggningar i fabriksskala drivas. Orsaken till
det negativa ekonomiska resultatet hittills av
lågtemperaturförkoksning ligger i oljeprodukternas f. n. låga
handelsvärde senast i den erhållna s. k. halvkoksens
mindre fördelaktiga egenskaper; den kan icke
konkurrera med vanlig koks. Däremot har i Tyskland
lågtemperaturförkolning av brunkol utvecklats till en
omfattande industri, som producerar stora mängder olja.

Framtidsutsikterna för tillgång på motorbränslen
hava emellertid ljusnat betydligt. Sedan försöken att
överföra fasta bränslen: stenkol, brunkol och ved
genom kombinerad krackning och tryckhydrering i
oljebränslen givit tekniskt så lovande resultat. Höga
utbyten av oljeprodukter hava ernåtts vid
tryckhydrering enligt Bergius och hydrering av vattengas
enligt Fischer. Särskilt tryckhydrering av brunkol
har visat sig möjlig att under hyggliga konjunkturer
genomföra i industriell skala.

Enligt engelska försök i större skala erfordrades
för framställning av 1 ton oljeprodukter genom
hydrering 3,65 ton stenkol, varvid även det stenkol
medräknats, som erfordrades för upphettning och
ångalstring (se The Iron and Coal Trades Review 1931,
s. 982). Tryckupphettning av stenkol utföres vid
200--400 atm tryck och ca 450° C temperatur.

The Fuel Research Board i England har utfört
ganska lovande försök att tryckhydrera
lågtemperaturtjäror till petroleumliknande produkter, varvid
ammoniummolybdat, impregnerat i aktivt träkol eller
kiselsyregel visat sig vara en effektiv katalysator
särskilt vid samtidig närvaro av svavel (se Report
of the Fuel Research Board 1931, s. 49).

I Sverige pågår som bekant vid IVA:s laboratorier
arbeten på oljeutvinning ur trä genom hydrering.
Försöken i liten skala hava givit så goda resultat, att en
anläggning för hydrering av trä i halvstor skala
anlagts vid Marieberg.

Framställning av lätt, syntetisk bensin och metanol
genom hydrering av vattengas bearbetas alltjämt i
Tyskland. Man använder temperaturer omkring
200°C och tryck på ca 200 atm.

En på detta sätt framställd bensin uppgives bestå av
ca 3 % omättade kolväten, 8 % aromatiska, 52 %
naftener och 37 % paraffinkolväten och vara av samma
karaktär och egenskaper som petroleumdestillat.

De hittills vunna resultaten av arbetet på
framställning av syntetiska flytande motorbränslen ur de
fasta äro således goda och lova en lycklig utveckling.
Då världens stenkolstillgångar uppskattas till 7 000
milliarder ton och vedtillgångarna ävenledes äro stora
och förnyas genom återväxt, synes även för långliga
tider framåt produktionen av <i>bensin och olja</i> kunna
väl tillgodose behovet och anpassas därefter.

</chapter>
<chapter name="NOTISER">
<h3><i>NOTISER</i></h3>
<b>Metallografiska institutet under år 1931.</b> Ur
metallografiska institutets nyutkomna årsredogörelse anföras
följande uppgifter om institutets vetenskapliga
verksamhet under fjolåret.

Arbetena med elektrolytisk slaggseparation hava
under året fortsatts. Det med porös mellanvägg
försedda elektrolyskärlet har visat sig lämna goda
separeringsresultat. Arbetet har hittills omfattat endast
kolfattigt material men fortsattes med material av
högre kolhalt, och goda utsikter finnas, att
slaggseparation även här skall kunna kvantitativt genomföras.

Ett tidigare påbörjat arbete med en automatisk
slaggräkningsmetod har måst nedläggas och arbetet i
stället inriktas på den nödvändiga förutsättningen,
nämligen metallprovs polering å hårt, torrt underlag. För
detta ändamål har sedimentationsanalys av olika
slipmedels dispersitet befunnits nödvändig.

Ingenjör J. Härdén har konstruerat en gniststräcka
för högfrekvensugn, i vilken gnistan slår över mellan
en kvicksilverelektrod och en volframelektrod i vätgas
med några atmosfärers tryck. Den nya konstruktionen,
en förbättring av en tidigare amerikansk konstruktion,
arbetar nästan ljudlöst. Även å reflexionsugnen ha
förbättringar införts. Elektrodställningen har
förändrats i syfte att minska skuggningen från negativa
elektroden. Den positiva elektroden har försetts med
en kärna av ceroxid, den negativa med kärna av
volframmetall, varigenom stabilisering av ljusbågen
ernåtts.

Med understöd av kommerskollegium har ingenjör
Härden fortsatt arbetet med den kromhaltiga
aluminiumlegeringen "kromal", varvid knutsilar och andra
föremål för industriellt bruk underkastats provning.

Undersökningar av vätets överspänning å
metallelektroder ha visat, att överspänningen är beroende av
elektrodernas krökningsradie beträffande de
undersökta metallerna kvicksilver, platina, rent silver och
silverlegering. Professor C. Benedicks' tidigare
undersökningar över den elektriska homogeneffekten ha
fortsatts av dr G. Siljeholm.

Samarbetet med Stockholms högskola har under
året fortgått, varvid bl. a. undersökningar utförts
rörande tantalkarbider och tantalborider, systemet
nickelbor och silicider av nickel och kobolt.

<b>Ett märkligt turbinutbyte.</b> År 1908 eller möjligen
1909 uppgavs, att rekordet i fråga om verkningsgrad
uppnåtts vid provning av en då nyligen installerad
turbin i Trollhätte kraftverk. Sedan dess har utvecklingen
å vattenturbinområdet gått mycket hastigt såväl ifråga
om verkningsgraden som den effekt man kan utvinna
hos det enskilda aggregatet. Ännu år 1916, då
kraftstationen utvidgades, kunde man dock ej uppnå större
effekt än 13 200 à 13 800 hkr inom samma utrymme
som stod till buds för de äldre 12 500 hkr turbinerna,
trots att man hade rätt fria händer ifråga om
dimensioneringen ej minst med avseende på sugröret.

När därför turbinfirmorna för ett par år sedan
ansågo sig med ombyggnad av de äldre turbinerna kunna
utlova 15 500 à 16 000 hkr effekt under samtidigt
förbättrad verkningsgrad, vann detta vattenfallsstyrelsens
intresse. Med hänsyn till det relativt begränsade
utrymme, som Trollhättestationen disponerar, och även
ur reservsynpunkt med hänsyn till stationens höga
belastningsgrad har det vid Trollhättan alltid varit
välkommet med hög effekt hos det enskilda aggregatet.
Det uppdrogs alltså åt en svensk firma att företaga ett
turbinutbyte, varvid firman ansåg sig kunna behålla
turbinskåp, sugrör, lager, regulatorer m. m. Firman
hade garanterat en inaximieffekt av 16 000 hkr med en
maximiverkningsgrad av 90,5 % vid 7/8 belastning.

Turbinutbytet verkställdes sommaren 1931 på den
korta tiden av 8 veckor. Turbinen kunde emellertid
icke tagas i bruk och avprovas förrän inemot jul, enär
beställaren samtidigt passade på att genomföra vissa
reparationsarbeten i tuben. Turbinprovningen utfördes
medelst 17 flyglar, placerade på två mot varandra
vinkelräta diametrar i den cirkulära tuben (diam. 4 250
mm). Resultatet visade dels att mycket jämna
strömningar förefunnits i tuben, dels att vid de olika
belastningarna och varvtalen erhöllos sinsemellan mycket
överensstämmande värden. Då de även överensstämde
med provhjulsvärdena, måste en god verifikation för
provets riktighet anses föreligga.

Att resultatet blivit så gott och  att strömningarna

<img 1>
Fig. 1. Sektion genom turbinskåpet före turbinutbytet.
</img>

<img 1>
Fig. 2. Sektion genom turbinskåpet efter turbinutbytet.
</img>

voro mycket jämna torde i hög grad bero på att man
vid konstruktionen av den nya turbinen sökt tillse, att
vattenvägarna på alla punkter för vattnets inträde i
ledhjulet voro så goda som möjligt och att ej på några
punkter, där så kunde undvikas, några utstående delar
funnos, som kunde giva anledning till lokala virvlar.
Dessa förhållanden ha tidigare beaktats i ganska ringa
grad, ej minst hos de gamla turbinerna i Trollhättan
med deras nedstigningsschakt och lager i sugskåpets
mitt. Som synes vid jämförelse mellan fig. 1 och
fig. 2, har schaktet borttagits, varigenom lageravståndet
blivit rätt stort, 8,6 m. I sugskåpets mitt är axeln
delad med en fläns. Av fig. framgår även, att de nya
turbinerna ej äro nämnvärt större än de gamla, men
vattenvägarna äro "vackrare".

Det utförda provet å turbinen visade en maximaleffekt
av 17 690 hkr, som, jämförd med den gamla
effekten å samma turbin, representerar en ökning med 48 %
och jämförd med de år 1917 uppnådda resultaten en
ökning med 30 %. Den maximala verkningsgraden
uppgick till 91,6 % vid rätt varvtal och är ännu något
högre vid något lägre varvtal. Verkningsgraden skulle
utfallit högre, om vattenhastigheten i sugrör och
sugskåp kunnat minskas, vilket dock ej var möjligt, då
sugröret bibehölls oförändrat. Verkningsgraden ligger
det oaktat över 90 % på 28 % av belastningsområdet
samt är ännu vid halv belastning 85 %.
Trollhätteturbinerna arbeta i regel med hög belastning,
motsvarande tilloppskanalens maximala kapacitet. Har
man under sådana förhållanden av någon orsak måst
taga en av turbinerna ur drift, har man ofta behövt
tillgripa ångreserv. Genom effektökningen hos
turbinerna, i detta fall nära 5 000 hkr hos en enda turbin,
kan man förfoga över en betydande reserv.
Effektökningen hos tre ombyggda aggregat motsvarar
nämligen effekten hos ett enstaka aggregat i kraftverket.

I viss mån värdefullare är dock den effektvinst som är
att hänföra till den förbättrade verkningsgraden. Man
vinner sålunda med den gamla turbinens
vattenmängd vid full last (med vilken denna turbin ofta
arbetade) ej mindre än 2 400 hkr. Detta representerar
exempelvis för 3 000 drifttimmar ca 5 mill. kWh.
Härtillkommer den kilowattimmevinst man gör vid övriga
belastningslägen. Ombyggnaden torde sålunda innebära en
ej ringa ekonomisk vinst, och vattenfallsstyrelsen har
ansett sig kunna gå in för ombyggnad av ytterligare
aggregat. <tab><tab><tab><tab><tab><tab><i>C. E. Svala.</i>

<img 1>
Fig. 3. Effektkurva för den nya turbinen nr 5, Trollhättan.
</img>

<b>Reseberättelser.</b> Till kommerskollegium hava
inkommit följande reseberättelser: Dnr 1237/1931.
Smågatstens användning såsom vägbeläggningsmaterial ur
teknisk och nationalekonomisk synpunkt. Berättelse över
en i Danmark och Tyskland år 1931 företagen
studieresa, av kapten <sc>Axel Wernlund.</sc> 43 sid., 16
fotografier. -- Dnr 1736/1931. Några ord om
mikroorganismerna och den biologiska kontrollen inom
sockerfabrikationen, av ingenjör <sc>Anders Andersson.</sc> Förf. har
bedrivit studier vid Alfred Jörgensens Gaeringsfysiologiska
Laboratorium i Köpenhamn. 41 sid., 28 skisser.

<b>Fjärde nordiska kemistmötet.</b> Till det fjärde
nordiska kemistmötet, som skall hållas i Oslo 27--30 juni
denna sommar, ha hittills ca 200 deltagare anmält sig,
ett fyrtiotal från (Sverige, femtio från Danmark, sju
från Finland och något över hundra från Norge.

Över fyrtio föredrag ha anmälts; av dem som komma
att hållas inför kongressen i sin helhet märkes ett av
professor The Svedberg om "Bestämning av
molekylstorlek genom mätningar i centrifugalfält" och ett av
dr Ottar Rygh i Oslo om "Vitaminernas kemi".

I anslutning till mötet komma utflykter att göras
till Hönefoss och Rjukan för att bese cellulosa- och
kvävefabriker, till Vestfold för att studera
aluminiumverk, oljeraffinaderier och cementfabriker och till
Östfold för att bese fetthärdningsverken i Fredrikstad,
cellulosafabrikerna i Sarpsborg och kraftanläggningarna
vid Glommen. En turistresa kommer också att
anordnas till västliga Norge, varvid sannolikt
de industriella anläggningarna i Odda för
framställning av karbid, cyanamid och
zink komma att besökas.

Anmälan om deltagande i mötet kan
ske intill utgången av maj, och
mötesprogrammet har plats för ytterligare
några föredrag. Anmälningar mottagas
av prof. A. Westgren, Stockholms
högskola, Stockholm.

Statens järnvägar har medgivit
mötesdeltagarna från Sverige 25 procents rabatt
å biljettprisen (ej å tilläggs- och
sovplatsbiljetter) förutsatt att resan företages från
viss plats i grupp om minst tjugo personer.

<h3>På grund av tillfällig utrymmesbrist finnas sammanträdena införda på annonssidan XXII.</h3>

</chapter>
<chapter name="TEKNISK TIDSKRIFT
HÄFT. 22 ÅRG. 62 28 MAJ 1932">
<h1>TEKNISK TIDSKRIFT</h1>
<h2>HÄFT. 22 ÅRG. 62 <tab>28 MAJ 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Olja eller bensin, av professor E. Hubendick. -- Tidskriftsnytt inom mekaniska och elektriska
facken. -- Notiser. -- Litteratur. -- Tekniska föreningar. -- Sammanträden.

</chapter>
<chapter name="OLJA ELLER BENSIN.">
<h2>OLJA ELLER BENSIN.</h2><footnote>Föredrag vid Svenska teknologföreningens årsmöte den
17 mars 1932.</footnote>
<h3>Av professor <sc>E. Hubendick.</sc></h3>
Bergoljetillgångarna, vilka varit kända sedan
urminnestider, började först under mitten av förra
århundradet utnyttjas i större skala. Det var till en
början som belysningsmedel som bergoljan fick
användning. Med ökad användning av oljan för detta
ändamål framträdde även ökade fordringar på dess
kvalitet, och härigenom uppstod en högtstående
oljeindustri. De för belysningen lämpligaste
fraktionerna i bergoljan avdestillerades och renades.
Vid denna hantering uppstodo stora mängder
biprodukter. Före lysoljefraktionen erhölls en
lättflyktig fraktion, gasolja eller bensin. Efter lysoljan
erhölls en svårflyktig destillationsrest.

För de vid lysoljetillverkningen erhållna
biprodukterna var det svårt att erhålla någon användning.
Särskilt i Amerika försökte man uppmuntra
lantbruket att i största möjliga omfattning använda
bensinmotorer på det att de lättflyktiga fraktionerna
skulle finna avsättning. Dessa såldes därför mycket
billigt. Deras stora fel var emellertid stor
eldfarlighet. I vårt land sökte därför brandstodsbolagen
motarbeta användningen av bensinmotorer. Det stod
förr i brandstodsbolagens bestämmelser:
"Bensinmotorer få ej användas". Detta innebar att en
fastighet, inom vilken fanns en bensinmotor, ej
kunde brandförsäkras. Denna stränga uppfattning
har naturligtvis senare fått ersättas med förnuftigare
bestämmelser.

Destillationsåterstoderna från lysoljetillverkningen
sökte man särskilt i Ryssland utnyttja som
eldningsolja. Dessa såldes även mycket billigt, och för
eldning av fartygs- och lokomotivångpannor funno de
rätt stor användning.

Man sökte även uppdela nyssnämnda återstoder i
olika fraktioner för att göra dem användbara till
olika behov. Härigenom erhölls gasberedningsolja,
solarolja, utgångsprodukten för smörjoljetillverkning
och beck.

Lysoljan förblev emellertid den dominerande
huvudprodukten. Därför försökte man hålla ned
biprodukterna till så små kvantiteter som möjligt. Den
stora handelsvaran var länge uteslutande lysolja.

I vårt land och på många andra håll försökte man
därför även bygga förbränningsmotorer för drift
med lysolja. Denna fanns överallt att köpa, varför
den var ett lätt åtkomligt bränsle. Den var
visserligen förhållandevis dyr som motorbränsle, men
förbränningsmotorerna voro för mindre behov så
bekväma i användning i jämförelse med ångmotorer,
att räntabiliteten trots det dyra bränslet blev mycket
tillfredsställande.

Mot slutet av förra århundradet började
emellertid råoljeproduktionen växa ut till väldiga
kvantiteter. En betydande överproduktion uppstod. All
pumpad bergolja kunde ej bearbetas till lysolja, ty
då skulle även där en okonsumerbar överproduktion
uppstått. Den råa bergoljan blev av dessa skäl
mycket billig. Detta gav anledning till att man
försökte finna nyttig användning även för rå bergolja.
Man började använda den för ångpanneeldning, och
man lyckades även konstruera förbränningsmotorer
för drift med rå bergolja. Det var dieselmotorer och
tändkulemotorer, som kunde använda detta bränsle.
Under de första decennierna av innevarande
århundrade blev därför även förbrukningen av råolja
betydande. Det var särskilt för stationära
dieselmotorer och för fartyg som detta bränsle fann
användning. Mot slutet av innevarande århundrades
första decennium började automobiltrafiken svälla
ut till betydelse. Bensinen blev därigenom på kort
tid en med lysoljan tävlande huvudprodukt. Det
gällde då att ur råoljan utvinna största möjliga
mängder bensin och lysolja.

Kriget och utvecklingen på det elektriska
kraftöverföringsområdet hade kort därpå till följd att
lysoljebehovet snarare minskade än ökade. Under de
sista 15 åren har däremot bensinbehovet ökat
lavinartat. Den naturliga bensinen har därför blivit
otillräcklig. Till en början ökade bensinmängden på
lysoljans bekostnad, men detta gav försämrade
bensinkvaliteter. Numera förslår icke denna utväg. Man
utvinner därför först den naturliga bensinen som
finnes i råoljan. Den kvarvarande oljan behandlas
därefter på sådant sätt att den delvis sönderdelas
kemiskt. Denna sönderdelning ledes så att så
mycket bensinartade produkter som möjligt erhållas.
Då det ändå är svårt att tillgodose världens
bensinbehov, har överproduktionen av råolja kommit i ett
nytt läge. Råoljan utbjudes nästan uteslutande till
raffinaderierna och endast på produktionsorterna kan
råolja köpas. I den svenska oljehandeln talas
visserligen om råolja, men några råoljor finnas ej att
köpa. Sedan råoljan vid raffinaderierna bearbetats
på bensin, bearbetas återstoden på solarolja. Vad
som i vårt land går under handelstermen "råolja" är
destillat. Det är solaroljor, vilka avkoka vid 300 à
350°C. Dessa solaroljor användas alltjämt för drift

av stationära dieselmotorer samt för eldning av
ångpannor. Sålunda har utvecklingen fört därhän, att
det nästan uteslutande är bensin och solarolja, som
användas för motordrift. Dessutom användas
råoljor med avdriven bensin för motordrift på sådana
ställen där sådan olja kan erhållas, dvs. vid
oljefälten och raffinaderierna. Lysoljan är numera av
förhållandevis ringa betydelse.

Hur kommer denna utveckling att fortgå?

Vill man försöka bedöma den frågan får man ej
bortse från oljor av stenkol och trä, ej heller från
bensol och sprit. Möjligen borde även gas och
fasta bränslen medtagas, men då blir problemet
bottenlöst. Vi få väl därför hålla oss till ämnet
sådant det formulerats som diskussionsämne,
"råolja eller bensin".

Vid frågans behandling får ej heller den kemiska
sidan försummas. Den har redan behandlats av
docent Norlin. I stället skall jag vidröra
utvecklingen på motorområdet.

Under 1860- och 1870-talen kunde förbränningsmotorer
endast drivas med lysgas. Mot slutet av
1880-talet kunde även generatorgas användas. Vid
sekelskiftet började slutligen masugnsgas och
koksgas komma till stor användning. Vid samma
tidpunkt uppfanns även suggasgeneratorn.

Redan på 1870-talet hade man dock börjat
använda flyktiga bränslen. Man hade sålunda lyckats
driva förbränningsmotorer med bensin. Men
bensinens användning hindrades som nämnts i hög grad
av dess eldfarlighet. Därtill var den svåråtkomlig
för många, särskilt i Europa. 1880-talets strävanden
inriktades därför på att få användning för den vida
besvärligare fotogenen. Så småningom lyckades också
detta.

Redan på 1830-talet hade man i England byggt
självgående vagnar, men dessa drevos med
ångmaskiner och eldades med stenkol. Mot slutet av
1880-talet påbörjades allvarliga försök, i Tyskland att
driva vagnar med förbränningsmotorer. Sedan
Daimler uppfunnit det öppna tändröret och Maybach
munstycksförgasaren blev den med bensin drivna
4-takts-motorn allenahärskande på motorvagnsområdet. Den
har förblivit detta ända till våra dagar, en tidsrymd
av omkring 40 år. Världens motorvagnspark uppgår
f. n. till ca 30 millioner vagnar. Den installerade
effekten är säkerligen l 000 millioner hkr.
Bränslekostnaden belöper sig per år till ca 10 milliarder
kronor. Strävandena att göra förbättringar äro
naturligtvis ofantliga på ett område där det rör sig om
dylika ofattbara belopp. Samtidigt söka de stora
fabrikerna förebygga en utveckling, på det att de ej
skola störas i sin löpande fabrikation.

På grund av den ringa marknaden för bensin vid
tiden för motorvagnens första uppträdande var
automobilen en mycket välkommen konsument. Det fanns
länge ingen anledning att eftersträva något annat bränsle.

Slutligen blev emellertid motorvagnsbeståndet så
stort, att det vållade svårigheter tillfredsställa
bensinbehovet. Därför har man försökt minska den spec.
bränsleförbrukningen. Den breda vägen mot detta
mål är kompressionshöjning. Men den användbara
kompressionen är begränsad av bränslets egenskaper.
Blir kompressionen för hög inträder så kallad
knackning. Detta får ej ske emedan då driftstörningar
riskeras. Medtagandet av högre fraktioner i bensinen
ökar bränslets benägenhet att knacka och tvingar till
bibehållandet av låg kompression.

Sedan man upptäckt vissa ämnens förmåga att
minska knackningsfaran, har man åter fått möjlighet
att öka kompressionen. Sådana tillsatsämnen äro
blytetraetyl, järnkarbonyl, bensol, toluol och alkohol.

Att införa metallföreningar i bränslet är emellertid
ej tilltalande. De kunna skada motorn. De
kvantiteter bensol och alkohol som kunna framställas till
tillräckligt lågt pris räcka ej åtminstone ännu så
länge att förbättra hela bensinproduktionen. Men
upptäckten av bensolens påverkan på knackning har
visat vägen för ett annat sätt att lösa problemet.
Genom sönderdelande destillering i ångfasen av råoljan
kunna bensolkolväten erhållas i bensinen. Då
därigenom knackningsmotståndet blir större, kan även
hög kompression användas. Detta innebär ett
betydande framsteg, som man nu strävar att
systematiskt utnyttja. Men inom tekniken vinnas sällan
framsteg utan uppoffringar. I detta fall ligger
olägenheten däri, att även maximala gastrycket i
cylindern växer med ökad kompression. Från 20 à 25
atm. har detta stigit till 40 och mer.

I början av 1890-talet började Rudolf Diesel
experimentera med en maskin, som skulle komma att
erhålla märkliga egenskaper. År 1897 hade han
kommit så långt, att han kunde föra ut i marknaden en
fotogenmotor med 30 % verkningsgrad. Detta var
ett betydande framsteg, ty dåtidens förbränningsmotorer
arbetade med 20 % verkningsgrad. Några år
senare kunde dieselmotorer drivas med råolja. Nu
användes, som nämnts, huvudsakligast solarolja. Hur
många råoljemotorer, som finna användning för
stationära-, fartygs- och andra behov, har jag ej kunnat
finna någon uppgift om. Användningen av dylika
motorer för elektricitetsverk eller reserv för dylika är
emellertid i ständig stegring och sedan den stora
skeppsdieselmotorn år 1912 kom till har årligen
massor av fartyg försetts med dieselmotorer på 2 000 till
18 000 hkr. Ökningen i antalet dylika motorer ar
därför betydande. Till en del torde detta bero på
maskinens tekniska fullkomning. Den s. k. direkta
insprutningen som numera är fullt tekniskt löst har i
hög grad medfört en snabb och hög utveckling.
Solaroljeförbrukningen är därför i våra dagar mycket stor.

Emellertid upptog Rudolf Diesel mellan 1905--1910
arbetet att bygga en lätt snabbgående diselmotor.
Denne tänkte han sig använda för motorvagnar. Han
lyckades även framställa en 5 hkr-maskin, vilken gav
goda resultat. Men denna maskin erhöll ej någon
praktisk användning. Den var för svårhanterlig för
vagnsdrift och orsaken härtill var att luftinsprutning
tillämpades. Sedan den direkta insprutningen blivit
fullt löst, erhöll dock detta problem ett annat läge.
Trycket i en dieselmotor är maximalt omkring 40
atm. Detta innebar en olägenhet i jämförelse med de
gamla bensinmotorerna. Sedan emellertid
bensinmotorerna kommit upp till 40 atm. maximitryck, kan
även dieselmotorer tänkas användbara för drift av
vagnar. Man har även lyckats framställa lätta,
snabbgående diselmotorer med direkt insprutning av en
utmärkt fulländning och elegans.

Ingen maskin torde arbeta under svårare
förhållanden än en automobilmotor. Belastningen skall
ögonblickligen kunna ändras mellan full- och

tomgång. Varvantalet måste ständigt ändras mellan det
högsta tillåtliga "rusning" och det lägsta med vilket
motorn kan gå. Den ofantligt lilla bränslemängden
som skall insprutas per tandning kan då ej regleras
på samma sätt som vid långsamtgående
dieselmotorer. Bränsleinsprutningen blir i stället ganska
plötslig. Härigenom blir tryckstegringen okontrollerbar
och mer eller mindre explosionsartad. Trycket
stannar därför icke vid kompressionstrycket, utan det
stiger upp mot 60 atm. och mer. Härav uppstår en
mycket hård gång. Dessutom framträda även andra
svårigheter. Vid tomgång blir den insprutade
bränslemängden så minimal, att det blir svårt
behärska förloppet. Man har då tillgripit förfarandet att
sätta ett visst antal cylindrar ur drift. Maskinen går
i tomgång med blott en eller ett par cylindrar.
Förutom andra olägenheter erfordras härför ökad
svängmassa. En annan svårighet är maskinens
igångsättning, särskilt då den är kall. Vid igångsättning blir
kringvridningshastigheten liten. Det är då svårt
erhålla sådan kompressionstemperatur att maskinen
tänder. Denna svårighet ökar med minskade
cylinderdimensioner. Läckning förbi kolven och värmets
bortförande till de kalla cylinderväggarna nedsätta
kompressionstemperaturen. Detta tvingar till högre
kompressionstryck än vid större dieselmotorer. Dessa
omständigheter innebära ofantliga svårigheter för att
få de snabbgående små dieselmotorerna enkla, lätta
och driftsäkra och kanske framför allt att få dem
omtyckta och efterfrågade. Dessa maskiner hava därför
ej kunnat uttränga eller allvarligt hota bensinmotorn.

Av dessa skäl ha även sedan länge arbetats på en
annan linje. Man har försökt att driva vanliga
förgasaremotorer med solarolja. Man har försökt att
finna lämpliga anordningar för att möjliggöra detta
men man har ej funnit annat än vad man redan kände
på 1880-talet. Denna metod torde därför ha föga
utsikt att kunna realiseras på ett tillfredsställande sätt.
Den är enligt min övertygelse dömd att misslyckas.
Först och främst undvikes genom denna metod ej
faran för knackning utan den snarare ökar. På
grund av bränsleluftblandningens höga daggpunkt
måste denna ha en mycket hög temperatur. Den
höga temperaturen medför förutom knackningsfara
även en ringa täthet hos blandningen, varför
fyllnadsgraden och indikerade medeltrycket blir lågt. Men
man uppnår ej ens med hög temperatur
tillfredsställande resultat. Den tid, som den svårflyktiga
solaroljan erfordrar för ångbildning, är kortare än den som
står till buds. Därför inkommer alltid alltför mycket
bränsle i vätskeform i förbränningsrummet,
varigenom motorn försmutsas samt smörjoljan utspädes
och försämras. Resultatet blir driftstörningar.
Bensinmotorn bibehåller även här herraväldet.

Dessa erfarenheter ha fört därtill, att Hesselman
uppställt problemet: "En motor med lågt kompressions-
och förbränningstryck, vilken kan drivas med
solarolja utan att oljan behöver införas i ångform".
Med kravet på det låga kompressionstrycket följer
att blandningen måste tändas med elektrisk gnista.
Förbränningen kommer därvid att ske vid nära
konstant volym. Med hjälp av luftrotationen,
cylinderavskärmningen, luftregulatorn m. m. har Hesselman
lyckats lösa detta problem. Men det blir väl länge
nog mest lastvagnar och bussar som komma att
använda denna motor. Bensinmotorn är så bekväm och
behaglig i användning, att den nog länge kommer att
behärska personvagnsdriften och personvagnarna
förbruka ännu den största mängden bränsle.

För flygmotorer är det även en önskan att komma
ifrån bensinen. Här gör sig eldfaran starkt gällande.
Hesselmanprincipen torde ha stor utsikt att finna
användning för konstruktion av flygmotorer.
Utvecklingens strävan på flygmotorområdet är därför klar.
den går mot solarolja.

Vad bestämmer då användningen av det ena eller
andra bränslet?

I första rummet priset. Länge har bensinpriset
varit vida högre än solaroljepriset. Men
prisändringarna ha dock gått i utjämnande riktning. Ännu
länge torde väl dock bensinet förbliva dyrare än solarolja.

Oberoende av priset torde bensinen även länge
föredragas för den privata personvagnsdriften.
Bensinmotorn är lätthanterad, bensinen smutsar och oljar
ej samt luktar ej illa. Allt detta äro tungt vägande
fördelar. Men utvecklingsriktningen är tydlig.

Vi se sålunda att för stationära motorer, för
skeppsmotorer och för ångpanneeldning användes solarolja.
Bat-, fiske- och lantbruksmotorer sträva efter att
övergå till solaroljan. Bilmotorerna sträva mot den
billigare solaroljan och flygmotorerna sträva mot
den mindre eldfarliga solaroljan.

Skall då bensinförbrukningen i världen taga slut?

Helt säkert icke. Till en början torde personbilar
och en del andra maskiner komma att hålla sig till
bensin. Blir därtill behovet av solar oljan stort i
förhållande till bensinbehovet stiger väl dess pris
samtidigt med att bensinpriset sjunker. Då inställer sig
av sig självt ett jämviktsläge. Där solaroljan lämpar
sig bäst kommer den att användas och där bensinen
lämpar sig bäst kommer den att användas.

Men till den tid då en prisutjämning inträder tror
jag att det kommer att dröja ganska länge.

Vi behöva blott se på hur motorvagnsbeståndet i
vårt land ändrats för att finna att detta ännu torde
komma att Öka, fig. 1. Kurvans stigning är alltjämt
mycket kraftig. Ökningen påverkas visserligen av
kriser som tydligt framgår av fig. 2. Men mellan de

<img 1>
Fig. 1. Motorvagnsbeståndets storlek i Sverige.
</img>

ekonomiska kriserna är den årliga ökningen mycket
betydande. Därför torde motorvagnsbeståndets
ökning ännu ej vara slut i vårt land.

Samma förlopp visa även importsiffrorna för
flytande bränslen, fig. 3. Lysoljeimporten har
stagnerat till sin kvantitet men bensinen är alltjämt i
stark ökning. Kurvans stigning är ungefär densamma
f.om den för motorvagnsbeståndets ökning. Kurvan
för solaroljan är även stadd i stark stigning och synes
ej ha någon tendens att avstanna.

En liknande uppfattning erhåller man om man ser
på motorvagnsbeståndet i världen, tab. 1. Man har
anledning förmoda att endast Förenta staterna,
Kanada, Nya Zeeland och Australien uppnått
mättningsstadiet i avseende på automobiler, även några
västeuropeiska länder torde nog närma sig detta stadium,
medan övriga länder ännu länge komma att öka sitt
motorvagnsbestånd även om ökningen kanske
kommer att gå långsamt.

Liknande blir nog med säkerhet förhållandet med
solarolje- och råoljeförbrukande motorer. Storleken
av stationära motorer är i stark ökning. Antalet
dieselmotorfartyg ökar årligen och det tillkommer
numera även vissa motorvagnar drivna med solarolja.
Maskinernas storlek och antal ökar och därför
kommer även bränslebehovet att öka. Men denna ökning
blir nog ej av den art att en minskning i bensinförbrukningen
inträder. Båda bränslena torde sannolikt
ännu komma att öka i förbrukning.

Emellertid äro bergoljetillgångarna i världen
begränsade. De utgöra 1 à 2 promille av stenkolstillgångarna
och de konsumeras i ett vida snabbare
tempo än stenkolslagren. Enligt beräkningar gjorda
i Amerika skulle bergoljetillgångarna vara uttömda
om några få decennier. Denna tidsfrist torde numera
anses väsentligt utsträckt, ty sedan beräkningen
gjordes ha betydande nya källor upptäckts. Men
begränsade äro tillgångarna under alla förhållanden. Kanske
blir svaret på frågan "råolja eller bensin" helt enkelt
"varken råolja eller bensin". Möjligheten att
framställa oljor ur stenkol och ved utesluter detta svar.
Vi få väl därför anstränga vår spådomskonst för att
finna ett annat svar, ty vi ingenjörer pläga ej låta
oss nöja med ett "den som lever får se". Därför är
den upptagna diskussionen av betydelse och kan
kanske giva ett klarare svar på den uppställda frågan
än de dunkla linjer jag kunnat skissera.

<i>Tabell 1. Antal personer pr automobil i olika länder.</i>
<table>
<td>Förenta staterna . . . <td r>5
<td>Kanada . . . <td r>10
<td>Nya Zeeland . . . <td r>10
<td>Australien . . . <td r>15
<td>Storbritannien . . . <td r>38
<td>Danmark . . . <td r>41
<td>Frankrike . . . <td r>43
<td>Argentina . . . <td r>43
<td>Sverige . . . <td r>56
<td>Belgien . . . <td r>62
<td>Schweiz . . . <td r>74
<td>Sydafrikanska unionen . . . <td r>75
<td>Norge . . . <td r>99
<td>Holland . . . <td r>103
<td>Spanien . . . <td r>127
<td>Irland . . . <td r>133
<td>Tyskland . . . <td r>134
<td>Polen . . . <td r>203
<td>Finland . . . <td r>220
<td>Italien . . . <td r>266
<td>Brasilien . . . <td r>275
<td>Österrike . . . <td r>370
<td>Grekland . . . <td r>560
<td>Tjekoslovakien . . . <td r>790
<td>Ungern . . . <td r>1 100
<td>Japan . . . <td r>1 300
<td>Rumänien . . . <td r>1 253
<td>Ryssland . . . <td r>6 000
</table>

<img 1>
Fig. 2. Motorvagnsbeståndets årliga ökning i Sverige.
</img>

<img 1>
Fig. 3. Importen av flytande bränslen till Sverige.
</img>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
MARS 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>MARS 1932.</h3>
<tab><tab><tab><tab><tab><tab><tab>(Copyright.)
Jigespannan, som konstruerats av ingenjör Sandwall,
Hälsingborg, börjar väcka uppmärksamhet i
den utländska fackpressen. Den är en
sektionspanna med i det närmaste horisontala fyrkantrör
anslutna med individuellt avlopp från och tillopp till
överpannan. Varje sektion bildar på så sätt ett eget
cirkulationssystem, varigenom pannan elastiskt kan
följa belastningsvariationerna. Därjämte ernås en
jämn temperaturfördelning längs rören, varigenom
värmespänningar i görligaste mån undvikas.
(Feuerungstechnik, h. 3, s. 42.) I en skyskrapa i Los Angeles
har en elektrisk värmeledningsanläggning utförts
enligt principen för värmepumpen. Utomhus anordnas
sålunda en rörspiral, där ammoniak får avdunsta
under upptagande av värme ur luften. Den så
erhållna gasen komprimeras i elektriskt drivna
kompressorer, varvid den erhåller en hög temperatur och
därefter får uppvärma byggnaden under angivande
av kondensationsvärmet. Mätningar ha visat, att
byggnaden på detta sätt tillföres mer än dubbelt så
mycket värme, som motsvaras av den konsumerade
elektriska energien. (Electrical World, h. 8, s. 349.)

Deutsche Werke, Kiel, bygger en 6-cylindrig
fyrtaktsmotor för 350 hkr vid 900 v/m med 225 mm
cylinderdiameter och 300 mm slaglängd. Stativ och
vevhus äro utförda i silumgjutgods och totalvikten är
8,5 kg/hkr. I vanligt gjutgods blir vikten 11 kg/hkr.
Bränsleförbrukningen vid full last är 167 g/hkrh och
temperaturen på avloppsgaserna endast 395 à 415°C.
Med uppladdning (0,21 at) uppnåddes en effekt av 500
hkr med samma totala bränsleförbrukning.
Uppladdningen erfordrar 25 à 3,0 hkr. (Zeitschrift des
Vereines Deutscher Ingenieure, h. 10, s. 233.) Brown
Boveri levererade år 1931 uppladdningsaggregat
system Büchi för fyrtaktsdieselmotorer med en
sammanlag 1 effekt av 253 000 ihk. Effektstegringen blir
med dem ca 41 % och kostnadsbesparingen 15--20 %.
Bränsleförbrukningen går ned med 6 %.
Uppladdningsaggregatet med vertikal axel bygges för
undervattensbåtar och lokomotiv. (Brown Boveri
Mitteilungen, h. 3, s. 91.)

Göteborgs stad har anskaffat en ny flodspruta,
byggd som färja med propeller och roder för och
akter med kommandobrygga mittskepps utan
skorsten. Den är utrustad med tvenne fyrcylindriga
tvåtaktsmotor för 240 hkr vid 300 v/m av Nydqvist &
Holms fabrikat, vilka driva såväl propellrar som
pumpar, till vilka senare de äro kopplade med
friktionskopplingar och kuggväxel, varför både pumpar och
propellrar samtidigt kunna drivas. Pumparna lämna
vardera 6 000 l/m vid 10 at och kunna seriekopplas
för ca 20 at. En egendomlighet hos denna flodspruta
är, att sprutmunstyckena manövreras från ett slutet
rum och att eldfasta fönster användas, så att man
utan fara for manskapet skall kunna gå eldhärden
in på livet. (The Motor Ship, h. 145, s. 482. The
Shipbuilder, h. 262, s. 161.)

Hirthmotorn typ H M 60 är en ny tysk luftkyld
flygmotor med fyra hängande cylindrar för 60/65 hkr
med rullager för alla roterande delar, cylindrar av
gjutgods med lock av lättmetall och vevhus av
elektronmetall. Argusmotorn typ A 10 har 8
cylindrar i två hängande rader med 90° vinkel mellan
raderna. Kolvstängerna äro tvådelade och
gaffelformiga, cylindrarna sänksmidda. Genom att förse
Graf Zeppelins Maybachmotorer med kuggväxlar 1:2
har man sparat 13 % i effekt för samma hastighet på
flygskeppet resp. kan köra 6,3 % fortare med samma
bränsleåtgång. Mervikten per motor är 105 kg.
vilket utjämnas redan efter 7 h i besparing av
bensol. (Automobiltechnische Zeitschrift, h. 5, s. 131.)
Enär varje procent luft i heliumgasen, som användes
för flygskeppet Akron, minskar dess lyftförmåga med
hela två ton, så har U. S. A:s regering byggt en
reningsanläggning i Kalifornien för 850 m<sup>3</sup>/h. Kolsyran
borttages med litiumhydroxid. Man når med denna
anläggning en renhetsgrad av 98,5 %. (Science,
Supplement, h. 1941, s. 11.)

För framförande av persontåg med 600 t vagns vikt
på stigningar med 26 <sup>0</sup>/<sub>00</sub> har Gotthardbanan
anskaffat nya elektriska dubbellok med 8 drivaxlar och
12 löpaxlar för en effekt av 8 300 hkr timeffekt och
med en vikt av 244 t. Dragkraften uppgår maximalt
till 60 t. Spänningsregleringen för enfasmotorerna
sker på transformatorns högspänningssida. (Schweizerische
Bauzeitung, h. 12, s. 145.) Sovjetregeringen har
inköpt dieselelektriska lok försedda med 2 st.
fyrtaktsdieselmotorer för vardera 825 hkr med elektrisk
överföring till fyra dubbelmotorer lagrade i
lokomotivramen och försedda med kuggväxlar 1:6,8. Vikten
är totalt 146,8 t och maximala dragkraften uppgår till
26 t. Bränsleförbrukningen på dieselmotorerna
uppgår till 174 g/hkh. (Organ für die Fortschritte im
Eisenbahnwesen, h. 5, s. 112.)

En motorvagn försedd med Drumms ackumulatorer
trafikerar såsom provvagn den 23 km långa sträckan
Dublin--Bray med 11 mellanstationer och 18
minuters uppehåll vid ändstationerna. Kapaciteten för
varje laddnings- och urladdningscykel är visserligen
blott 15 % av den vid andra alkaliska batterier men
då laddning med högströmstyrka kan tillåtas under
den korta tiden vid ändstationerna, så kan en 3 ggr
så stor urladdningsenergi per dag uppnås.
(Electrical World, h. 11, s. 478.)

Franska sydbanorna har för passagerartrafik på
sina bibanor infört en "autoomnibus" för 61
sittplatser och 1 ton resgods helt utförd i lättmetall
(duraluminium). Tomvikten är blott 6,5 t och nyttiga
lasten är 5,5 t eller 85 % av taran, vilket är
en ovanlig siffra. Dieselmotorn är hastigtgående för
78 hkr med en vikt av 480 kg och maximalhastigheten
100 km/h. Bränsleförbrukningen är 17 l per
100 km eller 0,2,5 l per passagerare och 100 km.
Motsvarande siffra för en vanlig fyrsitsig bil är
3,9 1. (Organ für die Fortschritte im
Eisenbahnwesen, h. 6, s. 131.) I Kalifornien användas
tankbilar och tanktruckar (släpvagnar) med helsvetsade
aluminiumbehållare för bensin transport, varigenom
den nyttiga lasten avsevärt kunnat höjas.

Gassvetsning användes. Varje vagn rymmer 26,5 m<sup>3</sup>.
Viktsbesparingen utgör 46 % gentemot tankar av
vanlig plåt. (The Welding Engineer, h. 2, s. 37.)
Genom att ersätta hittillsvarande stålkorgar för en
linbana för persontrafik med sådana av Avional, en
aluminiumlegering med koppar, kunde nyttiga lasten
ökas 40 %, varvid tillåtna passagerarantalet steg
från 16 till 24. Vikten av hisskorgen gick ned
från 1 785 till 1 380 kg. (Schweizerische Bauzeitung,
h. 10, s. 124.) I Berlin utföras omnibussarnas hjul i
elektronmetall (spec. vikt 1,8), varigenom 236 kg
per vagn sparas och hjulslitaget avsevärt reduceras
på grund av den minskade ofjädrade vikten. 200 à
300 tusen km per ring uppnås utan svårighet.
Hjulen utbildas såsom en vågformig skiva, emedan
man vid elektronmetall bör undvika ytspänningar
och hörn. Malmö spårvägar ha ävenledes sådana
hjul på sina vagnar, varvid en viktsbesparing av
60 % uppnåtts. (Verkehrstechnik, h. 8, s. 150.)

Vid avbrott i magnetiseringslindningen på
turbogeneratorer fungera ej bakströmsreläer, emedan
turbogeneratorn blott faller ur fas och arbetar vidare
som asynkrongenerator. Vid utförda prov med en
60 000 kVA-maskin visade sig densamma utan vidare
upptaga synkronism efter ett avbrott i
magnetiseringslindningen av en minuts varaktighet.
Bakströmsreläer äro sålunda obehövliga vid
turbogeneratorer. (The Electrical Times, h. 2 108, s. 373.) I
A. E. G:s vattenströmbrytare får ångan vid
expansionen gå ut i en med vatten fylld förkammare,
varigenom avkopplingen kan ske med ett minimum av
vattenförlust. Flera kortslutningar kunna brytas
innan vattenpåfyllning är behövlig. Dessutom
finnas särskilda påfyllningskärl, vilka automatiskt
sörja för erforderligt vattenstånd i strömbrytaren,
Kortslutningseffekten är 400 MVA. Inkoppling sker
medelst en svänghjulsanordning, som laddas för
hand på 10 s. (A. E. G.-Mitteilungen, h. 3, s. 69.)
En lindningsomkopplare med kvicksilver har
lanserats för transformatorer. Glasets insida är försedd
med en bussning av porslin för att skydda glaset
från den vid brytningen uppstående ljusbågen.
Strömbrytaren kräver inget underhåll och verkar
momentant utan möjlighet att fastna i något
mellanläge. Den placeras nedsänkt i oljan, varför extra
irenomförningar äro obehövliga. (Electrical World,
h. 10, s. 437.) Såsom skydd för isolatorkedjor på
kraftledningar anordnas ett fiberrör med två
invändiga elektroder, den undre jordförbunden.
Anordningen fästes på ledningsstolpen under
isolatorkedjorna. Övre elektroden är ansluten till en ledare
cirkelformigt böjd med kedjans upphängningspunkt
som medelpunkt, varför avståndet mellan
ledningslinan och ledaren förblir konstant vid svängningar.

Elektrodavståndet är kortare än detta avstånd Vid
överslag förgasas en del av fiberröret och förorsakar
deionisering av ljusbågen. (Electric Journal, h. 3,
s. 130.) För raka rörelser såsom lyftning av
bromsar m. m. användes en liten elektromotordriven
oljepump, som på hydraulisk väg åstadkommer rörelsen
och kan därmed ersätta elektromagneter vid hissar
etc. Typen, som benämnes Eldro, arbetar ljudlöst
och stötfritt och användes för ofta återkommande
rörelser. Dragarbetet är oberoende av
inkopplingstid och inkopplingsfrekvens (A. E. G.-Mitteilungen,
h. 3, s. 95.) I Schweiz ha av totala antalet nya kök
1931 enligt uppgift 43 % utrustats med elektriska
kokspisar. År 1921 var procenttalet 17. På 960 000
hushåll komma nu 725 000 försålda strykjärn. Totala
anslutningsvärdet för värmeapparater i Schweiz
uppgår nu till 1 528 000 kW. (Bulletin Schweizerischer
Elektrotechnischer Verein, h. 6, s. 147.)

Professor Keel har konstruerat en brännare för
gassvetsning med flera lågor, varigenom
svetshastigheten kan ökas med 50 à 60 % och kostnaden
minskas med 20 à 30 %. Vid tvålågig brännare tjänar
den ena lågan till att förvärma kanterna 15 à 30 mm
från själva svetspunkten till röd- eller vit värme.
Den andra lågan verkställer själva svetsningen.
Vid trelågig brännare, som användes för
plåttjocklekar över 10 mm, tjänar den tredje till att förvärma
svetstråden, som då kan väljas tjockare än eljest.
(Journal of the American Welding Society, h. 2,
s. 16.) För arcatomsvetsning har utvecklats en
brännare av 1 kg vikt. Gas och ström fås från en
fördelningslåda på rullar med en specialtransformator
för 21 à 39 kVA. Metoden kan användas för
alla stålsorter i marknaden och för andra metaller
än järn. Rör svetsas i tjocklekar upp till 80 mm,
varvid exempelvis en hållfasthet av 35--46 kg/mm<sup>3</sup>
uppnås vid en tänjbarhet av 17--32 % på 100 mm
mätlängd med stål St. 37. (A. E. G.-Mitteilungen,
h. 3, s. 112.) Genom användning av mycket hög
strömstyrka (1 200 A för 0,8 mm plåt) under kort tid
(0,01 à 0,001 s) kan rostfritt stål svetsas, enär stålet
då ej hinner undergå någon förändring. Apparaten
består av en tång med elektroder i käftarna.
Plåtarna tryckas samman med en pneumatisk tving, och
strömmen in- och urkopplas automatiskt. (Electrical
World, h. 11, s. 481.) A. E. G. har konstruerat en
universalbrännsvetsmaskin med inställbara värden på
förvärmning, bränning och stukning. Härigenom
kan förvärmningen till 1 200° utföras hastigt och
med minsta möjliga värmezon. Bränntiden blir med
användning av riktig sekundärspänning den lämpliga,
Stukningen sker som ett slag och trycket eftersattes
ej. (Elektrotechnische Zeitschrift, h. 9, s. 197.)
<tab><tab><tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Ökad förbrukning av volfram.</b> I tidskriften för den
21 nov. 1931, sid. 614, meddelades under rubriken
"Galvaniska överdrag av volfram", att man lyckats
utfälla volfram på elektrolytisk väg som galvaniska
överdrag på andra metaller. Fördelarna av volframbeläggningar
framhöllos även. Redan nu har detta förfarande
haft till följd en så ökad efterfrågan på Volfram, att
man bl. a. sett sig föranlåten att ånyo upptaga driften
vid Indian Path Mines, Lunenburg, Nova Scotia
(Kanada). Två nya schakt ha upptagits, varvid
tungstensmalm till en mäktighet av över 20 m påträffats.
<tab><tab><tab><tab><tab><tab><tab><tab><tab><i>F. H. S.</i>

<b>Glas av masugnsslagg.</b> Masugnsslagg har som
bekant länge nyttiggjorts vid cementtillverkning. Av
större anläggningar kan exempelvis nämnas

cementfabriken i den Ford Motor Co tillhöriga
Fordsonanläggningen vid River Rouge (Detroit), varest den från
masugnarna kommande slaggen förarbetas till prima
portlandcement enligt kända metoder. På grund av
slaggens kiselsyre- och kalkhalt har man tänkt sig
möjligheten att även kunna använda densamma som
utgångsmaterial för glasframställning, men resultaten
hava hittills varit klena, en sak som f. ö. knappast
varit ägnad att förvåna. I de fall där slagg använts
har den i regel varit av annat ursprung än från
masugnar.

Enligt egen uppgift har det nu lyckats prof. C. A.
Basore vid Alabama Polytechnic Institute att med
användande av vanlig masugnsslagg genom direkt
smältning, utan föregående behandling av slaggen, framställa
ett fullgott aluminiumglas, vars egenskaper i många
avseenden synas överträffa det vanliga sodaglasets.
Försöken föreligga tillsvidare endast i halvstor skala.

På grund av proportionerna mellan kalk och
kiselsyra i slaggen har det befunnits nödvändigt att öka
kiselsyrehalten genom tillsats av sand, varvid
emellertid icke ren glassand erfordrats utom i de fall då ett
exceptionellt järnfritt glas eftersträvats. Det i vanliga
fall framställda glaset uppges vara klart och praktiskt
taget färglöst, med lätt grönaktig ton, lämpligt till
framställning av burkar och flaskor, glasinfodring av
tankar etc., liksom för skyddsglasögon m. m. Glaset
har nämligen hög draghållfasthet, liten utvidgningskoefficient
och stor motståndskraft mot såväl het 2 n
NaOH, kokande HCl och kokande vatten, en sak som
väl f. ö. sammanhänger med dess höga aluminiumhalt.
Då denna emellertid ofta har som följd att glaset får
en tendens till "entglasung", förtjänar det särskilt
nämnas, att uppfinnaren framhåller att glaset har god
värmebeständighet.

Chargen har utgjorts av 7 delar granulerad slagg,
8 delar sand och 1,76 delar soda, vartill satts 5 delar
sulfat pr 40 delar charge, enligt uppgift för att minska
skumbildningen. För avlägsnande av svavel och
järnfärgen har använts en tillsats av 1 % As<sub>2</sub>O<sub>3</sub>.
Smältningen har genomförts under 100--180 min. vid
2 500--2 600°F (1 371--1 427 °C). Glaset har sedan "härdats"
vid max. 1 200°F (649 °C), varefter det fått långsamt
svalna i ugnen. Goda resultat ha även erhållits när
den smälta slaggen från masugnen direkt tillsatts den
övriga chargen, ett förfarande som givetvis är ägnat
att spara värme.

För den som önskar taga närmare kännedom om
metoden meddelas, att densamma finnes utförligt
beskriven under titeln "A Transparent Aluminium Glass
From Blast Furnace Slag" i "Bulletin 3", som kan
rekvireras från The Engineering Experiment Station,
Alabama Polytechnic Institute, Auburn, Ala., U. S. A.
<tab><tab><tab><tab><tab><tab><tab><tab><tab><i>F. H. S.</i>

<b>Brandrisken minskad för flygmaskiner genom
användning av berginiserade oljor.</b> Enligt vad som nyligen
meddelats i Chem. & Metallurgical Engineering har
Standard Oil Co of New Jersey med användning av den
Bergiuska hydreringsmetoden lyckats framställa ett
motorbränsle med minskad eldfara för flygmaskinsmotorer.
Bränslet har provats i det "National Advisory
Committee for Aeronautics", Langley Field, Virginia,
tillhöriga laboratoriet, varvid enligt uppgift fastställts
att detsamma ej endast uppvisar mindre risk i
brandhänseende utan även är energirikare än vanlig
flygmotorbensin.

Den Standard Oil of New Jersey tillhöriga
hydreringsanläggningen i Bayway har nu arbetat i
kontinuerlig drift under åtta månader, vilket betecknas såsom
ett bevis för att förvandlingen av tunga
petroleumdestillat till bensin medels hydrering nu övervunnit
försöksstadiet och övergått i fullt kommersiell drift.
Samtidigt meddelas att metoden i Tyskland genomgått
en del utvecklingsstadier. Från att ursprungligen ha
använts för hydrering av brunkol, utvidgades den att
jämväl omfatta hydrering av tjära och oljor från
lågtemperaturdestillering av brunkol och har på sistone
även med framgång tillämpats på tunga fraktioner av
tysk petroleum. Sammanlagda produktionen av
motorbränsle medels berginisering av dessa tre råmaterial
uppges f. n. i Tyskland uppgå till omkring 15 % av
landets hela bensinförbrukning.

I detta sammanhang kan nämnas, att man i Tyskland
f. n. överväger åstadkommandet av ett "nationellt"
motorbränsle, i möjligaste utsträckning sammansatt av
inhemska produkter. Bränsleblandningen skulle
utgöras av 70 % bensin, 10 % bensol, 10 % etylalkohol
och 10 % metanol. Då totala bränsleförbrukningen i
Tyskland beräknas till omkring 1 500 000 ton pr år,
blir sålunda bensinförbrukningen omkring 1 mill. ton.
Härav räknar man med att kunna framställa hälften,
500 000 ton, syntetiskt inom landet, resten torde behöva
importeras. Då, som ovan angavs, nuvarande
tillverkning av syntetisk bensin uppgår till ca 15 % av
behovet, innebär detta som synes en ökning av den
syntetiska tillverkningen från 15 % till omkring 35 %, dvs.
denna skulle något mer än fördubblas, vilket icke torde
bereda några större svårigheter. Alla övriga i
bränsleblandningen ingående komponenter äro inhemska
produkter, som kunna framställas i tillräckliga kvantiteter.
Bensol levereras av koks- och gasverk, etylalkohol
fås i första hand från sulfitspritanläggningarna inom
landet och kan i nödfall utökas med potatissprit, och
metanol fås som bekant syntetiskt ur väte och
koloxid. Produktionsförmågan för denna sistnämnda
produkt är i Tyskland vida överstigande behovet.

Den här ovan nämnda bränsleblandningen skulle, om
den visar sig effektiv och lämplig, även för svenska
förhållanden vara av största betydelse för
inskränkningen av bensinimporten. Även om man tyvärr f. n.
knappast vågar kalkylera med syntetisk framställning
av bensin inom landet så torde dock kunna räknas med
inhemsk produktion av större delen av de 30 % som
ej utgöras av bensin. Beträffande bensol finnes ju en
viss produktion inom landet vid gas- och koksverk,
som troligen kunde utökas vid förbättrad avsättning,
sulfitspritmöjligheterna utnyttjas tyvärr, av kända
orsaker, icke på långt när i den utsträckning som skulle
vara önskvärt ur nationalekonomisk synpunkt, och vad
slutligen metanolen beträffar, som i Sverige fås ur
träsprit, skulle en ökad konsumtion av denna vara ett
gott handtag åt vår i stort trångmål befintliga
träkolningsindustri. Det är att hoppas, att de tyska försöken
slå väl ut och att våra egna finansiella förhållanden
må medverka till att äntligen väcka upp myndigheterna
till insikt om de nationella resurser, vilka f. n. ligga
obrukade på detta område, till stor del som följd av
en förvänd lagstiftning. <tab><tab><tab><tab><i>F. H. S.</i>

<b>Förbättrad typ av fältvåg för geofysisk prospektering.</b>
Som bekant har jämsides med elektriska och
magnetometriska prospekteringsmetoder även en längre tid
använts geofysiska metoder baserande sig på den abnorma
förändring som inträder i tyngdkraftens acceleration
vid olika specifik vikt hos underliggande berglager.
Med sådana metoder ha t. e. mätningar företagits såväl
i Tyskland som Amerika för undersökning av
utsträckningen hos bergsalt- och brunkolslager. Helt nyligen
har även metoden enligt uppgift med framgång använts
av the Anglo Persian Oil Co för bestämning av
stratifieringen vid oljeförekomster. Mest bekant torde för
detta ändamål vara den s. k. Eötvös våg, ehuru även
andra apparater, i allmänhet grundande sig på
torsionsvågprincipen, använts.

I en nyligen i le Temps publicerad artikel beskriver
L. Houllevigue i korthet en av de franska
vetenskapsmännen Holweck och Lejay väsentligt förbättrade typ
av elastisk pendelvåg, vilkens kompakta konstruktion
tillåter dess bekväma användning vid fältarbeten.
Principen framgår av figuren. <i>Q</i> är en vertikal pendel,
uppburen i sin nedre del av fjädersystemet <i>R,</i> vilket är
monterat på apparatens fotplatta. Pendelns

<img 1></img>
oscillationer kompenseras följaktligen i större eller mindre
grad av fjädringsarbetet i systemet <i>R.</i> Genom
lämplig injustering kan åstadkommas att en pendel med
en längd av ett tiotal centimeter erhåller en svängningstid
av samma storleksordning som de eljest övliga
sekundpendlarna. Apparaten blir på detta sätt
kompakt, varjämte känsligheten ökas hundrafalt. Denna
känslighet tillåter
beräkning av tyngdkraftens lokala acceleration med en
precision av 2:10<sup>6</sup>, dvs. 0,0002 %, genom att observera
tiden för omkring 1 000 svängningar med en
noggrannhet av 1/10 sekund. Hela observationstiden för en
mätning blir sålunda ca 15 min.

I ändamål att minska pendelns retardering under
denna tidsperiod är hela systemet inneslutet i en
glasklocka <i>V,</i> vilken evakueras. På detta sätt ernås, att
amplituden endast nedgår till omkring en tredjedel
under en mätningsperiod av normal längd, vilket
medger tydlig avläsning. För att temperaturvariationer
icke skola menligt inverka på systemets svängningstid,
är pendeln utförd av kvarts. Pendelns längdförändring
uppgår därför endast till en tusendels mm för en
temperaturändring av 30 °C. Fjädersystemet är utfört av
en nickel-järnlegering som döpts till "elinvar" på grund
av sin konstanta elasticitetsmodul.

Hela apparaten med tillbehör rymmes i två små
lådor och väger totalt 11 kg. En halv timme är
tillräcklig för att genomföra en mätning i terrängen,
inklusive uppställning och nedtagning. Vid prov som
företogos förra hösten under resa mellan Paris och
Korsika erhöllos de för orternas latituder precisa
värdena och vid återkomsten till Paris återgav apparaten
det tidigare där uppmätta värdet. Det synes sålunda
som om denna apparat skulle kunna användas som ett
värdefullt komplement till f. n. brukliga magnetiska
och elektriska prospekteringsmetoder. <tab><tab><i>F. H. S.</i>

<b>Tio budord för svenska bergsprängare</b> är titeln på en
liten, av Nitroglycerin a.-b. utgiven broschyr, som ger
lättfattliga råd angående det riktiga handhavandet av
sprängämnen, stubin och tändhattar. Alla socialstyrelsens
anvisningar till trots inträffa så ofta olyckor eller
olyckstillbud vid bergsprängning, att en kraftig
propaganda här är på sin plats.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Ingeniörsvetenskapsakademiens handlingar,</b>
Stockholm 1932.
<i>Nr 117. Mineral Production,</i> av <sc>Ivar Högbom.</sc> Pris
kr. 4:50.

<b>Kemisk-teknisk recept-handbok,</b> av <sc>D. Svanberg.</sc>
Stockholm 1932. Wahlström & Widstrand förlag. Pris kr. 6:50.

<b>Med hammare och fackla IV,</b> årsbok utgiven av
Sancte Örjens Gille. Stockholm 1932.

<b>Meddelanden från Jordbrukstekniska föreningen,</b>
Uppsala 1932.
<i>Nr 29. A. I. V.-Fodret,</i> av <sc>Artturi I. Virtanen,</sc> <i>del I.
A. I. V.-metodens teoretiska principer jämte iakttagelser
från dess tillämpning i praktiken.</i> Pris 50 öre.
<i>Nr 30. A. I. V.-Fodret,</i> av <sc>Artturi I. Virtanen,</sc> <i>del II.
Beredning av A. I. V.-fodret.</i> Pris 50 öre.

<b>Kungl. Motorbåt klubben, årsbok 1932.

Meddelser fra Norges Vassdrags- og
Elektrisitetsvesen.</b>
<i>Foss 3. Nore Kraftanlegg, utarbeidet ved
Fossedirektøren.</i> Oslo i mars 1932.

<b>Vom Wert und von der Not der geistigen Arbeit,</b>
<i>zugleich Überblick über Zusammensetzung und Ziele und
über die Tätigkeit des Scnutzkartells deutscher
Geistesarbeiter im Jahre 1931,</i> av <sc>Otto Everling.</sc> Berlin 1932.

<b>27. Berichtfolge des Kohlenstaubausschusses des
Reichskohlenrates,</b> Berlin 1931. VDI förlag. Pris
Rm 2:50.

<b>Querschnitte durch die Ingenieurforschung,</b>
Sonderdrucke zusammenfassender Berichte über
VDI-Forschungshefte (aus der Zeitschrift Forschung auf dem
Gebiete des Ingenieurwesens, 2. Jahrg.). Berlin 1932.
VDI förlag.

<b>Praktisches Handbuch des amerikanischen Patentrechts,</b>
av <sc>Karl Michaelis,</sc> Berlin 1932, Carl Heymanns
förlag. Pris Rm 26:--.

<b>Bildwort Englisch, technische Sprachhefte.</b>
<i>Nr 2. Electricity.</i> Berlin 1932, VDI förlag. Pris Rm 1:60.
<i>Nr 3. Tools and Machne Tools.</i> Pris Rm 1:40.

<b>Larm und Resonanzschwingungen im Kraftwerksbetrieb
infolge periodischer Strömungsvorgänge,</b> av
<sc>F. Michel.</sc> Berlin 1932, VDI förlag. Pris Rm 7:50.

<b>Die Druckluft in der Technik,</b> av <sc>Rudolf Vogdt.</sc>
Leipzig 1932, Max Jäneckes torlag. Pris Rm 9:60.

<b>Getriebe der Werkzeugmaschinen,</b> av <sc>Ernst Preger.</sc>
Leipzig 1932, Max Jäneckes förlag. Pris Rm 2:40.

<b>Mitteilungen des Institutes für Strömungsmaschinen
der Technischen Hochschule Karlsruhe,</b> utgivna av
<sc>W. Spannhake.</sc> Berlin 1932, VDI förlag. Pris Rm 4.

<b>Mitteilungen aus den Forschungsanstalten des
Gutehoffnungshütte-Konzerns,</b> Heft 10. Berlin 1932, VDI
förlag. Pris Rm 3:60.

<b>Die Wärmeleitfähigkeit keramischer feuerfester Stoffe,</b>
<i>Ihre BerecJinung aus der Wärmeleitfähigkeit der
Bestandteile,</i> av <sc>A. Eucken.</sc> Berlin 1932, VDI förlag.
Pris Rm 5.

<b>Bestimmungen des deutschen Ausschusses fiir
Eisenbeton 1932.</b> Berlin 1932, Wilhelm Ernst & Sohn förlag.
Pris Rm 2:--.

<b>Geschichtliche Einzeldarstellungen aus der
Elektrotechnik,</b> utgiven av Elektrotechnischen Verein E. V.
Band III. Berlin 1932. Julius Springer förlag.

<b>VDI, Zeitschrift des Vereines deutscher Ingenieure,
Fachheft zur Frühjarhrs-Messe Leipzig 1932.

Ortsnetze für Kabel und Freileitung mit Berechnungs-Beispielen
aus der Praxis,</b> av <sc>Karl Kinzinger,</sc> München
und Berlin 1932, R. Oldenbourg förlag. Pris Rm 5.

<b>Twenty-Fifth Anniversary of The Swedish Chamber
of Commerce of the United States of America 1907--1932,</b>
utgiven av Oscar G. Marell, New York.

<b>Korrosion,</b> <i>Berictit über die 1. Korrosionstagung am
20. Oktober 1931 in Berlin.</i> Berlin 1932. VDI-förlag.
Pris Rm 7:50.

<b>Deutsche Normen für Portlandzement, Eisenportlandzement
und Hochofenzement.</b> Berlin 1932. Wilhelm
Ernst & Sohn förlag. Pris Rm 0:60.


<b>Erläuterungen zu den Bestimmungen für Steineisendecken 1932,</b>
av <sc>Rudolf Roll.</sc> Berlin 1932. Wilhelm
Ernst & Sohn förlag. Pris Rm 2:60.

<b>Die Untersuchung der Brennstoffe und Ihre
rechnerische Auswertung,</b> av <sc>M. Dolch.</sc> Halle 1932.
Wilhelm Knapp förlag. Pris Rm 18:50.

<b>Erddruck, Erdwiderstand und Tragfähigkeit des
Baugrundes,</b> av <sc>H. Krey.</sc> Berlin 1932. Wilhelm Ernst &
Sohn förlag. Pris Rm 24:50.

<b>Geschichtstafeln der Elektrotechnik,</b> sammanställda
av <sc>Sigwart Ruppel</sc> till Elektrotechnische Gesellschafts,
Frankfurt a/M, 50-års jubileum. Berlin 1931. VDE
förlag. Pris Rm 6:--.

<b>Department of Mines, Canada.</b>
<i>Investigations of Fuels and Fuel Testing 1929.</i>
Ottawa 1932.

<b>Bokanmälan.

Sveriges utbyggda vattenkraft år 1930.</b> Specialundersökning
av Kommerskollegium. Sveriges officiella statistik,
Stockholm 1931. 300 sidor. Pris med kartbilaga 10 kr.

Denna publikation utgör en reviderad upplaga av det
är 1919 av Kommerskollegium utgivna arbetet "Sveriges
monterade vattenkraft". Till följd av den kraftiga
utveckling, som, ägt rum under senaste decenniet
beträffande tillgodogörandet av landets vattenkrafttillgångar,
och med hänsyn även till den numera i olika avseenden
väsentligt ökade kännedomen om våra vattendrag, är det
av stort värde, att en ny inventering av vår utbyggda
vattenkraft nu kunnat genomföras och resultatet därav
framläggas i den goda form som skett.

Publikationen innehåller dels en textavdelning, dels
en tabellbilaga på nära 200 sidor, vartill kommer en löst
bifogad karta över de 1 335 i utredningen redovisade
anläggningarna.

Textavdelningens innehåll antydes lättast genom
angivandet av en del däri förekommande rubriker å
kapitel och underavdelningar: "Allmänna hydrografiska data.
Vattenkrafttillgångarna. Vid vattendragen knutna
intressen. Vattenregleringsarbeten. Vattenkraftindustriens
utvecklingshistoria. Den för närvarande utbyggda
vattenkraften. Belastningsförhållanden. Ekonomiska
förhållanden".

Det under dessa rubriker sammanförda rikhaltiga
materialet har framlagts i en tilltalande koncentrerad text
åtföljd av belysande tabellariska sammanställningar. En
jämförelse med den gamla publikationen utfaller till stor
fördel för den nu föreliggande. Sålunda har vid den
av det nya sakläget betingade omarbetningen av texten i
den nya publikationen undvikits en stor mängd ur olika
synpunkter sammanställda tabeller och diagram utan
nämnvärt praktiskt värde, vilka belasta den äldre upplagan.

Textavdelningen avslutas med på engelska och
franska språken avfattade resuméer med hänvisningar
till de tabellariska sammanställningarna, vilkas
vertikalkolumner kompletterats med engelska rubriker.

Publikationens största realvärde ligger i
tabellbilagans "Tabell 1", där för alla de inventerade
anläggningarna sammanförts primäruppgifter över bl. a.
byggnadsår, tillrinningsområdets areal, vattenföring,
tillgodogjord vattenmängd, utbyggd fallhöjd, aggregatantal,
drivmotorernas art och effekt, generatorernas strömart,
spänning och effekt, maximal generatorbelastning samt
energiproduktion. I "Tabell 2" lämnas vissa
kompletterande uppgifter för de större vattenkraftverken.

I tabellbilagan saknas däremot de i den äldre
upplagan intagna uppgifterna om taxerings- och
brandförsäkringsvärden, anläggningskostnad m. m. för ett större
antal kraftverk. I stället har i "Tabell 1" särskilt
markerats de anläggningar, för vilka Kommerskollegium pä
begäran kan lämna vissa ekonomiska uppgifter.

Sedan man konstaterat det stora framsteg, som gjorts
beträffande innehåll och redigering av den nu
föreliggande publikationen, ledes tanken lätt in på frågan
om de ytterligare önskemål, som eventuellt skulle kunna
uppställas beträffande framtida bearbetningar.

Utan att ingå djupare på denna fråga skulle jag
dock vilja antydningsvis framföra ett par synpunkter.

I publikationens textavdelning har lämnats en
allmän översikt över våra vattenregleringsföretag, och i
tabellbilagans "Tabell 2" lämnas vissa summariska
uppgifter beträffande vidtagna regleringsarbeten i de
vattendrag, där angivna kraftverk äro belägna. Det
vore säkerligen av stort värde, om i stället för nu
lämnade mera summariska uppgifter arbetet kunde
kompletteras med en fullständig uppställning över
genomförda sjöregleringar och befintliga magasin för
dygns- och veckoreglering i varje vattendrag, ordnade i
tabellform i likhet med vad som skett för kraftverken i
"Tabell 1".

Genom denna utvidgning av arbetet skulle "Tabell 2",
som förutom regleringsuppgifterna icke innehåller
några uppgifter av större praktiskt värde utöver vad
som framgår av "Tabell 1", kunna helt utgå. Möjligen
skulle i "Tabell 2" förekommande uppgifter över
turbinernas varvtal kunna intagas i "Tabell 1", eventuellt
i stället för dess kolumn 18.

Vidare kan ifrågasättas, huruvida man icke borde
driva de lyckade strävandena att koncentrera
textavdelningen ännu ett steg längre. Så t. e. synes mig Tabell
M: "Vattenkraftanläggningarna, fördelade efter
tilloppsanordningarnas beskaffenhet" och Tabell N: "Vissa
uppgifter angående turbinuppställning i vattenkraftanläggningarna"
icke innehålla uppgifter av nämnvärt praktiskt värde.

Beträffande texttabellernas på engelska avfattade
rubriker inskränka sig dessa till vertikalkolumnerna,
under det att horisontalkolumnerna äro försedda endast
med svensk text. Många tabeller torde härigenom icke
vara läsbara för en utländsk läsare. Det synes
lämpligare, om man i de på engelska och franska språken
avfattade resuméerna inskränkte sig till att hänvisa
till de viktigare tabellerna och i stället försedde dessa
med en fullständigare rubriktext på engelska.
Dessutom må påpekas, att "Tabell 1" på 160 boksidor är
försedd men endast engelsk rubriktext. Med hänsyn till
läsekretsen vore lämpligare att här genomgående
använda svensk text och inskränka den engelska texten
till första tabelluppslaget.

Slutligen vill jag uttrycka den förhoppningen, att
Kommerskollegium framdeles alltjämt måtte med
lämpliga mellanrum få utgiva denna värdefulla publikation
i nya upplagor. <tab><tab><tab><tab><tab><i>Gottfried Berg.</i>

<b>Skogsteknologi,</b> av Gunno Kinnman, 264 fig., 36 tab.,
456 sid. Alb. Bonniers förlag, Stockholm 1930.

Den tekniska och ekonomiska handledning vid
skogsavverkning, transport och förädling, som docenten vid
Skogshögskolan, jägmästare Kinnman, lämnar i
ifrågavarande bok, utgiven som en del av Svenska jordbrukets
bok, torde hava stort intresse och vara en nödvändig
handbok icke blott för den skogsbrukande jordbrukaren
utan även för de inom byggnadsindustrien arbetande
ingenjörerna.

Ekmans klassiska Skogsteknisk handbok utgavs i en
mycket utvidgad och förändrad form såsom Handbok i
skogsteknologi av Vilhelm Ekman jämte 10 andra
framstående sakkunniga på området år 1922. Denna
handbok betecknade vid utgivandet ett stort framsteg på
sitt område och är en volym på 940 sidor med 175
tabeller och 619 figurer. 8 år efter dess utgivande har
Kinnman vågat och lyckats med försöket att ensam utgiva
en handledning i skogsteknologi, som, trots det till hälften

nedskurna sidantalet, dock meddelar åtskilligt nytt
som resultat av forskningsarbeten under de senare åren.

Den på grund av det begränsade utrymmet
nödvändiga sammandragningen av det mycket rikhaltiga
materialet gagnar avgjort översiktligheten.
Byggnadsingenjören bör mera än vad nu är fallet känna till fel och
skador i virket, såsom rötskador, blåyteskador etc., och
orsakerna därtill. Virkets tekniska egenskaper, medel
att öka dess varaktighet, virkets styrka och bränslevärde
äro andra frågor, som i kapitel 1 behandlas i en
omfattning, lämpad för ingenjörens behov.

Kapitel 2--3 handla om skogsavkastningens betydelse
i landets hushållning samt handel med skog och
skogsprodukter. I kapitlet drivningsteknik får man en
intressant inblick i skogsarbetets organisation och
tekniska hjälpmedel. Kapitlet transportteknik behandlar
rätt utförligt skogsvägar, vägens stakning, vägbyggnadens
utförande, vägunderhåll m. m. och redogör sedan
för de naturliga förutsättningarna för flottningen,
flottledsbyggnader och flottningsarbeten. För en
vägbyggare i skogsmarker eller för en flottledsingenjör är det
uppenbarligen nödvändigt att hava tillgång till
Kinnmans bok. I kapitel 6 om de olika sortimenten och
deras bearbetning lämnas en beskrivning av sågverk
och tillverkningens gång i en ramsåg m. m.; därjämte
behandlas frågan om tillvaratagande av sågavfallet, till
vilket kapitel hör redogörelse för tillverkningen av
träfibermaterial såsom masonit. Pappersmassetillverkning
medelst sulfit- och sulfatmetoderna beskrives.
Kvalitetsfordringar för virket vid olika användningsändamål
angivas. Kryssfanerfabrikationen m. m. beskrives.
Sista kapitlet handlar om dikningsteknik.

Skogsteknologien lär oss sålunda, huru vi på bästa
sätt skola använda skogens produkter, och författaren
framhåller, hurusom trä, en produkt av det organiska
livet, är underkastat alla dess växlingar, varför
egenskaperna hos trä kunna förete högst betydande
olikheter. Det gäller då att för ett visst
användningsområde utvälja eller producera trä av lämplig
beskaffenhet. Det är därför nödvändigt för en
byggnadsingenjör att hava en rätt ingående kännedom om
trävirkets egenskaper. Av denna redogörelse för bokens
innehåll framgår, att även skogsbyggnadsläran blivit
vederbörligen beaktad. Denna omfattar i första hand
kunskaper om de byggnader och anläggningar, som
erfordras för virkets skörd och bearbetning, t. e. vägar,
flottleder, kojor, arbetarbostäder och sågverk. Vid
utförandet av alla dessa arbeten medverka givetvis ofta
ingenjörer, och för dessa är Kinnmans bok av stort
värde. <tab><tab><tab><tab><tab><tab><tab><i>Schlyter.</i>

<b>Anglo-Swedish Year Book, 1932</b>, utgiven av the
Swedish Chamber of Commerce for the United Kingdom,
London.

Anglo-Swedish Year Book, som utgives av Svenska
handelskammaren i London, framträder i år i en
synnerligen tilltalande form. Sedan några år tillbaka
prydes årsboken av ett fotografi av någon känd och
välkänd Londonsvensk. Denna gång har valet fallit
på direktör H. Agrell, som utom sin verksamhet i City
i många år såsom Honorary Treasurer har varit
verksam medlem av många institutioner och
välgörenhetsföreningar i London och därigenom gjort
en stor insats inom den svenska kolonien.

Årsboken börjar med en serie artiklar behandlande
handeln mellan Storbritannien och Sverige, och
särskilt intressant är att läsa de uttalanden, som återgivits
av ledande affärsmän angående marknadsförhållandena
inom våra viktigare exportindustrier, såsom järn, stål,
timmer, papper och trämassa. Även svenskar bosatta i
Canada, Bortre Indien och Sydafrika ha gjort
intressanta uttalanden i dessa frågor. Vidare följer en
sammanfattning av viktigare kapitel ur Svea rikes lag,
vilka icke blott kunna vara till nytta för engelsmän
utan även för svenskarna själva. Särskilt utförligt
äro behandlade sådana frågor som främlingars rätt i
Sverige, konkurs, skatter, bolag och andra ekonomiska
sammanslutningar, såsom "partners", principaler,
agenter m. m. Den ärade läsaren kan även få veta, hur
det går till att gifta sig på svenska, och den förtjusande
läsarinnan får spärra upp ögonen över kapitlet om
skilsmässa. Slutligen finner man en fingervisning åt
svenskar, som tänka resa till England, och engelsmän, som
resa till Sverige, samt en redogörelse för de svenska
institut och föreningar, som verka i London.

Den välredigerade årsboken kan rekommenderas till
var och en, som har intresse för England och som kan
önska få en överblick över affärsverksamheten inom
en av de mest betydande svenska kolonierna i utlandet.
<tab><tab><tab><tab><tab><tab><tab><tab><i>Bo Hellström.</i>

<b>Söderhavssynder</b>, av ingenjör <sc>Carl Möller.</sc>
Stockholm 1932, P. A. Norstedt & Söner förlag. Pris kr. 6.

Förlaget har med berömvärd påpasslighet velat draga
en växel på förf. till bokens borgerliga titel och därför
sänt denna tidskrift ett friexemplar. Det intygas
beredvilligt att vi ha haft stor glädje av både text och
gubbar, de senare av Anders Sten. Förf. lär även kunna
sjunga och berätta, och är han verbalt lika sannfärdig
som i boken kan han också härutinnan livligt anbefallas
som "after dinner entertainment".

<b>Festschrift zum funfzigjährigen Bestehen der
Platinschmelze G. Siebert G. m. b. H</b>., Hanau. Herausgegeben
von Dr. Ing. H. Houben. Hanau, 1931.

Den på ädelmetallområdet i flera fall banbrytande
specialfirman G. Siebert har firat sitt 50 års jubileum
bl. a. med förevarande publikation. Historiken har
inskränkts till 4 1/2 sidor, under det att 338 sidor upptagas
av värdefulla tekniskt-vetenskapliga avhandlingar, ett
ståtligt dokument över firmans insatser på
ifrågavarande forskningsområde. Författarna utgöras dels av
firmans egen personal och dels av med densamma
samarbetande framstående vetenskapsmän. Bland de 20
avhandlingarna må nämnas: "Platin in der Elektrochemie",
"Spektralanalytische Untersuchungen an Platinmetallen
und Legierungen", "Über Thermoelemente und die
Reproduzierbarkeit ihrer Daten -- Kriterien für ihre
Brauchbarkeit zur Temperaturmessung",
"Untersuchungen über den Verlauf der Atomwärmen von
Ruthenium, Rhodium und Palladium sowie der
Ausdehnungskoeffizienten von Rhodium und Palladium bei höheren
Temperaturen", "Über den katalytischen Wirkungsgrad
der Metalle der Platingruppe gegenüber dem
Methanolzerfall", "Platin als weltgeschichtlicher Faktor" av
Wilhelm Ostwald och E. Brauer, "Röntgenuntersuchungen
im System Gold-Platin". <tab><tab><tab><tab><tab><i>Agl.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska förbundet i Borås</b>
sammanträdde .måndagen den 4 april 1932 å Stadshotellet,
varvid mr T. G. Barman, A. I. S. A., F. R. E. S.,
skandinavisk korrespondent för "The Financial Times",
höll föredrag över ämnet "England and the World Crisis".

Tal. påpekade inledningsvis, att den nuvarande krisen
ingalunda vore den första som England haft att
genomleva. Den mest slående parallellen har man i
förhållandena omedelbart efter Napoleonkrigen. Då
som nu möttes man av stillastående fabriker,
arbetslösa arbetare, oro och missnöje bland stora lager av
befolkningen, och en mer eller mindre allmän stagnation
inom affärslivet.

Då man kunnat övervinna föregående kriser funnes


emellertid heller ingen anledning att misströsta inför
den nuvarande situationen. Varje framåtskridande i
civilisation och kultur måste köpas till priset av
tillfälliga nedåtgående konjunkturer, som tyvärr måste
innebära en smärtsam process för vissa, beklagligtvis
ofta mycket stora, lager av befolkningen.

Krigsårens enorma ökning av produktionsapparaten
gjorde sammanbrottet vid fredskrisens utbrott
synnerligen kännbart inom alla länder, icke minst för
England, som är så beroende av sin utlandshandel, och
vars tonnage ökats synnerligen kraftigt, både genom
nybyggnader och genom att en del tonnage övertagits
från centralmakterna.

Läget var sålunda rätt allvarligt omkring år 1925,
dvs. det år då England återgick till guldmyntfoten.
Det har diskuterats, huruvida denna åtgärd var sund
eller ej. Personligen ansåg tal. att den var så, ty den
hade underlättat det ekonomiska tillfrisknandet världen
runt. Felet var att Englands valuta stabiliserats vid
en alltför hög nivå, vilket ytterst haft till följd att
Bank of England hade svårigheter att anskaffa nya
guldreserver.

I trots av alla dessa svårigheter ville tal. emellertid
påstå att även vid den tiden fanns det en hel del
förhållanden som vore avgjort bättre i England än i
exempelvis U. S. A. eller Tyskland, för att nu nämna
de viktigaste konkurrerande industriländerna. Som
exempel härpå anförde tal. att även under perioden
1925--1929, dvs. Englands värsta depressionsperiod, så
var inom den brittiska bilindustrien arbetslösheten
endast 7 proc., under det att motsvarande siffra i
Detroit, centrum för den amerikanska bilindustrien,
under samma period -- amerikansk högkonjunktur --
var 15 procent.

Tal. övergick därefter att något närmare redogöra
för de ekonomiska förhållandena från och med år 1929,
dvs. den tidpunkt då den nuvarande akuta krisen satte
in och som nu tycks ha nått sin kulmen i och med
sammanbrottet av firman Kreuger & Toll. Som ett
resultat av de internationella penningtransaktionerna
under dessa sista år hade England, huvudsakligen till
följd av Frankrikes hållning ifråga om penninghjälpen
till Tyskland och Österrike, under en mycket kort tid
-- från mitten av juli till mitten av september 1931 --
förlorat 50 mill. pund av sin redan förut hårt ansträngda
guldreserv. Den enda lösning av problemet som stod
öppen för England var att suspendera guldstandarden,
vilket skedde den 20 september.

Vad som hänt härefter känna vi alla till. Tal. ville
ännu en gång påpeka, att det är svårt att för närvarande,
innan man får ett tillräckligt perspektiv, avgöra
om denna Englands åtgärd varit klok. Tar man i
betraktande resultaten måste man i alla fall medgiva, att
åtgärden ifråga nog hade fog för sig. England har gjort
oerhörda ansträngningar att få sin budget
balanserad och i själva verket är landet i dag den enda
stormakt, som kan uppvisa en budget utan deficit. Genom
att gå ifrån guldstandarden har England i ett slag
återfunnit sin fulla handlingsfrihet i internationella
ekonomiska angelägenheter. Genom pundets depreciering ha
de brittiska produktionskostnaderna, omräknade i
guldvaluta, bringats ner i paritet med de genomsnittliga
internationella produktionskostnaderna, och i och med det
att England har lyckats balansera sin budget har det
återfått sin finansiella styrka. Och under de månader,
som ligga närmast framför oss, kommer Europa med all
säkerhet att finna, att detta var behövligt.

Efter föredraget avåts en gemensam supé, varefter
följde ett angenämt samkväm. <tab><tab><i>O. W--m.</i>

<b>Tekniska föreningen i Eskilstuna</b>
höll den 12 april ett sammanträde, varvid
förhandlingarna leddes av direktör V. Landqvist.

Sedan några föreningsärenden avhandlats och ordföranden
hälsat gästerna välkomna, överlämnades ordet
till kvällens föredragshållare, dr Gregor Paulsson, som
på ett utomordentligt sätt framlade funktionalismens
praktiska betydelse i ett föredrag med titeln:
'"Samarbetet mellan industrien och konstnären, dess möjlighet
och dess betydelse". Det var ett talrikt och intresserat
auditorium, som i stadshusets stora sal lyssnade till dr
Paulssons förkunnelse. Att åhöra föredraget hade
nämligen inbjudits Eskilstuna fabriksförening,
Eskilstuna hantverks- och industriförening samt Eskilstuna
konstförening. Kallelsen hade hörsammats av ca 225
personer.

Att börja med framhöll dr Paulsson, att konsten och
industrien länge varit fiender, men att samarbete nu
börjat etableras. Beträffande de av industrien
framställda föremålen framhölls skillnaden mellan
teknikerns, affärsmannens och konstnärens synpunkter.
Teknikern ser huvudsakligen på tjänstevärdet, dvs.
huru föremålet på bästa sätt skall kunna tjäna
allmänheten. Affärsmannen håller först och främst på den
ekonomiska, förtjänsten vid försäljningen. För den
skull fordrar han kontinuitet i tillverkningen men
ibland även nya typer för att stimulera kunderna.
Teknikerns och affärsmannens önskningar beträffande
varorna äro ofta mycket svåra att förena. Konstnären
ser på föremålens estetiska värde, som ligger i den
glädje, som användningen av ett vackert föremål astrar.

Men 1800-talets prydnadsdekadans hade sin grund
icke i strävan efter skönhetsvärden, utan i en tävlan
att genom dekorering öka varornas säljbarhet. En
allmän smakförskämning uppstod. Reaktionen mot
förfulningen yttrade sig även som reaktion mot industrien
som sådan, och ur behovet av vackrare varor har
konsthantverket vuxit fram. Konsthantverket kan
tjäna som ledfyr för industrien.

Det framhölls också, att det ej är tillräckligt för en
konstindustri att köpa en ritning av en konstnär, utan
han skall beredas tillfälle att kontrollera inverkan av
material och behandling på föremålet ifråga, om gott
resultat skall uppnås. Eskilstunaindustrien hade att
uppvisa ett flertal produkter -- för övrigt utställda i
salen -- vilka voro goda exempel på spontan formbildning.

Efter det med livliga applåder mottagna föredraget
inledde direktör J. Anér, Guldsmeds a.-b., diskussionen
med att bl. a. framhålla en del svårigheter vid
industriens samarbete med konstnärerna. Diskussionen
fortsatte under den efterföljande supén och samkvämet,
varvid bland annat utställningsstyrelsens i Stockholm
åtgärder mot de etsade eskilstunaknivarna var på tal.
<tab><tab><tab><tab><tab><tab><tab><tab><tab><i>E. H.</i>

<b>Skånska ingenjörsklubben</b>
höll fredagen den 15 april ett talrikt besökt sammanträde
på Kungsparkens restaurang i Malmö under ordförandeskap
av direktör H. M. Molin. Ordföranden erinrade
om den förlust klubben lidit genom civilingenjör N. G.
Åbergs bortgång och lyste frid över hans minne. Vidare
meddelades, att ordföranden och hans fru representerat
klubben vid den fest, som Dansk Ingeniørforening
anordnat för sin avgående ordförande dr Poul Larsen. Till
ordinarie medlem av klubben hade styrelsen invalt
ingenjören Johan Kock. Ingenjör Eskil Rydholm lämnade
ett av ljusbilder illustrerat meddelande om "Nya typer
av högeffektbrytare". Talaren erinrade om
svårigheterna att åstadkomma automatiskt verkande
strömbrytare för de moderna höga växelspänningarna och gjorde
en återblick på problemets lösning medelst oljebrytare.
En sådan kan bryta en million kilovoltampére på en
tjugondels sekund. Olägenheterna ligga i oljans
brandfarlighet, som stundom medför ödesdigra explosioner. Man
har nu i Amerika och Tyskland experimenterat med nya
brytare utan olja enligt följande olika principer. Ett

magnetfält blåser ljusbågen mot ett underlag, där den
avkyles och tvingas i sicksackform (dejonbrytare). En
kraftig luftström av 8 atm. tryck blåser loss ljusbågen
(tryckluftsbrytare). Ljusbågen får uppstå i vatten i ett
slutet kärl, som automatiskt öppnar sig, då ångtrycket
stigit till 25 atm., varvid den utrusande ångan
expanderar, så att temperaturen sjunker och ljusbågen
släckes (expansionsbrytare). Denna sistnämnda har visat
sig kunna bryta 1,5 millioner kilovoltampère vid 200 000
volt på 0,015 sekunder. Talaren framhöll dock, att det
syntes osannolikt, att den skulle kunna användas i
sådana klimat, där vattnet fryser till is. Aftonens
huvudföredrag hölls av marindirektören Abraham Grünberg
om "De nya jagarna Klas Horn och Klas Uggla". Dessa
jagare äro de sista enheterna av den ena jagardivision,
som beslöts av 1924 års riksdag. Klas Horn har byggts
i Malmö på Kockums varv. Vid nyligen företagna
provturer hade den visat sig i hög grad överträffa
förväntningarna. Sålunda visade sig brännoljeförbrukningen
vid 20 knop 9,5 % mindre än den garanterade. Den
högsta uppnådda farten var 37,6 knop, medan den
garanterade var 35. Talaren ansåg sannolikt, att man skulle
kunna komma upp i 38 knop. Man har vid byggandet av
dessa två jagare haft stöd av de erfarenheter, som
vunnits med de två föregående: Ehrensköld och
Nordenskjöld. Det långa uppehåll i byggandet av jagare, som
föregick dessa, hade icke varit lyckligt för den
kontinuerliga utvecklingen. En jagares uppgift vore dels att gå
till torpedanfall i mörker, dels att spana. Hög fart och
stor aktionsradie vore därför nödvändiga. Farten finge
dock ej drivas upp på bekostnad av utrustningen. Denna
utgöres av torpeder och artilleri, tillsammans utgörande
5 % av totala vikten, medan maskineriet upptar 36 %.
De nya jagarna äro på 1 000 ton och äro bestyckade med
3 st. 12 cm snabbskjutande kanoner, 2 st. 40 mm
luftvärnskanoner och 6 st. 53 cm torpedtuber. Besättningen
utgöres av 6 officerare, 10 underofficerare och 114 man.
Vid konstruktionen har man sökt undvika att placera
alltför många viktiga detaljer på samma plats, detta för
att fartyget icke skall kunna lamslås av en enda träff.
Sålunda stå båda ångmaskinerna i sicksack, pannorna i
var sitt rum. För att motverka att fartygen skulle bli
ranka genom hög placering av artilleri och bryggor har
allt annat placerats så lågt ner som möjligt. Inredningen
är för manskapet i bonad ek, för befälet i polerad
mahogny. Tvättställen äro av nickel, diskbänkar av
rostfritt järn. Befälets kök har elektrisk spis, manskapets
oljeeldad med ultramoderna ångkokapparater, där
ärterna snabbkokas vid 3 atm. tryck och 130 graders temp.
Propellrarna drivas av två de Lavals turbiner om
vardera 13 000 hkr. De av den engelska firman
Thornycraft till Ehrensköld levererade oljeeldade pannorna
hade visat benägenhet för flämtning vid hög fart,
varför man nu vänt sig till en fransk firma Chantier de
Penhoet. Resultatet var synnerligen gott. Samtliga
tuber i dessa pannor äro krokiga. På särskild fråga
meddelade talaren, att jagaren kostade 7 millioner kr. Han
slutade med att komplimentera Kockums varv för det
utmärkta sätt, på vilket firman löst sin uppgift.

Flertalet av de närvarande kvarstannade och intogo
gemensam supé. Under det efterföljande samkvämet
hyllades föredragshållarna och ordföranden med tal och
hurrarop. <tab><tab><tab><tab><tab><tab><tab><tab><i>F. M.</i>

<b>Tekniska föreningen i Västerås</b>
avhöll ordinarie sammanträde den 28 april. Dagen hade
ägnats Västerås kraftverk, som på em. förevisades av
driftchefen K. G. Ljungdahl för en intresserad samling
medlemmar av föreningen, uppgående till ca 120 personer.
Driftchefen Ljungdahl lämnade först en
orienterande beskrivning på anläggningen och framhöll
därvid särskilt de synpunkter, som legat till grund för
val och dimensionering av den senaste utbyggnaden,
som omfattar en ångturbingenerator av STAL:s
fabrikat på 50 000 kW samt en strålningsångpanna eller
kanske rättare ånggenerator med en kapacitet av 130
t/h. Härefter började en rundvandring genom verket,
då och då avbruten av något förklarande anförande av
driftchefen Ljungdahl. Den av ASEA och STAL
levererade ångturbingeneratorn har genomgått förberedande
prov, som givit synnerligen anmärkningsvärda resultat.
Anmärkningsvärt är, att denna ångturbingenerator är
uppförd i en byggnad, dimensionerad för enheter med
en effekt av max. 15 000 kW. Utvecklingen har alltså
möjliggjort, att en generator på 50 000 kW kan få plats
inom samma väggar.

De besökandes intresse väcktes i hög grad av den
särdeles originella ånggenerator, som kraftverket själv
uppfört under egen regi, och som ju helt avviker från
ångpannor av äldre konstruktion. Driftchefen
Ljungdahl lämnade en ingående beskrivning över pannans
konstruktion, illustrerad av en mindre modell, och
demonstrerade på ort och ställe pannans olika detaljer.

Senare på aftonen var ett sammanträde anordnat på
Stadshotellet, varvid driftchefen Ljungdahl höll ett
föredrag om "Vattenkraft och ångkraft inom den
allmänna kraftförsörjningen i Sverige", vilket föredrag
senare kommer att inflyta i denna tidskrift. <tab><tab><i>H. S.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller ordinarie
vårsammanträde den 28 maj 1932 kl. 14,30 å tekniska högskolan,
Valhallavägen. <sp>Program:</sp> 1) Val av justeringsmän. --
2) Inträdesanmälningar och inval. -- 3) Inkomna skrivelser.
-- 4) <i>"Hesselmanmotorns och dess utveckling",</i> föredrag
av överingenjör <sp>K. J. E. Hesselman.</sp> -- 5) Avresa med
Hesselmanmotor-drivna bussar till Hesselman Motor Corp:s
lokaler vid Henriksborg, där demonstration äger rum. --
6) Resa med bussarna till Saltsjöbadens restaurant, där
middag intages (smörgåsbord, varmrätt, dessert, snaps,
pilsner och kaffe samt servisavgift pris 7 kr.).

<b>Tekniska föreningen i Gefle</b> sammanträder lördagen den
28 maj 1932 kl. 7,30 e. m. å Grand hotell. Ärenden:
1) Protokolljustering. -- 2) Föreningsangelägenheter. --
3) <i>"Sulfitcellulosakokningens teori och praktik",</i> föredrag
av professorn vid tekniska högskolan <sp>Erik Hägglund.</sp>
-- Efter sammanträdet gemensam supé. -- Styrelsen
sammanträder kl. 7 och valnämnden kl. 7,15 e. m.

<b>Östergötlands tekniska förening i Linköping</b> anordnar
tillsammans med Norrköpings Polytekniska förening
utflykt för medlemmar med damer till Svenska
chokladfabriks-a.-b., Ljungsbro, lördagen den 28 maj 1932. Kl.
15,30. Samling vid Chokladfabriken, Ljungsbro. -- Kl.
18,00. Middag med dans å Trädgårdsföreningen, Linköping,
å 5 kr. Klädsel: kavaj.

<b>Trollhättans ingenjörsklubb</b> företager utfärd till
kraftstationsbygget vid Vargön lördagen den 28 maj
tillsammans med Tekniska samfundet i Göteborg. Avfärd från
kajen vid Stadshotellet kl. 17,30 med S/S J. G. Schwan. --
Byggnadsarbetena vid Vargön demonstreras av
arbetschefen kapten Gösta Westerberg. -- Återkomst till
Trollhättan beräknas ske kl. 20,30, varefter enkel supé och
nachspiel intages å Trollhättans stadshotell.

</chapter>
<chapter name="TEKNISK TIDSKRIFT
HÄFT. 23 ÅRG. 62 4 JUNI 1932">
<h1>TEKNISK TIDSKRIFT</h1>
<h2>HÄFT. 23 ÅRG. 62 <tab>4 JUNI 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Om  arbetsgivares  självrisk  för olycksfallsersättningar,  av  byråchefen Albert Eisen. --
Norsk teknisk museum i Oslo. -- Olja eller bensin. -- Notiser. -- Litteratur. -- Sammanträden.

</chapter>
<chapter name="OM ARBETSGIVARES  SJÄLVRISK FÖR
OLYCKSFALLSERSÄTTNINGAR.">
<h2>OM ARBETSGIVARES  SJÄLVRISK FÖR
OLYCKSFALLSERSÄTTNINGAR.</h2>
<h3>Av byråchefen <sc>Albert Eisen.</sc></h3>
Premierna för den obligatoriska olycksfallsförsäkringen
för arbetare uppgå numera ofta till
avsevärda och för många företag högst betungande
belopp. På grund av de ökade kostnaderna för
olycksfallsersättningarna hava såväl riksförsäkringsanstalten
som de ömsesidiga olycksfallsförsäkringsbolagen
måst under de senaste åren höja sina premiesatser.

Finnes det då någon möjlighet för en arbetsgivare
att kunna nedbringa sina premiekostnader? Mången
anser nog, att om han själv finge betala sina
olycksfallsersättningar och sluppe att försäkra arbetarna,
skulle det bliva billigare för honom. I själva verket
har olycksfallsförsäkringslagen lämnat en möjlighet
härtill, vilket måhända ej är så allmänt känt bland
arbetsgivarna.

Av 11 § olycksfallsförsäkringslagen, jämfört med
15 §, framgår, att om arbetsgivare åtager sig att
själv utgiva ersättningarna enligt olycksfallsförsäkringslagen,
vare sig helt eller delvis (hel eller partiell självrisk),
kan han hos försäkrmgsinrättningen begära motsvarande
nedsättning i försäkringsavgiften, dock med skyldighet att hos
försäkringsinrättningen ställa erforderlig säkerhet för ersättningarnas
utgivande samt att enligt 16 § i lagen erlägga
föreskrivet bidrag till försäkringsrådets och
riksförsäkringsanstaltens verksamhet.

Självrisk kan enligt lagen medgivas av såväl
riksförsäkringsanstalten som sådant ömsesidigt
olycksfallsförsäkringsbolag, som äger bedriva obligatorisk
olycksfallsförsäkring, dock att i sistnämnda fall
bolaget självt äger bestämma erforderligt omkostnadstillägg.

Vad beträffar <i>hel självrisk</i> hos riksförsäkringsanstalten
gälla i allmänhet följande regler.

Arbetsgivare, som önskar stå hel självrisk, har att
underteckna en förbindelse, varigenom han åtager
sig att till olycksfallskadade arbetare eller deras
efterlevande utgiva samtliga ersättningar enligt
olycksfallsförsäkringslagen. Vidare har han att hos
riksförsäkringsanstalten deponera erforderlig säkerhet för
åtagandets fullgörande. För stora arbetsgivare brukar
riksförsäkringsanstalten fordra deposition av
värdehandlingar till belopp ungefärligen motsvarande en
beräknad årspremie för företaget. I fråga om mindre
företag måste relativt mycket större säkerhet
deponeras. Dessutom skall arbetsgivaren efter varje års
slut deponera ytterligare så stor säkerhet, som
motsvarar då utgående livräntors kapitalvärde. Denna
säkerhet kan komma att uppgå till betydande belopp,
beroende på antalet och storleken av utgående livräntor.

Större kommuner behöva i allmänhet ej ställa
säkerhet.

Beträffande arten av säkerhet skall denna
utgöras av sådana värdehandlingar, som kunna ingå i
riksförsäkringsanstaltens olycksfallsförsäkringsfond,
alltså statens, hypoteksbankens och stadshypotekskassans
obligationer samt goda obligationer utgivna
eller garanterade av svensk kommun, vidare
inteckningar inom hälften av fastighets taxeringsvärde.
Inteckningar i rena industrifastigheter godkännas dock
endast till mindre del av taxeringsvärdet. I
allmänhet måste riksförsäkringsanstalten beträffande
inteckningar förbehålla sig fri prövningsrätt.

Sedan föreskrivna villkor uppfyllts, beviljas själv:
risken. Genom hel självrisk vinner arbetsgivaren
befrielse från hela den egentliga försäkringsavgiften
men är, som nämnts, pliktig att till statsverket
såsom bidrag till riksförsäkringsanstalten och
försäkringsrådets omkostnader erlägga 5 % av den eljest
utgående försäkringsavgiften.

Olycksfallsanmälningar ingivas i vanlig ordning
till riksförsäkringsanstalten, som bestämmer
ersättningarna och lämnar meddelande härom till
arbetsgivaren, vilken har att själv utbetala densamma. Över
riksförsäkringsanstaltens beslut kan såväl
arbetsgivaren som ersättningstagaren anföra besvär hos
försäkringsrådet. Arbetsgivaren är pliktig att lämna
riksförsäkringsanstalten erforderliga uppgifter dels
för bestämmande av förvaltningsbidraget till
statsverket, dels för statistiskt ändamål.

Vilken fördel har då arbetsgivaren av självrisken?
Härpå kan svaras, att arbetsgivaren genom
självrisk vinner full garanti för att icke behöva vidkännas
större kostnader för olycksfall än som motsvarar
ersättningarna till hos honom skadade arbetare eller
deras efterlevande. Om arbetsgivaren har vilja och
förmåga att genomföra ett energiskt skyddsarbete,
kunna otvivelaktigt avsevärta besparingar i
olycksfallskostnaderna vinnas. Erfarenheterna från större
amerikanska och på senare tid även svenska
industriföretag ådagalägga, att betydande resultat i detta

hänseende kunna ernås genom ändamålsenliga
åtgärder. Sådana äro t. e. anställande av en särskild
säkerhetsinspektör, anordnande av skyddskommittéer,
bestående av arbetare och arbetsledare, vilka hava
att undersöka orsakerna till inträffade olycksfall och
föreslå åtgärder till deras förebyggande, propaganda
genom skyddsbilder, föredrag, filmer osv. För att
förminska följderna av olycksfallen är det av vikt att
bereda skadade omedelbar och lämplig vård. Genom
att träffa överenskommelse med läkare, som har
mottagning å arbetsplatsen, kunna kostnaderna för
läkarvården minskas, och samtidigt kontroll ernås
över att sjuk tiden icke obehörigen förlänges.

Det får emellertid icke förbises, att beträffande
stora arbetsgivare försäkringsinrättningen verkställer
så kallad specialtariffering, dvs. vid premiens
bestämmande tager hänsyn till förhållandena vid just detta
företag och olycksfallskostnaderna för detsamma,
sådana de framgå av statistiken. Härtill fordras dock
en viss tids erfarenhet och, som sagt, att företaget är
av rätt betydande omfattning. Även utan självrisk
kan alltså arbetsgivaren hava betydande ekonomisk
fördel av åtgärder för nedbringande av olycksfallskostnaderna.

Självrisken kan emellertid också medföra
nackdelar. En massolycka kan inträffa och föranleda
mycket stora olycksfallskostnader. Och även bortsett
härifrån, kunna ersättningarna vid svårare olycksfall
bliva högst kännbara. För en. helinvalid kan t. e.
kapitalvärdet av livräntan stiga ända till 30 000 à
40 000 kronor. Tydligt är därför, att hel självrisk
lämpar sig endast för mycket stora och bärkraftiga
företag, som kunna kompensera förluster det ena året
med vinster ett annat år.

Förutom ett rätt stort antal kommuner, däribland
Stockholm och Göteborg, hava även en del enskilda
större företag, till antalet 24, självrisk hos
riksförsäkringsanstalten. Flera hava haft självrisk under
många år och torde alltså kunna antagas haft
gynnsamma erfarenheter därav. Å andra sidan hava ett
par mycket stora företag, som tidigare haft självrisk,
numera upphört därmed.

Ett större ömsesidigt olycksfallsförsäkringsbolag
har infört försäkring med "partiell självrisk genom
efterreglering av premier". Härvid förfares så, att
en viss grundpremie fastställes för ett företag.
Om olycksfallskostnaderna sedan befinnas överstiga
grundpremien, betalar arbetsgivaren t. e. hälften av
skillnaden till försäkringsbolaget. Understiga åter
olycksfallskostnaderna grundpremien, återbetalas till
arbetsgivaren hälften av skillnaden, Detta är sålunda
en kombination av vanlig försäkring och självrisk.

<i>Partiell självrisk</i> förekommer emellertid såväl hos
riksförsäkringsanstalten som de ömsesidiga bolagen i
en annan mening. Därmed avses nämligen det fall,
att arbetsgivare åtager sig att själv utgiva viss del
av ersättningarna enligt olycksfallsförsäkringslagen,
t. e. läkarvård och läkemedel eller sjukpenning.
Vanligen betecknas sådan självrisk med uttrycket
"lindring" (i premien) för läkarvård etc.

Lindring förekommer särskilt i fråga om läkarvård
och läkemedel m. m. Om en arbetsgivare anställt
särskild läkare vid sitt företag eller träffat ackord med
en läkare, kan det givetvis för honom innebära en
besparing att mot avdrag å premien själv ombesörja
läkarvården. Har läkaren mottagning å arbetsplatsen,
torde också en del förluster i arbetstid genom
läkarbesök undvikas. Det är emellertid att märka att till
läkarvård m. m. hör även bekostande av erforderlig
sjukhusvård, transporter eller resor till läkare och
sjukhus, tandvård, om tänder skadas genom
olycksfall, läkemedel, massage, proteser och alla
erforderliga läkarbetyg m. m. Mindre vanligt, åtminstone hos
riksförsäkringsanstalten, är att lindring förekommer
ifråga om sjukpenning. Och dock är denna form av
självrisk synnerligen lämplig även för en arbetsgivare,
som icke tillhör de större. En arbetsgivare har en
helf annan möjlighet än den centrala försäkringsinrättningen
i Stockholm att kunna kontrollera t. e. att hel
sjukpenning icke utgives för tid, då den skadade
redan återgått till arbete. Därtill kommer att vid
lindring för sjukpenning har arbetsgivaren tillfälle att
kunna omedelbart avdraga sådant understöd, som han
i en eller annan form utgiver till den skadade,
exempelvis värdet av bostad och vedbrand, mjölk m. m.
ävensom avlöning, i den mån denna utgives som
understöd och icke för arbete. Finnes särskild
sjukkassa vid företaget och arbetsgivaren med minst en
tredjedel bidragit till kostnaden för understöd
därifrån, får han avdraga så stort belopp, som motsvarar
hans bidrag.

Även vid partiell självrisk bestämmas eller
kontrolleras ersättningarna av försäkringsanstalten.
Säkerhet kan fordras men har i allmänhet icke ansetts
erforderlig på grund av de jämförelsevis obetydliga
belopp det här gäller. Det ovannämnda förvaltningsbidraget
av 5 % skall vid försäkring i riksförsäkringsanstalten
erläggas å det premiebelopp, som eljest
skulle utgått. De ömsesidiga bolagen bestämma
själva det erforderliga omkostnadstillägget.

Önskvärt vore, att den partiella självrisken beträffande
läkarvård och sjukpenning m. m. vunne så stor
utbredning som möjligt. Den lokala kontroll, som
vinnes genom sådan självrisk, är nämligen av stor
betydelse för försäkringens ekonomi.

</chapter>
<chapter name="NORSK TEKNISK MUSEUM I OSLO.">
<h2>NORSK TEKNISK MUSEUM I OSLO.</h2>
För någon månad sedan kunde tekniska museeet i
Norge öppna en permanent utställningslokal,
visserligen av blygsamma mått, men icke desto mindre
inrymmande samlingar av stort intresse.

Tanken på att inrätta ett tekniskt museum i Norge,
egentligen ett "arbeidsmuseum", framkastades första
gången redan 1867. Det var det i London
omkring år 1860 startade museet för vetenskap och
teknik, som inspirerat till denna tanke, men det
norska projektet stannade på papperet. Så togs
planen upp på nytt igen av överingenjör Michael
Leegaard samma år, 1903, som Oskar von Miller
framlade sina planer på det stora Deutsches Museum
i München. Det bör dock tilläggas, att Leegaard

<img 1>
Fig. 1. En del av Norsk Teknisk Museums utställningssal. Kraftmaskinsavdelning med bl. a. en i
"gotisk" stil byggd ångmaskin från 1852.
</img>

kom före i Norge och var oberoende av von Miller
och hans förslag. Alltsedan 1903 har Leegaard hållit
tanken vid liv och varit den, som stått i spetsen för
arbetet på Norsk Teknisk Museum. Det dröjde
ända till 1914 innan en museiförening bildades. Så
kom kriget och efterkrigsåren med alla dess
svårigheter och först på de senaste åren har tekniska
museet i Oslo fått vind i seglen. En mycket stor
förtjänst i det framgångsrika insamlingsarbetet av
föremål har museiföreningens sekreterare och allt i
allo ingenjör Philip Pedersen, som med aldrig
svikande intresse på ett fåtal år åstadkommit högst
aktningsvärda samlingar. Det program, man ställt
upp för detta museum, sammanfaller givetvis med
övriga motsvarande institutioners program, och då
i denna tidskrift bland annat ingående redogjorts för
de riktlinjer, som följas vid Tekniska museet i
Stockholm, behöver jag här icke närmare vidröra
den saken. En lokal om 750 m<sup>2</sup> i
"Vikingaskeppsbyggnaden" på Bygdøy strax utanför Oslo har museet
fått hyra på 30 år och där anordnat en instruktiv
och synnerligen vällyckad utställning, trots de
svårigheter, som de för ändamålet föga lämpliga
lokalerna förorsakat. Det är ett förvånansvärt stort

<img 1>
Fig. 2. Ångmaskinsdriven vagn från 1880-talet.
</img>

antal och för belysande av den tekniska utvecklingen
värdefulla föremål, som där kunnat uppställas. En del
av föremålen hållas igång, och utförliga etiketter
underlätta studiet även för den tekniska lekmannen.
Då från Norge icke kommit så värst många
uppfinningar av större betydelse under tidernas lopp, har
man inriktat sig på att söka belysa den tekniska
utvecklingen om möjligt med tidiga i Norge
tillverkade exemplar av maskiner och konstruktioner. Ett
exempel må här nämnas: en dynamo av Wenströms
patent av den första typ, som framställts i Norge.

På avdelningen för kraftmaskiner finner man en
verklig dyrgrip, nämligen den första av Aegidius
Aelling uppfunna gasturbinen, som provkördes den
23 juni 1903. Bland övriga norska föremål är värt
att framhålla en fullständig uppsättning för
våtplåtsfotografering från 1860-talet. Numera äro
sådana uppsättningar ytterst sällsynta. Museet visar
också Trygve Grans flygmaskin "Nordsjoen", som
användes vid den berömda flygningen 1914 från
Cruiden Bay i Skottland till Revtangen i Norge.
Det är ett Blériot-monoplan med en 80 hkr
gnomemotor. På den elektrotekniska avdelningen tilldrar
sig en Edison-dynamo med höga magneter särskilt
intresse. En av ingenjör Nørbech för ca 70 år sedan
konstruerad universalsvarv är ett märkligt exempel
ej endast på hantverksmässig yrkesskicklighet utan
även på framsynthet. Så är t. e. svarven försedd
med trycksmörjning för lagren, drivaxeln har

<img 1>
Fig. 3. Edison dynamo från 1884.
</img>

rullager, snäckan är delad för att undgå dödgång vid
matningsanordningen till delskivan etc. Bland de
utställda fordonen finnes Norges första trafikbil
(från 1895) och en rolig Daimlerkupé med elektrisk
drift på framhjulen (från omkring år 1900). Många
fler exempel skulle kunna framdragas ur den
sevärda samlingen, men jag inskränker mig till att
rekommendera osloresenärerna att besöka museet.

Några specialmuseer, nämligen Norsk urmuseum,
Norsk radiomuseum och Föreningen for socialt
arbeide ha ordnat specialavdelningar i det tekniska
museet. Särskilt är radioavdelningen omfattande
och av stort intresse.

Till föremålssamlingarna, av vilka blott ett urval
nu är utställt, ansluta sig ett industrihistoriskt
bildarkiv, ett ritningsarkiv, en porträttsamling och en
mycket stor samling skioptikonbilder.

Genom öppnandet av museets utställning har det
första steget tagits till förverkligande av den stora
planen på ett norskt tekniskt museum omfattande
alla ingenjörskonstens och olika industrigrenars
historiska utveckling, och med kännedom om den
målmedvetenhet med vilken arbetet bedrives, kan man
hysa de bästa förhoppningar om, att den planen
kommer att realiseras även öm det kanske kommer
att dröja många år. Förutom svårigheten att erhålla
penninganslag och donationer i dessa tider har
museet att kämpa mot en viss brist på förståelse,
som är genomgående för allt, vad som rör teknik
och industri i Norge, en sak som i samband med
öppningshögtidligheterna kraftigt poängterades i ett
föredrag av statsrådet Torolf Prytz och även av det
norska industriförbundets ordförande. Bägge
uttalade emellertid även sin förvissning om, att
tillkomsten av det tekniska museet och dess samlingar
skall för alla komma att visa den betydelse tekniken
och industrien haft och har även för Norge. Det är
ett av de positiva resultaten, man väntar av denna
verksamhet, som tyvärr alltför ofta eljest anses
vara rent improduktiv. <tab><tab><tab><i>Torsten Althin.</i>

</chapter>
<chapter name="OLJA ELLER BENSIN.">
<h2>OLJA ELLER BENSIN.</h2>
<poem>Under angivna rubrik infördes i häftet
20 och 21 docenten E. Norlins och i häftet
22 professor Hubendicks inledningsföredrag
vid teknologföreningens årsmöte den
17 mars 1932. Efter föredragen utspann
sig följande
</poem>
<b>Diskussion:</b>

Ingenjör <b>Hj. Frost:</b> Någon svårighet att
tillfredsställa bensinbehovet förefinnes ingalunda, åtminstone
ej efter införande av krackningsprocessen; i stället har
en oerhörd överproduktion ägt rum, som delvis är orsak
till nuvarande abnormt låga pris. Återuppträdandet av
den ryska konkurrensen på marknaden har givetvis
också bidragit härtill.

Denna överproduktion innebär ett oerhört slöseri med
världens bränsletillgångar, och såväl myndigheter som
petroleumproducenterna själva ha uppgjort förslag att
stäv ja densamma, vilket är så mycket angelägnare som
tillgången till bergolja synes vara mycket begränsad.

Problemet om världens försörjning i framtiden med
bränsle för förbränningsmotorer är därför och kommer
att vara ett tacksamt gebit för herrar uppfinnare.

Ansträngningarna synas härvid hava inriktats dels
på att finna nya produkter, som kunde användas som
bränslen, dels att förbättra motorkonstruktionerna,
speciellt för automobiler, så att bensinen bättre kan utnyttjas
i termiskt hänseende eller så att för dessa snabbgående
maskiner må kunna användas även tyngre destillat ur
bergoljan, dvs. solarolja.

Vad den första vägen beträffar, ha några praktiska
resultat ännu knappast nåtts, då de bränslen, som därvid
erhållits, såsom sprit, bensol eller syntetisk bensin, visat
sig alltför dyra ur produktionssynpunkt samt ej kunnat
framställas i tillräckligt stora kvantiteter.

Särskilt här i Sverige har ju tillverkningen av
cellulosasprit tilldragit sig ett stort allmänintresse, men
resultatet har icke motsvarat de kanske alltför stora
förväntningarna, i det att produktionen av sprit för
motorändamål icke ens lyckats hålla jämna steg med
efterfrågan på bentyl (25 % motoralkohol +75 % bensin).
Likaså är framställningen av bensol här i landet så ringa,
att detta bränsle för oss saknar nästan all betydelse.

Vittgående undersökningar för framställande av nya
bränslen pågå dock och därför torde ännu icke sista
ordet i denna sak vara sagt.

För närvarande torde dock den andra vägen med
förbättrade motorkonstruktioner ligga närmare till hands.

Bensinen har ju hittills fullständigt dominerat som
bränsle för automobilmotorer, och bensinproducenternas
strävan att tillfredsställa efterfrågan på densamma har
lett till att oerhörda kvantiteter restprodukter med högt
bränslevärde erhållits. En del av dessa ha visserligen
kommit till användning som utgångsprodukter för
framställning av solaroljor och dieseloljor för drift av
långsamtgående stationära eller fartygsmotorer samt för
framställning av smörjoljor, paraffin eller asfalt, alltefter
bergoljans lämplighet för den ena eller andra biprodukten.

Oerhörda kvantiteter hava emellertid trots detta måst
säljas som ångpannebränsle med mycket lågt termiskt
utbyte, innebärande ett oerhört slöseri med världens
bergoljeförråd.

Petroleumproducenterna måste därför sträva efter att
nya produkter ur bergolja jämte bensin må kunna
komma till användning såsom automobilbränsle. Härvid
torde huvudsakligen solaroljan, dvs. fraktionen med
kokpunkter mellan ca 175° och 375 °C, komma ifråga.

På grund av att bensinen av myndigheterna i de flesta
länder alltmera utnyttjats som skatteobjekt, är denna
f. n. avsevärt handikappad av solaroljan vid köp i större
poster. Skulle solarolja i större utsträckning bliva
använd för automobildrift komme dock sannolikt
densamma att beskattas i samma utsträckning som
bensinen.

Skillnaden i importpriset på bensin och solarolja är
f. n. mindre än 3 öre pr liter. Här i landet tillämpas
ju en bensinskatt och tull av sammanlagt 8,1 öre pr liter,
och skulle samma skatt tillämpas även för solarolja för
automobildrift, skulle bensinen genast komma i ett
gynnsammare läge.

I pressen har med anledning av proven med
Hesselmanmotorn vid Stockholms omnibussar angivits, att
bensinen numera i större poster kunde erhållas till 16 à 17
öre pr liter mot för solarolja 5 öre pr kg (5 öre pr liter
torde vara riktigare).

Om vi hålla oss till de så publicerade siffrorna, som

visserligen äro abnormt låga, och vid jämförelse räkna
med ett pris av 5 + 8,1 = 13,1 öre för solarolja emot 16
öre för bensin pr liter, blir alltså skillnaden endast 2,9
öre motsvarande ungefär skillnaden i importprisen.

En viss prisskillnad torde icke kunna undvikas, på
grund av den ytterligare behandling, som bensinen måste
genomgå för att kunna presenteras för allmänheten i sitt
nuvarande högraffinerade skick, samt de högre frakter
och lagringskostnader, som äro förbundna med import
av detta eldfarligare bränsle.

Vid en årligen tillryggalagd körsträcka av 1 000 mil
för privatbilar och en genomsnittlig förbrukning av
1,75 l. pr mil kommer man till att frånsett skatten
bensinen endast ger ca 50 kronor per år högre bränslekostnad
mot solaroljan, detta under förutsättning av samma
konsumtion pr mil vid de bägge bränsleslagen. Att en
dylik merkostnad skulle kunna förmå en privatbilägare
att övergå från bensinen till den i användningen
otrevligare och illaluktande solaroljan är mindre troligt.

En högre termisk verkningsgrad vid oljedrift är
visserligen teoretiskt uppnåelig, men hur resultatet blir i
praktiken, är ännu osäkert. Å andra sidan arbetas f. n.
intensivt på att minska bensinens benägenhet för
knackning, vilket möjliggör högre kompressionsförhållande,
större termisk verkningsgrad och lägre bränsleförbrukning.
I detta hänseende torde krackningprocessen ännu
erbjuda stora möjligheter genom den höga halt
aromatiska kolväten, som därvid erhålles.

Bensinmotorerna ha för övrigt den fördelen framför
de ifrågakommande solaroljemotorerna, att bränsledistributionen
till förbränningsrummen försiggår på ett bra
mycket enklare sätt och utan användning av de vid
direkt insprutning nödvändiga pumparna, som säkerligen
förr eller senare genom inträffande läckning och
förslitning komma att behöva förnyas eller omjusteras för att
ej åstadkomma störningar i bränsletillförseln. Mindre
behov av verkstadshjälp bidrager därför till att
kompensera de högre bränslekostnaderna vid bensindrift,
åtminstone för privatbilister.

Stimulerande till användning av solarolja i omnibussar
och särskilt i flygmaskiner är därmed särskilt
den minskade eldfaran.

En hel del snabbgående oljemotorer, av vilka redan
i vissa länder hundratals äro i gång, ha dock visat sig
oerhört känslig för kvaliteten hos hos den använda oljan.
Även vid motorer med direkt insprutning kan nämligen
en förändring i oljekvalitet medföra knackningar, ehuru
dessa i motsats till vid förgasarmotorer uppkomma i
samband med sentändningar.

Här föreligger alltså det fallet, att, medan jag hos
bensin vill ha, vad engelsmännen kalla dålig "ignition
quality" hos bränslet, för att därigenom undvika att
knackningar uppstå genom plötslig antändning och
förbränning av hela eller större delen av den i cylindern
införda bränslekvantiteten, bör jag vid maskiner med
direktinsprutning eftersträva, att bränslet har så god
"ignition quality" som möjligt.

Vittgående undersökningar i detta hänseende ha
under senaste året pågått vid Shellbolagets maskinlaboratorier
i Delft, och resultatet av dessa undersökningar
ha nyligen publicerats i "Engineering". Undersökningarna
visa, att de marknadsprodukter av solar- och
dieselolja, som finnas i olika länder, skilja sig avsevärt, vad
"ignation quality" beträffar, men att samtliga
kvaliteter kunna giva tillfredsställande gång på maskinen
genom förändring av kompressionen.

Det sagda gäller i första hand för motorer med
kompressionständning. För Hesselman-motorn torde
kanske icke "ignition quality" hos bränslet spela samma
roll, då tandningen här inledes med elektrisk gnista,
men torde variationer i olika bränslens
förgasningsförmåga även här vara av betydelse.

En anordning för variabel kompression är dock utesluten
å automobllmotorer av standardtillverkning, och
därför torde i maskinfabrikanternas eget intresse en
standardisering av bränslet för ifrågavarande
snabbgående oljemotorer vara nödvändig.

De här omnämnda proven ha visserligen ägt rum med
större och mer långsamtgående maskiner än sådana för
automobiler, men för dessa torde tandnings- och
förgasningssvårigheterna och därmed risken för knackning,
beroende på den större omloppshastigheten, bliva större
på grund av de kortare tidsmoment, som stå till buds
för fullgörande av antändnings- och förbränningsprocessen.

Införandet av en dylik speciell solarolja kan också
tänkas medföra en prisförhöjning. Någon större
prisskillnad mellan bensin och solarolja torde därför ej
komma att förefinnas i framtiden, givetvis under
förutsättning att även solaroljan beskattas i samma mån
som bensinen.

Producenterna ha nämligen icke någon anledning,
annat än för reglering av avsättningsmöjligheterna, att
genom ensidig prishöjning försvåra användningen av
det ena eller andra bränslet.

Enär oljedrift trots detta, ehuru kanske icke i den
grad, som många nu kalkylera med, torde visa sig
ekonomiskt gynnsam, komma oljemotorerna självfallet att
intaga sin därigenom givna plats i världshushållningen,
speciellt för den större person- och lufttrafiken.

Svaret på frågan "olja eller bensin", åtminstone vad
den närmaste framtiden beträffar, bör vara "både olja
och bensin".

Ingenjör <b>J. P. V. Ørs</b> påvisade, att den naturliga
tillgången å bensin nu måste i stor utsträckning
kompletteras genom krackning, varigenom det faktiskt icke
blivit möjligt att täcka solaroljebehovet med destillering,
utan har även härför måst tillgripas krackning. I
marknaden har sålunda kommit ett otal produkter av olika
sammansättningar. Man kan skilja mellan destillerade
och icke-destillerade krackningsprodukter, de senare
erhållna under tryck, varvid den medeltunga
begynnelseprodukten sönderdelas i en serie tunnflytande och en
del asfaltartade produkter, vilka sistnämnda dock förbli
lösta i de tunnare produkterna och ge en slutprodukt av
solaroljans tyngd. Orsaken att så förfares för
erhållande av bränsleolja är att motorfabrikanterna hållit
fast vid att de tunnflytande oljorna äro bäst som
motorbränsle. Sedan "solid injection" principen blivit allt
mera tillämpad, har man funnit även tjockare oljor
användbara för motorer. Vid dieselmotorer hava dock
olägenheter framträtt, när krackad olja använts. Denna
är mera brisant och har ibland givit anledning till
sprängning med åtföljande olyckor.

Professor <b>Hubendick</b> framhöll att en felaktig
uppfattning ofta gör sig gällande om möjligheterna att i
vårt land producera stora kvantiteter sprit, såsom
biprodukter vid cellulosatillverkningen. F. n.
tillvaratages 10 % av vad som kunde produceras, men även om
man toge ut allt som kan utvinnas av cellulosasprit och
alkohol, räckte det endast till en förbättring av den
bensin vi måste importera. Vi kunna endast producera ca
20 % av nuvarande behovet av lättflyktiga motorbränslen.

Docent <b>Norlin:</b> Begreppet "solarolja" är mycket
svävande. Det är icke otänkbart, att man kan lyckas för
låga kostnader få bort lukten, som för denna grupp oljor
är den största nackdelen.

Överingenjör <b>A. Carlsund</b> underströk svårigheterna
att bedöma bergoljetillgången. Oljan förekommer
flytande eller i gasform djupt nere i jorden, och alla
försök att fastställa kvantiteterna ha misslyckats.

I Ryssland begränsades redan på 1890-talet rätten att uttaga
oljor, av fruktan att lagren skulle sina. Därigenom
distanserades den ryska produktionen snart av Amerika,
där oljan fick uttagas utan restriktioner, och där många
nya oljefält upptäcktes efter hand.

Direktör <b>S. Bendz</b> framhöll att tillverkningspriset är
ungefär lika för bensin och råolja, skillnaden torde hålla
sig omkring 1 öre per kg. Prisskillnaden uppkommer
sedan genom olika distributionskostnader, skatter o. d.

Civilingenjör <b>Hilding Håkanson.</b> Då de båda
föredragshållarna omnämnt spriten som ett lämpligt
tillsatsmedel till bensinen vid motordrift, ville tal. lämna
några upplysningar om ett nytt tillvägagångssätt att av
vedavfall framställa sprit.

För någon tid sedan blev i dagspressen synlig en
uppgift om att en professor Schlubach i Hamburg
uppfunnit ett sätt att försockra ved medelst torr saltsyregas
under tryck. Det angavs, att det kvalitativa och
kvantitativa utbytet med denna metod skulle bli särskilt högt.
För att framhäva metodens förträfflighet hänvisades till
svårigheter, som vid industriell drift påstås uppstå vid
användandet av en metod för försockring av ved med
koncentrerad saltsyra, som utarbetats av dr Bergius.

Detta meddelande framkallade en harmfull protest
från dr Bergius, som i en temperamentsfull artikel i
Deutsche Allgemeine Zeitung (den 22/2 32)
tillbakavisade de nedsättande uttalandena om hans metod
samtidigt som Schlubach-metoden betecknades som ännu
icke mogen att diskuteras, då den knappast kommit över
det förberedande laboratoriestadiet.

I tyska fackkretsar väcktes härigenom på nytt till liv
intresset för frågan att försockra ved på ett billigt och
effektivt sätt. Vid denna tidpunkt ansågo patentinnehavarna
av Scholler-ferfarandet lämpligt framträda
inför offentligheten och lätta på den sekretess, som under
mer än fem år omgivit experimentarbetena på
spritfabriken i Tornesch, där Scholler i samarbete med
därvarande driftledning omhänderhaft det praktiska
utarbetandet av sin metod.

Scholler, som under åren 1922--23 på kemiskt-tekniska
laboratoriet vid tekniska högskolan i München
närmare studerade cellulosaförsockringens kinetik, har
konstaterat att cellulosans försockring och de bildade
sockerprodukternas sönderdelning äro jämnlöpande
processer, som förlöpa under samma reaktionsbetingelser.
Scholler har med ledning av försöksresultaten kunnat
giva ett matematiskt uttryck för reaktionshastighetens
hos dessa båda reaktioner och med ledning därav har
kunnat lämnas bevis för att enligt förut använda
metoder försockring i autoklaver icke kan lämna ett högre
utbyte än 14 % förjäsbart socker eller efter förjäsning
8--9 liter absolut alkohol per 100 kg absolut torr ved.

År 1926 framlade Scholler en principiellt ny metod,
som går ut på att kontinuerligt avtappa den bildade
sockerlösningen, så att sockersönderdelningsreaktionerna
nästan fullständigt undertryckas, varigenom ett 3 ggr
större sockerutbyte skulle kunna erhållas. Genom att
använda utspädd svavelsyra, som med en viss hastighet
pressas genom ett lager av ved och som sedan
avtappas för neutralisering och efterbehandling skapas
förutsättningarna för ett maximalt sockerutbyte.

Under den mellanliggande tiden ha Scholler och
medarbetare utfört en mängd systematiska försök med
sådan framgång, att man kan våga påstå, att
Scholler-Torneschförfarandet numera föreligger fullt
utexperimenterat. I den fabrik, som sedan ca 1/2 år tillbaka
befinner sig i kontinuerlig drift, ha tidigare
försöksresultat verifierats.

Som råmaterial kan användas vedavfall av vad slag
som helst, t. e. sågspån, snickeriavfall, barkningsavfall
m. m. Ingen förbehandling av råmaterialet, såsom
torkning eller sönderdelning är nödvändig, men av
hänsyn till apparaturens (perkolarationscylindrarnas)
volym är det dock lämpligt att nedtugga materialet till
sådan storlek, att detta efter hoptryckning med ånga
av ca 10 atm giver en massa med högsta möjliga volymvikt.

Syralösningen håller ca 1/10 % svavelsyra, som vid
en temperatur av ca 170 °C tryckes genom vedmassan.
Vid fabriken ifråga arbeta f. n. tre cylindrar à 70 m<sup>3</sup>
i serie, och syralösningen tryckes genom dessa
cylindrar enligt motströmsprincipen.

Syraåtgången är synerligen liten. Per 1 000 kg
förjäsbart socker förbrukas 100 kg svavelsyra.

Per 100 kg torr vedsubstans erhålles 57 kg extrakt,
innehållande 46 kg reducerbart socker, av vilken mängd
38 kg är förjäsbart. iS'om återstod i cylindrarna erhålles
30 kg lignin.

Den ur cylindrarna utkommande lösningen håller
4,9 % eller 4,13 % reducerbart socker resp. 3,4 %
förjäsbart socker. Koncentrationen kan vid lämpligt
arbetssätt drivas upp till 10 %. Den mest ekonomiska
koncentrationen är en funktion av priset å vedavfallet,
av alkoholpriset och av arbetslönen.

Den använda apparaturen är den enklast tänkbara.
Utomordentligt omsorgsfulla försök hava utförts för att
komma fram till lämpligt material, motståndskraftigt
mot korrosion. Resultaten från 1/2 års drift med
nuvarande fabriksutrustning ha visat, att någon fara i
detta avseende icke föreligger.

Enligt av driftledningen vid Torneschfabriken
lämnade upplysningar erhålles per 100 kg absolut torr ved
24--25 liter 100 %-ig sprit och 30 kg lignin.
Kostnaden per liter sprit är ca 18 Pf. I kalkylen ingår
vedvärdet med ca 8 Pf. per liter sprit, då veden beräknas
kosta ca 17 RM. per 1 000 kg.

I kalkylen har ligninet icke åsatts något värde.
Ligninet, som framkommer ur cylindrarna dels som pulver
vid användning av automatiska tömningsanordningar,
dels i form av kakor av relativt stor hållfasthet, har
visat sig hålla i torrt tillstånd ca 5 500 kcal. Det kan
användas som bränsle eller ev. för annat ändamål. <i>Fmn.</i>

</chapter>
<chapter name="NOTISER">
<h3><i>NOTISER</i></h3>
<b>Bergsstaten.</b> Kommerskollegium har den 28 maj
utnämnt och förordnat bergsingenjören Knut Mörtsell att
från och med den 1 juli vara gruvingenjör med
placering tills vidare inom Gävle-Dala bergmästardistrikt.

<b>Utfärd till Dannemora.</b> Föreningen för Tekniska
museet planerar söndagen den 12 juni en utfärd till
Dannemora, till vilken utfärd föreningens medlemmar
med vänner och bekanta samt andra intresserade inbjudas
deltaga. Under besöket i Dannemora kommer
att uppsättas av föreningen en minnestavla å det hus i
Dannemora gruvor, i vilket vårt lands första ångmaskin
var inrymd åren 1728--1735. Besök å gruvfälten och
nedstigning i gruvorna ingår i programmet ävensom
stekta dannemoraforeller samt bergsmansvisor,
brukshistorier och musik på nyckelharpa vid gemensam
måltid i Dannemora. Tåget går kl. 10 från centralstationen.
Tekniska museet lämnar närmare upplysningar.

<b>Lysholm--Smiths automatiska växel</b> har under de tre
senaste åren underkastats försöksdrift och därvid enligt
uppgift infriat de förhoppningar, som ställts på

<img 1>
Fig. 1.
</img>

densamma beträffande hög verkningsgrad och tillförlitlig
konstruktion. En utförlig redogörelse för växelns
princip och konstruktion har varit införd i denna tidskrift
i h. 11, 1929 (Mekanik, h. 3) vartill hänvisas.

Fig. 1 visar dragkraft-, varvtal-, effekt- och verkningsgradskurvor
för en 85 hkr buss, fig. 2, som sedan
någon tid tillbaka gått i reguljär trafik i England. Av
driftsresultaten framgår, att bensinförbrukningen är
praktiskt taget densamma som för övriga bussar på
samma linje. Accelerationsförmågan däremot är
väsentligt bättre. Tiden från start till direktkoppling är för
den automatiska växeln i medeltal endast 60 % av
motsvarande tid för den vanliga mekaniska växellådan.

På grund av den mjuka kontinuerliga accelerationen,
som uppnås med den automatiska växeln, minskas
slitaget av vevaxeln, friktionskoppling, kardanknutar,
differential och sist men ej minst bakhjulsdäcken. Hos
själva växeln är förslitningen, som inskränker sig till
kullagren och axeltätningarna, obetydlig. En inspektion
efter 10 000 km har visat att såväl tätningar som lager
befunnit sig i gott skick.

Manövreringen av en vagn med automatisk växel är
mycket enkel. Det uppgives att man kan vända genom
häckning i en brant sluttning genom manövrering
endast av ratt och gaspedal utan att begagna varken
broms, frikoppling eller backslag.

Ett synnerligen viktigt användningsområde för
automatiska växlar är motorvagnar och motorlokomotiv. Då
tör effektbelopp över 150 hkr de rent mekaniska

<img 1>
Fig. 2.
</img>

transmissionssystemen av flera skäl bliva olämpliga, torde växeln därför komma
att bidraga till en snabb utveckling av det för järnvägarna allt mera
aktuella motorvagnsproblemet.

Aktiebolaget Ljungströms ångturbin har nyligen försålt licens för växelns
tillverkning till Bolinders mekaniska verkstad. Tillverkningen för
Skandinavien samt vissa exportområden kommer därför troligen att förläggas
till vårt land. Ett optionsavtal har tidigare ingåtts med Leyland Motors i
England beträffande större bussar och lastbilar. Förutom för ett flertal
bussar har denna senare firma ett par automatiska växlar under tillverkning
för en motorvagn beställd av London Midland and Scottish Railway. Inom
kort kommer en av Stockholms spårvägar beställd växel att insättas i trafik.

<b>Nordisk byggnadsdag 1932.</b>
Bestyreisen för Nordisk byggnadsdag 1932 har nu utsänt
definitiv inbjudan till byggnadsdagen. Ur det bifogade
programmet anföra vi följande uppgifter:

Anmälningstiden har förlängts och utgår först den
8 juni. På anmälningsblanketten böra angivas, vilka
fester och exkursioner den deltagande önskar bevista
och såvitt möjligt även de föredrag han önskar åhöra.
Deltagaravgiften utgör 150 finska mark och berättigar
till deltagande i alla förhandlingar enligt programmet,
till deltagande i exkursion I (Helsingfors' omgivningar)
och i friluftsfesten i Brunnsparken den 6 juli samt till
besök å byggnadsdagens samtliga utställningar. Damer,
som åtfölja deltagare i Nordisk byggnadsdag men ej
hava för avsikt att deltaga i förhandlingarna, erlägga
en avgift av 50 finska mark. Ett särskilt damprogram
är anordnat, som bl. a. upptager museibesök (Ateneum
och Nationalmuseum), besök i andelslaget Elantos
bageri, utfärd till Sveaborg samt ett antal föredrag.

Byggnadsdagens öppnande äger rum den 4 juli kl.
10 i det nyinvigda riksdagshuset med anföranden av
representanter för Helsingfors' stad och för de olika
länderna samt ett föredrag av byggnadsinspektören i
Helsingfors, arkitekten Harald Andersin: "Nyare
synpunkter för stadsplaneläggning av bostadsområden".
Föredragen i övrigt, för vilka tidigare redogjorts i
denna tidskrift, hållas i ständerhuset.

Byggnadsdagens utställningar komma att
demonstreras den 5 och 6 juli på förmiddagen; därjämte
anordnas den 5 juli på morgonen demonstration av
betongkonstruktioner i nybyggnader, särskilt avsedd för
utländska deltagare.

Beträffande utställningarna meddelas följande: I
Vita gardets kasern komma lokalerna att disponeras
sålunda, att utställning I, finsk arkitekturutställning,
inrymmes i den mitt emot huvudingången belägna
mässbyggnaden, medan utställning II inrymmes i
flyglarna. I den västra flygeln upptar Finlands avdelning
bottenvåningen och Danmarks våningen 1 tr. upp; i
tredje våningen anordnas en utställning av seriemöbler.
Sveriges utställning är inrymd i den östra flygelns
bottenvåning; samma flygels korridor 1 tr. upp är
upplåten åt Norges utställning, medan i tredje våningen
vetenskapliga utredningar och diagram demonstreras.

På friluftsområdet komma för övrigt några
utställningspaviljonger att uppföras, bl. a. en mindre hall för
byggnadsmaskiner, ett fullständigt inrett feriehus av
"ensonit" (ark. Hytönen och Luukkonen) och en
likaledes inredd insulitvilla (ark. O. Flodin); bägge dessa
hus byggas efter ritningar, prisbelönade i allmän
arkitekttävlan.

Programmet utfylles i övrigt av gemensamma
luncher de båda första dagarna, en festsupé den 4 juli
och Helsingfors' stads friluftsfest i Brunnsparken sista
dagen.

<b>Parisobservatoriets talande klocka.</b> I ändamål att
avlasta arbetet för den tjänsteman, som tagits i
anspråk för besvarande av allmänhetens förfrågningar
rörande "rätta tiden", ämnar man enligt uppgift av
chefen för parisobservatoriet dir. Esclangon, därstädes
införa "talande klockor". Med tillhjälp av tre
roterande trummor, vilka uppbära en vanlig ljudfilm, på
vilken intalats respektive de 24 timmarnas och de 60
minuternas namn samt sekunderna 0, 10, 20, 30, 40 och
50, och vilkas inställning gentemot de transmitterande
fotocellerna regleras direkt från observatorieuret,
kommer en person, som uppringer det härför avsedda
telefonnumret, att automatiskt erhålla uppgift om exakt
tid sex gånger pr minut genom muntlig upplysning,
som omedelbart åtföljes av en ton, markerande det
angivna tidsmomentet. <tab><tab><tab><tab><i>F. H. S.</i>

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Översikt av ballistikens historia</b> av professor Hj.
<sc>Tallqvist,</sc> ACTA Band IX. Helsingfors 1931, 415 sidor
med 79 fig. Pris 160 Fmk.

För dem, som i någon form sysslat med ballistiska
problem, har det sedan länge varit ett önskemål, att få
en sammanfattande översikt av ballistikens historia.

Professor Tallqvist, som i sin egenskap av lärare i
ballistik vid Tekniska högskolan i Hälsingfors, säkerligen
haft ett starkt intryck av denna brist i litteraturen, har
i föreliggande volym lyckats giva en i det stora hela
fullständig och överskådlig bild av ballistikens historia
från äldsta tider fram till nuvarande tid.

Arbetet omfattar såväl yttre, som inre och
experimentell ballistik, och utgör med sina fullständiga
litteraturhanvisningar, vilka göra det möjligt för den
intresserade att lätt finna material till ett ytterligare
fördjupande av sitt vetande, även en värdefull uppslagsbok.
Dess värde förhöjdes av ett flertal porträtt av
matematikens och ballistikens stormän, bland vilka man med
en viss rörelse återfinner porträtt av Tartaglia, Galilei,
Torricelli, Newton, J. och D. Bernoulli, Euler, Poisson m. fl.

Ballistiken är en mångsidig vetenskap, och det är
intressant att under arbetets studium lägga märke till
hur den successivt utvecklats i nära anslutning till
matematiken, fysiken, kemien och astronomien, vilka
samtliga äro hjälpvetenskaper till ballistiken. Den initierade
skall även finna, huru som även krigskonstens
utveckling nära ansluter sig till ballistikens.

Efter att inledningsvis hava givit en intressant
redogörelse för de äldsta kastvapnen, bågen, katapulten,
ballisten m. fl. kommer författaren in på krutets
uppfinning och därmed på eldvapnen.

Författaren framhåller, att Tartaglia (1500--1557)
var den förste teoretiska ballistikern. Först med Galilei,
som 1638 uppställde sin parabelteori, fick dock
ballistiken sin vetenskapliga inriktning. Han var även den
förste, som uppgjorde numeriska kasttabeller, vilka
sedermera förbättrades av Torricelli. Efter Galilei
kvarstod den teoretiska ballistiken på parabelteoriens
grundval ända till dess Newton 1686 framlade sin kända
luftmotståndslag, vilken sedermera successivt förbättrats
ända fram till nuvarande tid. En etapp under detta
tidsskede representeras av Euler, vars teorier,
bearbetade framför allt av den tyske generalen Otto (1842)
och den franske kaptenen Gossot (1887), legat till
grund för ballistiska beräkningar ända fram till våra
dagar.

I anslutning till en allmän överblick över åsikterna
om luftmotstånd och dess karaktär enligt under 19:de
århundradet uppställda luftmotståndslagar, ger
författaren en uttömmande redogörelse för de
ytter-ballistiska beräkningsmetoder, vars främsta
representanter äro Siaeci, Fasella och Charbonnier.

Förkrigstidens moderna yttre ballistik karakteriseras
i allmänhet av en, hela projektilbanan gällande,
generell integration av rörelseekvationerna. Härvid måste
dock vissa approximationer införas, vilka
huvudsakligen stå i samband med lufttäthetens beroende av
höjden över markytan. Redan under världskrigets första
år framkom mycket stora anspråk på noggrannheten
beträffande artilleriets skjuttabeller, och man övergick
därför till beräkning av projektilbanan i successiva
bågar, vilket medgiver hänsynstagande till den
varierande lufttätheten, varigenom avsevärt större
noggrannhet kan erhållas. Den av Gossot år 1887
uppställda metoden hade viserligen använts i Frankrike i
flera år under namn av Gâvre-metoden men kom ur
bruk redan vid tiden för sekelskiftet. Anledningen torde
hava varit att Charbonnier vid denna tid framträdde
med sin här ovan omnämnda beräkningsmetod, som var
betydligt mindre tidsödande, och varigenom för denna
tid tillräcklig noggrannhet kunde erhållas. Först vid
krigsutsbrottet upptogs metoden, delvis i moderniserad
form, ånyo. Sedermera har den ytterligare förbättrats,
framför allt av chefsingenjören Garnier, och är nu,
sedan Dupuis luftmotståndslag för några år sedan
offentliggjordes allmänt använd.

De allra senaste årens landvinningar på ballistikens
fält hava av författaren behandlats tämligen
knapphändigt. I sitt företal framhåller han själv, att om den
nya ballistiken en hel bok kan skrivas, och däri måste
man obetingat giva honom rätt. Då den emellertid är
av stort matematiskt intresse, är det att hoppas att
författaren, som redan tidigare med sitt arbete "Yttre
ballistik", Borgå 1926, dokumenterat sin eminenta
kompetens, i en ny volym ger en överblick över ballistikens
nuvarande läge. <tab><tab><tab><tab><tab><tab><tab><i>K. Ga.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Justering av protokoll</b> från föreningens allmänna
sammanträde den 17 februari, stämma den 17 mars och
årsmöte den 17 och 18 mars 1932 äger rum i Svenska
Järnvägsföreningens sessionssal, Brunkebergstorg 20, onsdagen
den 8 juni 1932, kl. 16,30 inför styrelsen och de ledamöter,
som önska närvara.

<b>Avdelningen för Väg- och vattenbyggnadskonst</b> avhåller
extra ordinarie sammanträde på Restaurant Gillet,
Brunkebergstorg 13, tisdagen den 7 juni 1932 kl. 19,30
(precis). <sp>Ärenden:</sp> 1) Protokoll justering. -- 2) Inval. --
3) Behandling av avdelningsstyrelsens förslag till yttrande
angående <i>Väg- och vattenbyggnadsstyrelsens
omorganisation.</i>

<b>Tekniska föreningen i Eskilstuna</b> anordnar lördagen <i>den
4 juni</i> 1932 en utfärd med bil kring sjön Yngaren med
besök vid Kantorps gruvor m. fl. platser.

</chapter>
<chapter name="TEKNISK TIDSKRIFT
HÄFT. 24 ÅRG. 62 11 JUNI 1932">
<h1>TEKNISK TIDSKRIFT</h1>
<h2>HÄFT. 24 ÅRG. 62 <tab>11 JUNI 1932</h2>
<b>UTGIVEN AV SVENSKA TEKNOLOGFÖRENINGEN
<I>HUVUDREDAKTÖR: CARL KLEMAN</i></b>

<sp>INNEHÅLL:</sp> Ångkraft inom industriell drift i Finland, av diplomingenjör Harald  Frilund. -- Ekonomisk
översikt. -- Notiser. -- Sammanträden.

</chapter>
<chapter name="ÅNGKRAFT INOM INDUSTRIELL DRIFT I FINLAND.">
<h2>ÅNGKRAFT INOM INDUSTRIELL DRIFT I FINLAND.</h2><footnote>Föredrag vid Svenska teknologföreningens årsmöte den
18 mars 1932.</footnote>
<h3>Av diplomingenjör <sc>Harald Fridlund.</sc></h3>
I Finland har efter världskriget en fullständig
omläggning av den industriella kraftförsörjningen ägt
rum. Fabrikerna hava elektrifierats och i samband
härmed har oftast även värme- och kraftalstringen
centraliserats. Jämsides med denna omgestaltning av
industriernas inre kraftförsörjning har gått utbyggandet
av stora privata och statliga vattenkraftverk för
fjärrkraftdistribution.

Vid moderniseringen av våra industriella ångkraftverk
gingo vi till en början mycket radikalt till väga.
Allt det gamla revs ned. Allt som blott kunde
bidraga till att höja anläggningens tekniska
verkningsgrad (modernitet) projekterades och byggdes. Vi
strävade till tekniskt fulländade anläggningar och
toppresultat. Industriledarnas sunda ekonomiska
instinkter satte dock mycket snart punkt för denna
rekordjakt.

Avsikten med detta föredrag är dels att giva en
kort redogörelse för en del allmänna synpunkter och
beräkningsmetoder, som efter den nämnda Sturm- und
Drang-perioden varit vägledande vid projektering av
ångkraftanläggningar i Finland, dels åter att visa
ångkraftens ställning i den allmänna kraftförsörjningen
speciellt i förhållande till vattenkraften.
Slutligen gives en tabellarisk uppställning av de olika
kraftkällornas energialstring.

Att inom ramen av ett föredrag behandla alla
detaljer av detta vidsträckta område kan icke komma
ifråga. Jag vill därför inskränka mig till att speciellt
visa vår inställning till de mest aktuella frågorna,
såsom rationaliseringen, bränsleförbrukningen, det mest
ekonomiska panntrycket samt de naturliga
avsättningsområdena för olika ångkraftarter och
vattenkraft.

<b>Ångkraftanläggningar.</b>

<i>1. Allmänna synpunkter.</i>

<sp>Anläggningskapitalets nedbringande.</sp>
När det gäller att projektera eller bedöma
en ångkraftanläggning, stå vi inför det gamla
problemet att väga kapitalkostnader emot besparingar i
bränsle och arbetslöner. Med de gjorda besparingarna
måste vi självfallet få anläggningskapitalet
förräntat och amorterat. Men detta sakförhållande är
ännu intet som helst kriterium på, att anläggningen är
tekniskt och ekonomiskt riktigt utförd. Kanske
kunde vi redan med ett betydligt mindre
anläggningskapital få i det närmaste lika stora besparingar.
För att besvara frågan är det ej nog att känna
förhållandet mellan besparing och anläggningskapital
(<i>y / x</i>), vi måste få ett begrepp om tillskottsbesparing
per tillskottskapital (<i>d y / d x</i>). Vi skola bedöma var den
ekonomiska brytningspunkten på kurvan ligger
(fig. 1). Uti fastställandet av denna punkt ligger
hela problemet. Uppställes fordran, att t. e. 15 %
skall erhållas på det nedlagda kapitalet, finna vi i det
i fig. l framställda fallet, att på ett kapital av 90
mill. ännu erhålles 15 %, men en så stor
kapitalinvestering är likväl fullkomligt förkastlig. På

<img 1>
Fig. 1. Bestämning av gränsen för rationalisering (principschema).
</img>

det kapital, som överskjuter ca 23 miljoner,
erhålles nämligen i medeltal endast ca 3,5 %. Den
ekonomiska punkten ligger vid <i>B</i> motsvarande ett
kapital av ca 23 milj. Här ger ännu den sist
nedlagda miljonen 15 %, och i medeltal erhålles på hela
kapitalet ca 50 %. Jag har ansett det vara skäl att
påpeka ovanstående, som måhända kan synas mången
självklart, emedan slika överdrifter i rationaliseringens
namn förekommit och ännu förekomma. Då
det gäller enskilda detaljer, som äro föremål för

masstillverkning, t. e. transformatorer, ekonomisers
m. m. är problemet oftast matematiskt lätt analyserbart:
besparing i energi eller bränsle ställes mot ökad
åtgång av material, koppar och järn. Gäller det
däremot en industris värme- eller kraftförsörjning,
som vitalt ingriper i hela produktionsproblemet är
brytningspunkten för en ekonomisk
kapitalinvestering svår att fastställa. Problemet kan icke
generaliseras, utan måste lösas från fall till fall genom
samarbete mellan teknisk vetenskap, praktisk erfarenhet
och finansmannens ekonomiska blick.

Som allmän synpunkt kunde måhända anföras: i
tvivelaktiga fall är det bättre att investera ett mindre
kapital och hava större löpande kostnader. En för
stor kapitalinvestering kan ej korrigeras, banken
skall ha sina räntor; om teknikens sista ord däremot
icke genast utnyttjas för att nå ett lågt bränslekonto,
kan detta oftast korrigeras senare vid lämpligt tillfälle.

Den industriella kraftanläggning, som vi i Finland
äro minst stolta över (undertecknad medansvarig),
uppvisade efter moderniseringen en bränslebesparing
av 67 %. Anläggningen blev tekniskt god, men
ägaren gjorde konkurs.

Vår strävan går numera ut på att blott i yttersta
nödfall bygga nya anläggningar, däremot försöka vi
med alla de hjälpmedel, den högt utvecklade
tekniska vetenskapen ställer till vårt förfogande, förbättra
gamla anläggningar. En av dessa "omoderna"
anläggningar, Kaukas fabrik, har en årsmedelverkningsgrad
av ca 85 %<footnote>Härtill kommer, att en del av rökgasvärmet tillgodogöres
för uppvärmning av stockbassäng, vilket höjer
bränsleutnyttjningen till 90 à 95 %.</footnote> räknat på det effektiva
bränslevärdet.

<sp>Bränslekontots nedbringande.</sp> Både
vid beställning och analys av den maskinella
utrustningen för kraftcentraler har hittills säkert fästs för
etort avseende vid fullastverkningsgraden. Dock hava
tomgångsförlusterna i många fall avgörande och i
flertalet fall större betydelse för årsresultatet än f
ullastverkningsgraden. Som exempel kunna nämnas:
enskiftesfabriker, spetskraftverk, kondensationskraftanläggningar
såsom komplettering till mottryckskraft och samtliga
mottryckskraftanläggningar.
Beaktas bör, att en höjning av fullastverkningsgraden
medför ökad materialåtgång, dvs. högre
anläggningskostnader, medan däremot en sänkning av
tomgångs-förlusterna oftast kan åstadkommas utan
kapitalutlägg genom enbart tillämpande av sunt förnuft.<footnote>I detta sammanhang hänvisas till ett uttalande i Archiv
för Wärmewirtschaft nr 10, 1931, sid. 281: Rationalisierung
des Leerlaufs.
</footnote>

<i>2. Kondensationskraftanläggningar.</i>

<sp>Anläggningskapitalet.</sp>

Vid projektering och byggande av ångkraftverk är
nedbringandet av anläggningskostnaden numera den
dominerande uppgiften. Differenserna i pann- och
turbinverkningsgrader emellan olika typer och
fabrikat äro rätt obetydliga.

Som allmänna riktlinjer följda vid kraftverksbyggen
i Finland kunde måhända anföras:

Transportanordningarna för stenkol äro i regel
mycket anspråkslösa. Med våra ränteförhållanden
och arbetslöner har det visat sig, att den årliga
bränsleförbrukningen måste stiga till tiotaltusen ton
per år, för att transportanordningar utöver de allra
enklaste skola löna sig.

Kraftverksbyggnaden bör vara av enklaste slag
(vind- och regnskydd). Sparsam användning av
mellangolv och järnbetongkonstruktioner. Fri
uppställning av pannor och maskiner.

Maskinenheterna väljas så få och så stora, som det
blott är möjligt med beaktande av reservbehovet.
Tack vare de nutida maskinernas små tomgångsförluster,
erhålles även vid låga årsmedelbelastningar
god bränsleekonomi.

För att det på pannteknikens nuvarande
ståndpunkt skall vara ekonomiskt motiverat att gå till
högre tryck än ca 35 atm., bör anläggningen vara
mycket stor och utnyttjningstiden synnerligen lång.
Flertalet nyare anläggningar äro i vårt land utförda
för 25--30 atm., vilket tryck noggranna, från fall till
fall utförda kalkyler visat sig giva det för våra
förhållandena gynnsammaste ekonomiska resultatet.

Det är icke möjligt att komma till låga
anläggningskostnader per ton ånga, om man ej väljer
panntyper, som kunna i kontinuerlig drift alstra upp
till 50--75 kg/m<sup>2</sup> eldyta. Det finnes en mängd goda
förstklassiga pannor av olika typer och fabrikat, som
uppfylla denna fordran, t. e. sektionalpannor,
brantrörpannor och utpräglade strålningspannor.
Utslagsgivande vid valet emellan dessa typer är:
anläggningskapitalet, verkningsgraden och reparationskostnaderna.
Generellt kan här icke dragas några gränser,
utan måste avgörandet fattas från fall till fall.
Nödvändigheten av vattenkylning av eldstads väggarna
beror på panntyp, pannstorlek, bränsleslag,
eldningsanordning och driftart (köras pannorna året runt
fullbelastade och sällan med liten belastning eller är
motsatsen fallet?).

För våra förhållanden har det visat sig, att
ångpanneanläggningar för konstgjort drag i regeln varit
motiverade blott för spetsbelastningskraftverk.

Hjälpmaskinerier och rörledningsnät böra ägnas en
alldeles speciell uppmärksamhet för nedbringande av
anläggningskapitalet och tomgångsbränslet.

Det är nästan omöjligt att lämna en generell
uppgift över totala anläggningskostnaderna. Däremot
kan en någorlunda riktig allmängiltig siffra givas för
kostnaderna för maskininstallationen per kW.
Kostnaderna för kolupplag, transportanordningar,
kylvattenförsörjningen och byggnader måste bedömas från
fall till fall. Vid industriella kraftverk bliva dessa
kostnader dock i regel rätt små i förhållande till vad
fallet är vid t. e. stora kommunala kraftverk. Detta
beror på många orsaker: ofta friare val av lämplig
plats för kraftcentralen, i regel små anläggningar,
litet kolbehov, litet kylvattenbehov, förefintliga
transportanordningar och järnvägsanslutningar för
andra ändamål, förefintliga stora vattenledningar för
fabrikationen osv.

Industriella kondensationskraftanläggningar för
storlekar utöver 2 000 kW kosta 1 500 till 3 000
Fmk/kW främst beroende av storleken. Maskinella
installationen kostar ca 1 000 Fmk/kW.

<sp>Värmeförbrukningen.</sp>

Såsom redan i det föregående påpekats är för
närvarande icke så mycket att göra åt

<img 1>
Fig. 2. Värmeförluster och verkningsgrad för
ångpannor reducerade till aggregat om 100 kcal/h.
</img>

värmeförbrukningen vid 1/1-last. Strävandena böra inriktas på att
bringa driftresultaten i så nära överensstämmelse som
möjligt med "paradsiffrorna", dvs. 1/1-last resultaten.
Detta sker bäst genom att effektivt nedskära alla
tomgångsförluster. Utslagsgivande betydelse har detta i
synnerhet för alla enskiftesfabriker och spetskraftverk.

De gängse metoderna att bedöma ångpannors och
turbiners värmeekonomi med specifika måttenheter
-- pannorna bedömas med verkningsgradsbegreppet,
turbinerna med kcal/kWh -- äro emellertid föga
ägnade att giva en bild av värmeförbrukningen vid
belastningar, som närma sig tomgång, i det
verkningsgraden i detta gebit för alla maskiner närmar
sig noll-värdet, och specifika värmeförbrukningen ilar
mot oändligheten. Dessa måttenheter äro
användbara vid bedömande av enskild ångpanne- eller
turbinleverans och giva även en god bild av
anläggningens ekonomi vid fullast. De säga oss däremot
intet om tomgångarna och äro synnerligen olämpliga
för en analys av hela värmeförbrukningsförloppet
från 0 till 1/1-last.

Måhända kan därför en hos oss i Finland använd
metod att jämföra pannors, turbiners och
värmekraftverks bränsleekonomi över hela
belastningsområdet påräkna ett visst intresse.

<i>Ångpanneförluster.</i> För att möjliggöra en exakt
jämförelse emellan pannförluster resp.
verkningsgrader för pannor av olika typ, storlek, specifik
belastning osv. samt för att exakt matematiskt
behandla pannförlusternas storlek, har bestämts de
absoluta förlusternas storlek hos ifrågavarande
pannor, reducerade till enhetsstorlek. Med enhetspanna
förstås den panna, som vid normal belastning kan
alstra 100 kcal/h.

Den normala belastningen antages vara:

vid en sektionalpanna av äldre typ (låg eldstad,
liten strålningsyta) 30 kg/m<sup>2</sup> eldyta och timme
normalånga (639 kcal/kg);

vid en högeffektpanna 50 kg/m<sup>2</sup> eldyta och timme.

I fig. 2 finnas uppritade karakteristiska förlust-
och verkningsgradskurvor för tvenne vanligast
förekommande panntyper.

Kurvan 1 angiver förlustsiffrorna för Finlands
bästa pannor (Helsingfors elektricitetsverk).
Observera den låga tomgångsförlusten 1 %, samt att
verkningsgraden är 80 % redan från 7 % belastning,
motsvarande turbinens tomgångsförbrukning.

<i>Ångturbinernas värmeförbrukning.</i> För att
erhålla värden, som tillåta en direkt jämförelse av
olika stora turbiner, hava dessa likaså tänkts
reducerade till enhetsturbiner à 1 kW.

Fig. 3 innehåller en sammanställning av typiska
turbiner från vårt land. Kurvorna äro uppgjorda
inkl. hjälpmaskineriernas värmeförbrukning.

Värmeförbrukningen per kWh utgör t. e. vid 10 %
belastningsfaktor

1. 250 / 0,<sub>1</sub> + 2 920 = 2 500 + 2 920 = 5 420 kcal/kWh,
2. 200 / 0,<sub>1</sub> + 3 000 = 2 000 + 3 000 = 5 000 kcal/kWh,
3. 133 / 0,<sub>1</sub> + 3 000 = 1 330 + 3 000 = 4 330 kcal/kWh,

Av siffrorna i kolumn 3 framgår betydelse av låg
tomgångsångförbrukning för spetsbelastningsdrift och
reservhållning.

<img 1>
Fig. 3. Värmeförbrukningen för några typiska
turbiner reducerade till 1 kW nettoeffekt.
</img>

Vid en jämförelse av siffrorna i kolumnerna 1 och
2 framgår den stora betydelse matarvattenförvärmningen
har. Dessa turbiner, som båda äro
konstruerade för god verkningsgrad vid hög last, hava
praktiskt taget samma värmeförbrukning, trots
trycket för turbin nr 2 är 19 atö och temperaturen
325°C mot resp. 12 atö och 300°C vid turbin 1.

<i>Resulterande värmeförbrukning.</i> Med ledning av
de förenämnda turbin- och pannkurvorna kan nu

<img 1>
Fig. 4. Resulterande värmeförbrukning för en
anläggning bestående av: turbin enl. fig. 3;1,
2 st. pannor enl. fig. 2;1.
</img>

den resulterande värmeförbrukningskurvan för
turbin och panna med lätthet grafiskt uppritas för
drift i fortvarighetstillstånd.

Pannornas stilleståndsförluster -- upp eldningsförluster
-- äro däremot beroende av driftens art och
borde fastställas från fall till fall. Gränserna för
stilleståndsförlusternas storlek veta vi dock.

Stilleståndsförlusterna äro noll, om pannorna gå
med jämn belastning dygnet om.

Stilleståndsförlusterna äro störst, om energibehovet
per dygn tankes alstrat så, att anläggningen
drives med maximallast så många timmar, som
erfordras för att alstra hela dygnsenergibehovet, och i
tomgång de återstående timmarna. Ytterligare
förutsattes, att Stilleståndsförlusterna tidlöst inmatas i
pannornas mur verk, så att detta omedelbart
antager maximala temperaturer (normalt åtgår härtill
4--8 tim.).

Den resulterande värmeförbrukningen har enligt
dessa principer (Stilleståndsförlusterna enl. punkt 2)
uppritats i fig. 4. Bemärkas bör att pannorna hava
speciellt låga tomgångar och stilleståndsförluster,
varför resultaten icke äro allmängiltiga.

Panntrycket 12 åto, ångtemp. 300°C, kylvattentemp.
5° C, matarvattenförvärmning 70° C.
Turbinens värmeförbrukning se fig. 3, linje 1.
Ångpannornas förluster se fig. 2, linje 1.

Den resulterande tomgångsbränsleförbrukningen
blir enligt diagrammet <i>340 kcal/h.</i>

Tillskottskaloriförbrukningen utgör enligt
diagrammet <i>3 300 kcal/kWh.</i>

Vid en belastningsfaktor av 34 %
(utnyttjningstid 3 000 t) blir den resulterande
värmeförbrukningen:
340 / 0,34 + 3 300 = 1 000 + 3 300 = <i>4 300 kcal/kWh.</i>

För att ytterligare framhäva panntomgångarnas
och stilleståndsförlusternas utslagsgivande betydelse

<img 1>
Fig. 5. Resulterande värmeförbrukning för en
anläggning bestående av: turbin enl. fig. 3; 1. Pannor
(1700 m<sup>2</sup> eldyta) fig. 2;2.
</img>

för en kraftanläggnings värmeförbrukning, speciellt
vid liten belastningsfaktor, har i fig. 5 uppritats den
resulterande värmeförbrukningen för samma turbin
som ovan, men med pannor av äldre typ, fig. 2;2.

Den resulterande värmeförbrukningsekvationen är:
650 kcal/h per kW + 3 550 kcal/kWh, eller vid en
belastningsfaktor av 34 % 650 / 0,34 + 3 550 = 1 900 +
+ 3 550 = 5 450 kcal/kWh. (Ökningen utgör således
27 % mot det tidigare erhållna värdet 4300 kcal/kWh.)

Genom att beakta även stillestånds- och uppeldningsförlusterna
vid värmeförbrukningsekvationernas
uppgörande, minskas det erforderliga driftpåslagets
storlek avsevärt och omfattar i huvudsak blott
sådana faktorer (nedsmutsning, oförbränt kol i askan),
som genom sträng driftkontroll kunna hållas inom
rätt låga gränser. Om vi betänka, att nedsmutsningen
av pannan ger sig tillkänna genom höjning
av rökgastemperatur, varvid en höjning av ca 20°
motsvarar ca 1 % lägre verkningsgrad, så inses att
påslaget vid en någorlunda väl skött anläggning
håller sig inom rätt snäva gränser. Vid turbinen är
förhållandet ungefär likartat, i det dessa äro
underkastade kontroll genom kondensatmätning. Vid
kalkylerna bör naturligtvis räknas med de tryck och
temperaturer, som kunna påräknas i årsmedeltal,
varför något påslag härför icke behöver göras.

<i>Tillämpning av metoden för analys av
värmeförbrukningsekvationens förändring vid förändrade
ångförhållanden.</i> Kraftverket Schulau (A. E. G. Das
Kraftverk nr 3, 1931, sid. 56, bilaga till AEG-Mitteilungen
nr 11, 1931) uppvisade enligt

driftstatistiken för år 1929 en värmeförbrukning per nyttigt
avgiven effekt (inkl. bimaskiner) av 4 050 kcal/kWh
vid en utnyttjningsfaktor av 0,26. Ångförhållanden:
<i>p</i><sub>1</sub> = 26 atö, <i>t</i><sub>1</sub> = 390°, matarvattenförvärmaren i två
steg till 110°.

En undersökning av bränslestatistiken giver en
värmeförbrukningsekvation av 290 kcal/h per kW +
+ 2 930 kcal/kWh.

Vi skola undersöka huru den i det föregående
härledda bränsleförbrukningsekvationen enligt fig. 4
förändras, om panntrycket höjes från 12 atö till 26
åto, ångtemperaturen från 300° till 350° (årsmedel),
matarvattenförvärmningen från 70° till 110° samt
turbintomgången sänkes från det exceptionellt höga
värdet 250 kcal/h till normalvärdet 200 kcal/h (6,0 %).

Nedgången i tillskottsvärmeförbrukningen blir:
<table>
<td>på grund av tryckförhöjningen . . . <td>7 %
<td>på grund av temperaturförhöjningen . . . <td>3,5 %
<td>på grund av ökad matarvattenförvärmning . . . <td>2,0 %
</table>Total besparing 1,00 -- 0,93, X 0,965 X 0,98 = 1,00 --
-- 0,88 = 12 %.

Turbinens tillskottsvärmeförbrukning var tidigare
2 920 kcal/kWh, nedgång således 0,12 X 2 920 = 350
kcal/kWh. Tomgången minskas från 250 till 200
eller = 50 kcal/h. Totala anläggningens
värmeförbrukningsekvation utgjorde tidigare 340 kcal/h +
+ 3 300 kcal/kWh.

Den nya ekvationen för de ändrade ångförhållandena blir:
<table>
<td r>340 kcal/h  <td r>+ 3 300 kcal/kWh
<td r>-- 50 kcal/h <td r>-- 350 kcal/kWh
</table>

Resultat 290 kcal/h + 2 950 kcal/kWh eller så gott
som identiskt detsamma, som ur driftresultaten
uträknats för kraftverket Schulau. <tab><tab>(Forts.)

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab>Stockholm den 5 juni 1932.
Den ekonomiska utvecklingen i olika länder befinner
sig i vitt skilda faser av konjunkturcykeln. En blick
på händelseförloppet i U. S. A. alltsedan den stora
börskraschen i oktober 1929 erbjuder ett stort intresse.
Åtminstone i viss utsträckning måste det ekonomiska
skeendet där indicera, vad vi med största sannolikhet
ha att vänta, därest icke, alla tecken till trots, en
mycket snabb förändring till det bättre inträffar i
U. S. A. och som en följd därav i den övriga världen.
Uppskrämda av börskraschen vidtogo de amerikanska
bankerna överlag alla åtgärder för att skaffa sig en
likvid ställning. Man försåg sig med lätt realiserbara
obligationer för att kunna möta en eventuell rusning
från insättarna, För den skull upphörde man att ge
nya krediter och drog in de utestående, i den mån så
var möjligt. Denna likviditetspsykos fick på grund av
det amerikanska bankväsendets starka decentralisation
synnerligen svåra verkningar och bidrog i högsta grad
till det snabba prisfallet, och därmed till stagnationen
inom näringslivets alla områden. På ett relativt tidigt
stadium framhöllo de teoretiska ekonomerna, att denna
de privata bankernas restriktiva kreditpolitik måste få
katastrofala följder. Även Federal Reserve Board --
ledningen för U. S. A:s centralbanksorganisation -- kom
på en relativt tidig tidpunkt till insikt om nödvändigheten
av att genom en mera generös kreditgivning
stoppa prisfallet. Man företog de för en dylik
konjunktursituation typiska sänkningarna av diskontot.
Detta ledde dock icke till några stegrade kreditanspråk
från affärsbankernas sida eller lättnad för näringslivet.
Bankerna voro nämligen under intryck av det allmänna
svåra ekonomiska läget och de talrika
bankfallisemangen allt för starkt gripna av nyssnämnda
likviditetspsykos. Denna i och för sig mycket naturliga men
ur det amerikanska folkhushållets och världshushållets
synpunkt olyckliga inställning förtog så gott som helt
verkan av F. R. B:s åtgärder. Under lågkonjunkturens
fortsatta utveckling kom också den stora mängden av
affärsbanker på det klara med att de genom sin starkt
restriktiva kreditpolitik bundo ris åt sin egen rygg. De
stimulerade till prisfall, och detta ryckte undan
grunden för räntabiliteten å de engagements, som de redan
lågo inne med. Denna insikt om nödvändigheten av
att genom ökad kreditgivning stoppa prisnivåns
nedåtgående rörelse kom dock för sent. Likviditetspsykosen
hade spritt sig till övriga produktionsföretag,
som alla vidtogo erfoderliga åtgärder för att skaffa så
riklig tillgång på kassamedel som möjligt. Alla
företag med solid ställning reducerade eller begränsade sitt
kreditbehov i görligaste mån. Det blev på så sätt
tekniskt omöjligt att få ut mera kredit i marknaden.
Sedan dess ha de amerikanska statsmakterna försökt
att trots dessa på psykologisk grund vilande
svårigheter på olika sätt stimulera kreditefterfrågan från
kreditvärdiga företag. En åtgärd i detta syfte är
stödet åt svaga banker genom Reconstruction Finance
Corp. och denna har lett till det mycket påtagliga
resultatet, att bankfallisemangen praktiskt taget
upphört. En annan är att Reservebankerna sedan cirka
två månader tillbaka genom köp av statspapper på
sammanlagt $ 650 à 700 mill. sökt bringa mera
rörelsemedel i marknaden men dock misslyckats. Bankerna ha
sålt sina innehav av dylika papper, men de
kommersiella krediterna ha fortsatt att krympa samman. I
stället har bankernas rediskontering avsevärt
reducerats och deras tillgodohavanden hos Reservebankerna
-- de i centralbanksystemet ingående bankerna --
betydligt ökats. Det enda hittills synliga resultatet är
alltså att bankernas likviditet stärkts. Detta kan dock
tydligen komma att leda till att en relativt snabb
förbättring av situationen kan inträffa, sedan väl
bottenpunkten passerats. De konjunkturutvecklingen nu
bestämmande faktorerna torde, vad U. S. A. beträffar,
väsentligen vara av psykologisk natur och därför av i
hög grad irrationell karaktär. På sista tiden har en
nära samverkan mellan centralbankerna, Financial
Reconstruction Corp. och affärsbankerna å ena sidan samt
de större produktionsföretagen och de kommunala
myndigheterna över hela landet å andra arrangerats i avsikt
att mera direkt stimulera till ökad företagsamhet.
Samtidigt har nyssnämnda statliga finansföretags
kapitalresurser kraftigt förstärkts och verksamhetsfältet för
detsamma utvidgats att omfatta kreditgivning även till
andra privata företag än järnvägar och banker.

I Europa synes Frankrike endast ha hunnit till den
fas i konjunkturutvecklingen, som kännetecknas av
bankernas starkt markerade strävan till högsta möjliga
likvididet, vilken för detta lands del i stor utsträckning
visar sig i bankernas stora guldbehållningar.
Tysklands situation torde vara relativt lik U. S. A:s om än
icke den tillgängliga statistiken talar om lika kraftig
reducering av produktionen. Det starka statsingripandet
ger hela det tyska näringslivet dess specifika prägel.
Vad den närmaste tiden kan komma att medföra för
förändringar i detta avseende är ännu ovisst men
ytterligare statsingripanden synas sannolika, övriga
industriländer på kontinenten äro stadda på rask
marsch mot samma punkt i konjunkturkurvan, som
U. S. A. befinner sig i. Den "eftersläpning", som så
gott som alla europeiska länder tidigare visat gentemot


den amerikanska konjunkturen är nu på god väg att helt
försvinna. Orsaken härtill är främst de handelspolitiska
åtgärder, som den s. k. förtroendekrisen framkallat i
hela Europa och flertalet utomeuropeiska länder. Vårt
land har länge intagit en gynnsammare ställning än det
övriga Europa undantagandes Frankrike, men
Kreuger-kraschen har snabbt förflyttat oss fram till en fas i
konjunkturutvecklingen, som vi annars sannolikt skulle
ha nått först långt senare. Genom de mycket stora
förluster, som bankerna över lag gjort och framför allt
vissa av de medelstora provinsbankerna, ha dessa för
undvikande av varje risk för sin likvididet börjat föra
en synnerligen restriktiv kreditpolitik, som måste komma
att mycket oförmånligt påverka aktiviteten inom
näringslivet. I ögonon fallande är den kraftiga stegringen av
bankernas girotillgodohavande i Riksbanken som
närmar sig 100 mill kr. Bankerna hålla alltså detta belopp
innestående utan någon räntegottgörelse endast för att
täcka eventuellt hastigt uppkommande krav på
kassamedel. Man har anledning att förmoda, att bankerna
genom den känsla av större trygghet, som riksdagens
beviljande av stödkrediten å 30 mill. kr. medför för
såväl bankerna som insättarna, skola undgå att förbli
fångna i den "likviditetspsykos", som otvivelaktigt varit
för handen. Man kan sålunda hoppas, att den kommer
att försvinna utan att den behöver omvandlas i en
liknande psykos hos bankernas kundkrets, sedan väl
bankerna övervunnit sin. Riksbankens kreditpolitik
kommer givetvis att bli av avgörande betydelse för den
närmaste tidens ekonomiska utveckling här i landet.
Det är att hoppas, att denna politik blir sådan, att den
är ägnad att motverka, att vi glida in i samma tröstlösa
situation som U. S. A. befinner sig i. Finansministerns
handhavande av de svåra uppgifter som hittills av
omständigheterna lagts i hans händer, visar, att han
anlitar goda krafter för lösande av de invecklade
problemen, ökningen av sedelutgivningsrätten antyder, att
man icke ämnar låta de ekonomiska krafterna spela fritt
utan i varje fall söka behärska dem. Det lider intet
tvivel om att den nuvarande situationen är ytterligt
ömtålig och av avgörande betydelse för den fortsatta
konjunkturutvecklingen här i landet. De handelspolitiska
åtgärderna i våra viktigaste avsättningsländer
bereda oss utomordentliga svårigheter, som vi själva
kunna göra ytterst ringa för att övervinna. Det ligger
därför makt uppå, att å andra områden göra allt som
göras kan för att produktionsapparaten skall fungera
utan allt för stark friktion.

Handelskriget jorden runt visar en alltjämt ökad
aktivitet, och under intrycket av detta har även vårt
land måst vidtaga beredskapsåtgärder. Ännu är det
svårt att överblicka, vilka slutliga konsekvenser för vår
handelsbalans denna'utveckling kommer att få. De fyra
första månaderna av innevarande år har medfört en
reducering av vår export gentemot samma tid
föregående år på 32,1 mill. kr. till 260,3 mill. kr., medan
importen samtidigt sjunkit från kr. 446,5 till 379,1 mill.
eller med 67,4 mill. Procentuellt uttryckt är nedgången
respektive 11 och 15 %. Prisindexen för importvarorna
ha enligt Sv. Handelsbankens beräkning stigit från 80
till 93 sedan september i fjol, då vi övergåvo
guldmyntfoten, medan index för exportvaror endast stigit från
111 till 112. Det föreliggande materialet är alltför litet
omfattande och labiliteten inom handelspolitiken ännu
för stor, för att man i dessa siffror skulle kunna finna
någon ledning för bedömande av utsikterna för vår
utrikeshandel under den närmaste tiden.

I ögonen fallande är den betydande minskningen av
vår verkstadsindustris export. Värdet av denna utgjorde
för de nämnda fyra månaderna 33,3 mill. kr. mot 46,3
under samma tid i fjol. Svårast drabbad är telefonindustrien;
dennas utförselsiffra för april var 0,43 mill.
kr. mot 1,52 mill. för april i fjol; motsvarande siffror
för separator industrien voro resp. 0,56 och 0,99 mill. samt
för förbränningsmotorer 0,50 och 0,97 mill. Kullager
visar en siffra, 2,35 mill., som är den högsta i år och
endast överträffats under fjolåret av de för månaderna
juli och september; medelsiffran för årets fyra första
månader är högre än den för samma tid i fjol.

Medan sålunda läget här hemma f. n. är
utomordentligt ovisst och stor risk föreligger för en stark
förändring till det sämre, kan man ej heller skönja något
tecken till förbättring i U. S. A. För de viktigaste
produktionsgrenarna äro de sista siffrorna de ogynnsammaste.
Federal Reserve Boards produktionsindex visar
för april den lägsta siffran hittills sedan konjunkturomslaget
eller 64 mot 68 för mars och 88 för april i
fjol. Medan råvaruframställningen under årets fyra
första månader hållit sig tämligen väl uppe, har
däremot industriens sysselsättning visat en kontinuerlig
minskning sedan årets början. Stålindustriens
produktionskapacitet utnyttjas enligt senaste rapport endast
till 23 % eller till mindre del än någonsin hittills, sedan
konjunkturen vände. Ståltrustens orderreserv är den
lägsta under senare år. Aprilsiffroriia för den egentliga
byggnadsindustrien är likaså sämre än för mars.
Bilindustrien visar praktiskt taget icke någon
säsongsförbättring; tillverkningen under april var 138 000 bilar
mot 119 000 i januari och 337 000 under april i fjol.
Även textil- och konfektionsindustrien, som förut lyckats
hålla uppe produktionskvantiteterna tämligen väl, ha
enligt de sista statistiska uppgifterna måst företaga
betydande nedskärningar av tillverkningen. Under
intrycket av produktionsminskningen har kursfallet på
New Yorkbörsen fortsatt, och kurserna i slutet av maj
betyda genomgående bottenrekord. Kursnivån ultimo
maj var dryga 55 % lägre än den vid årets början.
<tab><tab><tab><tab><tab><tab><tab><i>Filip Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Nya professorer.</b> K. m:t har deri 3 juni utnämnt
och förordnat docenten vid universitetet i Uppsala, fil.
dr Harald Norinder att från och med den 1 juli 1932
vara innehavare av B. John F. och Svea Anderssons
professur i elektricitetslära med särskild hänsyn till
elektriska urladdningar. Med professuren följer, som
bekant, föreståndareskapet för institutet för
högspänningsforskning vid Uppsala universitet. -- K. m:t
har samma dag utnämnt och förordnat notarien i
väg- och vattenbyggnadsstyrelsen, kaptenen i väg- och
vattenbyggnadskåren, civilingenjör Hugo Nikalaus Pallin att
vid tekniska högskolan var professor i vägbyggnad och
kommunikationsteknik.

<b>Tekniska högskolans årsredogörelse</b> avseende
budgetåret 1930/1931, har i dagarna utgivits av
kollegienämnden. Högskolans inkomster uppgingo till 1 760 818
kr., därav statsanslag 1 352 975 kr. Kapitalbehållningen
vid budgetårets utgång uppgick till 2 011 315 kr., därav
fonder 1 832 579 kr.

Under året tillsattes fem professurer, nämligen i
beskrivande geometri, matematik och mekanik, mineralogi
och geologi, järnets metallurgi och arkitektur. Styrelsen
förordnade 2 docenter, och kollegienämnden antog 105
assistenter. Under året ägde en disputation för
teknologie doktorsgraden rum.

Biblioteket, som under året inflyttade i ny byggnad,
hade den största hittills uppnådda besöks- och
lånefrekvensen, nämligen 10 300 besökande och 32 700 boklån
mot endast 9 000 besökande och 25 800 boklån under
budgetåret 1929/1930.

<b>Gruvmätartaxan.</b> Kommerskollegium har i skrivelse
till k. m:t hemställt om upphävande snarast av taxan
på arvode för gruvmätningar och gruvkartors
upprättande, kompletterande och kopierande utan att ersättas
med nya bestämmelser i ämnet. I enlighet med den nu
gällande taxan, som fastställdes 1885, åtnjuter
gruvmätare, om ej annat avtalats mellan honom och
gruvägaren, ett arvode av 12 kr. för varje påbörjad
arbetsdag om 8 timmar samt därtill rese- och
traktamentsersättning. Kommerskollegium påpekar bl. a., att taxan
på grund av penningvärdets sjunkande numera icke ger
tillräcklig ersättning, så att sannolikt icke någon
gruvmätare utom bergsstaten skulle vilja åtaga sig ett
arbete efter denna taxa. Erfarenheten har vidare visat,
att underlåtenheten att tillämpa nu gällande taxa ej
medfört några olägenheter.

<b>Skarpa ljuskopior utan tusch.</b> Det har alltid varit
en omständlig procedur att kopiera en ritning, i all
synnerhet om originalet måste ritas två gånger, först med
blyerts och sedan med tusch. I dagarna har emellertid
en ny sorts ritpenna förts i marknaden, vilken penna
uppgives skola kunna användas i stället för tusch för
framställning av ritningar, avsedda för direkt
ljuskopiering på ozalid-, safir- eller liknande papper. Pennan,
som kallas "Mars-Lumograph", framställes i 11 olika
hårdhetsgrader, varav de två mjukaste användas till
skuggning, förtoningar, skraffering etc. och därför lämpa
sig till ritning av byggnadsexteriörer, modellritningar
o. d. övriga hårdhetsgrader överensstämma med de för
vanliga ritpennor använda. Pennan kan dessutom
användas som vanliga skriv-, rit- och stenografipennor.

Att döma av prov å ozalidkopior, framställda efter
ritningar, som utförts med nämnda penna, synes denna
kunna användas till att åstadkomma ritningar, som
ifråga om skärpa och jämnhet icke väsentligt skilja sig
från vanliga tuschritningar.

<b>Skydd mot radiostörningar från högfrekvensapparater.</b>
Samarbetsdelegationen mot radiostörningar har
i dagarna utgivit sitt meddelande nr 3, avseende
anvisningar rörande skydd mot radiostörningar från
högfrekvensapparater. Dessa höra till rundradions svåraste
störningskällor. Såväl diatermiapparater som apparater
för s. k. violetta strålar ge i rundradiomottagare i
grannskapet upphov till störningar, som oftast omöjliggöra
avlyssningen. Störningar från diatermiapparaterna ge
sig tillkänna som ett jämnt fräsande ljud, medan
apparaterna för ultravioletta strålar dessutom ge upphov till
knastrande och smattrande ljud, härrörande från
avbrytaren samt från enstaka starka gnisturladdningar.
Störningarna fortplantas i regel såväl genom det
belysningsnät, till vilket de terapeutiska apparaterna äro
anslutna, som genom direkt strålning från apparaterna
eller deras tillbehör eller från den behandlade patienten.
Störningsintensiteten sammanhänger med mottagningsvåglängden,
beroende på att den högfrekvens som
apparaterna alstra äger en viss resonansvåglängd, vilken för
diatermiapparater ligger vid 500--600 m, vid apparater
för violetta strålar vid 1 200--2 000 m.

Störningsskyddet vid diatermiapparater bör bestå
dels av dämpspolar i tilledningarna från nätet till
apparaten, dels av en skärmande bur eller ett elektriskt
skärmat rum för behandlingen. Som störningsskydd
vid apparater för ultravioletta strålar rekommenderas
dels lämpspolar i tilledningarna och mellan dessa spolar
och apparaten en dubbelkondensator, vars mittpunkt
förbindes med ett metalliskt handtag, som omfattas av
patientens hand, medan behandlingen pågår.

Anvisningarna, som kunna rekvireras från
telegrafstyrelsens radiobyrå eller från Svenska
elektricitetsverksföreningen, betinga ett pris av 20 öre.

<b>Internationell planläggning av allmänna arbeten.</b>
Som Teknisk tidskrift tidigare meddelat, har folkförbundet
tillsatt en undersökningskommitté för
granskning av förslag till allmänna arbeten av nationell eller
internationell omfattning. Vid sitt första sammanträde
i Geneve den 14--15 oktober 1931 föranstaltade
kommittén om en cirkulärskrivelse till regeringarna med
anhållan att delgiva nationernas förbunds
generalsekreterare framlagda positiva förslag avseende
tekniska förbättringar och motverkandet av arbetslösheten.

Vid ett andra sammanträde i Paris den 30 mars--2
april 1932 har kommittén förehaft till granskning ett
tjugotal arbetsplaner, vilka förut i detalj genomgåtts av
enskilda medlemmar.

Kommittén uppställde till en början vissa principer
till ledning för granskningsarbetet. Den enades om tre
huvudgrunder, efter vilka urval skulle ske: 1) planens
värde ur synpunkten av arbetslöshetens bekämpande,
dvs. i vilken utsträckning den kunde anses bereda
arbete åt ett större antal arbetare för en längre tid
såväl på arbetsplatsen själv som i de företag, som hade
att leverera material; 2) frågan om arbetets produktiva
karaktär, varmed dock icke skulle avses att arbetet i
förväg måste visas vara fullt räntabelt; 3) arbetets
internationella betydelse, vilken betydelse kunde tänkas
vara växlande alltefter omständigheterna och bero av
direkt samverkan mellan olika länder, beredandet av
lättnader för internationella handeln eller andra former
av internationell samverkan.

Bland de planer, som av kommittén godkändes för
vidarebefordran till förbundsrådet, må följande
omnämnas:

En av <i>grekiska</i> regeringen framlagd plan till
reglering av vattentillförseln och bevattningen av
Saloniki- och Seres-slätterna utvaldes med hänsyn till dess nytta
ur synpunkten av flyktingars bosättning i dessa trakter.

Vidare utvaldes en av <i>lettländska</i> regeringen
framlagd plan till väg- och brobyggnader, detta på den grund
att planen, i trots av dess utpräglat nationella karaktär,
ansågs nyttig ur synpunkten av landets ekonomiska
utveckling och arbetslöshetens bekämpande.

Ytterligare godkändes en del av <i>polska</i> regeringen
framlagda förslag till vattenledning och dränering
ävensom till järnvägs- och vägbyggnader. Planerna till
skyndsam utbyggnad av järnvägsstationerna i Warszawa
och Kraköw, elektrifiering av den underjordiska
järnvägen i Warszawa m. m. ansågos vara av särskilt
intresse, emedan härigenom arbetslösheten kunde
nedbringas i viktigare stadscentra.

Bland de av <i>jugoslaviska</i> regeringen framlagda
planerna godkändes en plan till vägbyggnad parallellt med
de ungerska och rumäniska gränserna från österikiska
gränsen (i riktning München) mot den grekiska gränsen
(i riktning Saloniki) med vissa förgreningar till
huvudstäderna i angränsande länder. Förslag till hydrauliska
arbeten i Skutarisjön, Bojânafloden, det nedre loppet av
Drin och Kirifloden godkändes med vissa reservationer
liksom ock plan till järnvägsbyggnad med bro över
Donau, varigenom järnvägsförbindelsen mellan Belgrad
och Bukarest i avsevärd mån skulle kunna förkortas.

Bland de planer, ifråga om vilka kommittén
ajournerade sitt beslut och beslöt inhämta kompletterande
upplysningar, märkas en av <i>rumänska</i> regeringen
framlagd plan till vägbyggnader och vissa av <i>bulgariska</i>
regeringen föreslagna hydrauliska arbeten.

<b>Instruktionskurser för bergsprängare.</b>
Olycksfallsstatistiken visar, att de flesta av sprängämnen orsakade
olyckor bero på bristande kännedom om sprängämnenas
och tändmedlens egenskaper och rätta användning eller
på att givna föreskrifter icke följas.

På anmodan av statens inspektör för explosiva varor
och i samråd med socialstyrelsen, riksförsäkringsanstalten
och statens arbetslöshetskommission har


Nitroglycerin a.-b. beslutat att vid sina fabriker i Gyttorp
anordna särskilda kurser för bergsprängare. Den första
kursen börjar måndagen den 11 juli och beräknas taga
en tid av 3 à 4 dagar i anspråk. Om så visar sig
erforderligt, anordnas en andra kurs med början
måndagen den 18 juli.

Kurserna omfatta dels föreläsningar angående bl. a.
sprängämnenas och tändmedlens egenskaper och
användning, sprängningsarbetets utförande, särskilt med
hänsyn till förebyggande av olycksfall, gällande
författningar om innehav och transport av sprängämnen,
socialstyrelsens föreskrifter m. m., samt dels
demonstrationer av sprängämnenas och tändmedlens
egenskaper och deras undersökning, elektrisk tändning och
olika sprängningsarbeten.

Antalet deltagare i varje kurs har begränsats till 40
à 50. Kursen är öppen för varje bergsprängare i
statlig eller enskild tjänst eller för den som bedriver
självständig verksamhet. Anmälan om deltagande kan göras
antingen genom vederbörande arbetsgivare eller direkt
till Nitroglycerin a.-b., Stockholm 16, som vid förfrågan
meddelar närmare uppgifter om kursen.

<b>Kooperativa förbundets industriella verksamhet.</b>
Årsberättelsen över Kooperativa förbundets verksamhet
under 1931 lämnar bl. a. följande upplysningar angående
rörelsen vid förbundets produktionsföretag.

Försäljningsvärdet av varor försålda från K. F:s
egna produktionsföretag uppgick till 66,1 mill kr. mot
67,0 mill. kr. år 1930. Antalet inom produktionen
anställda utgjorde 2 216 mot 2 256 år 1930.

En del förarbeten till nya industrier hava under året
verkställts. Sålunda har tillverkning av kassaapparater
pågått i liten skala. Vågar, skärmaskiner och
kaffekvarnar, vilka apparater hittills så gott som uteslutande
importerats, ha av förbundet tillverkats eller beställts
inom landet. Förbundet har understött startandet av
inhemsk tillverkning av genomskinlig cellulosa. I
denna ingår samma råvara som i konstsilke. Detta
förhållande kan ge möjlighet till fortsatt verksamhet inom
branschen. Vid Lanna bruk i Örebro län har förbundet
finansierat upprättandet av en fabrik för tillverkning
på cement och för genomförande av vissa försök.
Fabriken är nu helt i förbundets händer. Tillverkningen
beräknas kunna igångsättas under innevarande sommar.

Vid margarinfabriken minskades tillverkningen under
året beroende på de sjunkande smörpriserna och därav
föranledd minskning i margarinkonsumtionen från 14,0
till 13,8 mill. kg. Personalbeståndet vid fabriken var
detsamma som under år 1930. Kvarnarnas
förmalningskapacitet utnyttjades i ungefär samma grad som under
år 1930. Sammanlagt framställdes 1 197 347 dt
produkter, därav 525 832 dt vetemjöl, 212 255 dt råg- och
samsikt samt 225 043 dt kli och fodermjöl. Vid kvarnarna
voro i medeltal under året 348 personer sysselsatta.
Skofabriken har haft jämn och praktiskt taget full
sysselsättning. Värdet av i parti försålda varor,
omfattande såväl eget som främmande fabrikat, uppgick
till 6,6 mill. kr. Vid årets slut sysselsatte fabriken 442
personer, därav butikspersonalen utgjorde 118.
Gummifabriken har haft god sysselsättning, och försäljningen
av dess huvudartiklar har ökats. Sålunda försåldes
1 690 000 par gummiskodon mot l 344 000 par år 1930
samt 46 555 bildäck, eller 12 937 flera än år 1930. Totala
antalet anställda var vid årets slut 924. Superfosfatfabriken,
som under årets tio första månader drivits av
Kooperativa superfosfat fabriks a.-b., utarrenderades
från den 1 november på fem år till Svenska
lantmännens riksförbund, vilket i sin tur överlåtit driften
till ett av de övriga fabrikerna i landet nybildat bolag.
Detta driver tillverkningen vid samtliga svenska
superfosfatfabriker, varigenom såväl produktions- som
framför allt frakt- och lagerkostnaderna kunnat nedbringas
avsevärt.

<b>Statsunderstöd åt hantverksmästare för utbildande
av lärlingar.</b> Kommerskollegium har tillkännagivit att
beviljande av statsunderstöd för utbildande av lärlingar
med utbildningstid från tidpunkt under budgetåret
1932/1933 kommer att äga rum vid fyra särskilda
tillfällen. Ansökningstiden utgår första gången den 30 juni
1932. De därpå följande ansökningstiderna utgå resp.
den 30 september 1932, den 31 december 1932 och den 31
mars 1933. Ansökning skall ingivas till kommerskollegium
och enligt formulär innehålla vissa uppgifter
angående sökandens verksamhet m. m. jämte en
kortfattad plan för bedrivande av lärlingens utbildning.

Vid ansökningen skall bifogas: 1) Åldersbetyg; 2)
Intyg att sökanden bedriver självständig verksamhet inom
det hantverksyrke ansökningen avser; 3) Intyg att
sökanden äger sådan yrkesskicklighet och i övrigt
sådana egenskaper, att han anses kunna bedriva lärlingars
utbildning med sådan framgång, att statsunderstöd
härför bör kunna ifrågakomma; 4) Skriftlig
överenskommelse (eventuellt bestyrkt avskrift därav) mellan
mästaren å ena sidan, samt lärlingen och hans målsman
ä andra sidan, angående lärlingens anställning, vilken
överenskommelse skall innehålla bland annat förpliktelse
för lärlingen att besöka för hans teoretiska yrkesutbildning
lämplig skola, därest sådan finnes å orten med
understöd av allmänna medel anordnad, ävensom
bestämmelse om, vilken av kontrahenterna skall bestrida
kostnaderna för skolmateriel och eventuella
skolavgifter; 5) Intyg angående lärlingens ålder, och
dessutom övriga handlingar, varigenom sökanden vill styrka
sin kompetens.

Det statsunderstödda utbildandet av lärlingar, som
avser treårig lärotid, står under tillsyn av
kommerskollegium med biträde av ombud för Sveriges
hantverksorganisation. Understödet uppgår till 400 kronor för
varje lärling och utbetalas med 125 kronor efter första
läroårets utgång, 100 kronor efter andra och 75 kronor
efter tredje läroårets utgång, varjämte återstående 100
kronor utbetalas, sedan styrkt blivit, att lärlingen genom
avlagt prov eller på annat sätt visat sig vara utlärd i yrket.

Ansökningsblanketter och formulär till lärlingskontrakt
tillhandahållas av kommerskollegium, Sveriges
hantverksorganisation och genom hantverksföreningarna
i orterna.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Tekniska föreningen i Härnösand</b> avhåller möte med
anledning av dess 25-åriga tillvaro onsdagen den 15 juni 1932
kl. 7 e. m. å S:t Petriordens restaurant. <sp>Program:</sp> 1)
Protokollsjustering. -- 2) Inval. -- 3) Andra ärenden. --
4) Föredrag av disp. <sp>Tage Hedborg:</sp> <i>Trävaruindustriens
utveckling särskilt inom Härnösandsdistriktet under
det senaste halvseklet.</i> -- 5) Supé och samkväm.
(Smörgåsbord med småvarmt, snaps, öl; efterrätt, sherry, kaffe,
dricks, kr. 6:50.)

<b>Tekniska föreningen i Gävle</b> anordnar utflykt till
Kvarnsveden och Falun lördagen den 18 juni 1932 med avfärd
från Gefle central med ordinarie tåg i abonnerad
andraklassvagn kl. 8,30 f. m.
</chapter>
<chapter name="TEKNISK TIDSKRIFT
HÄFT. 25 ÅRG. 62 18 JUNI 1932">
<h1>TEKNISK TIDSKRIFT</h1>
<h2>HÄFT. 25 ÅRG. 62 <tab>18 JUNI 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Ångkraft inom industriell drift i Finland, av diplomingenjör Harald Frilund. -- Notiser.
Tekniska föreningar. -- Sammanträden.

</chapter>
<chapter name="ÅNGKRAFT INOM INDUSTRIELL DRIFT I FINLAND.">
<h2>ÅNGKRAFT INOM INDUSTRIELL DRIFT I FINLAND.</h2>
<h3>Av diplomingenjör <sc>Harald Fridlund.</sc></h3>
<tab><tab><tab><tab><tab><tab><tab><tab>(Forts.)

<i>3. Mottryckskraftanläggningar.</i>
<sp>Värmeförbrukningen.</sp>

Mottryckskraftens värmeförbrukning har intet att
göra med turbinens verkningsgrad. Den är = 860
kcal/kWh + turbinens strålningsförluster +
tätningsångan + generatorförlusterna = ca 1 000 kcal/kWh
räknat i ånga eller 1 000/0,85 = 1 200 kcal/kWh
räknat i bränsle.

Mottrycksproblemet gäller alltid: huru stor
mottryckseffekt erhålles i medeltal per år? Vid val av
turbin gäller det främst att dimensionera turbinen
riktigt (lämplig turbinstorlek) samt att se till, att
årsmedelverkningsgraden är hög. Tomgångsångförbrukningen
spelar vid mottrycksturbiner oftast en
större roll än verkningsgraden vid full belastning.
Jakt efter fina paradsiffror vid fullast kan och har
faktiskt även resulterat i, att ingen mottryckskraft
erhållits.

I många hänseenden äro problemen vid vattenkraft-
och mottryckskraftanläggningar analoga. Vid båda
gäller det att taga ut så mycket energi som möjligt ur
den disponibla vatten- resp. ångmängden, dock utan
att överskrida den ekonomiska brytningspunkten. I
ena fallet gäller det att bestämma, huru långt det
lönar sig att gräva nedströms och dämma uppströms,
i andra fallet huru mycket mottrycket kan sänkas
(ökade torkytor, grövre ångledningar) och
begynnelse- dvs. panntrycket höjas. Uppgiften kan icke
lösas såsom ett minimiproblem dvs. genom att
bestämma, vid vilket panntryck (fallhöjd) medelkostnaden
per årligen uttagen kWh blir ett minimum. Det
gäller att bestämma kostnaden för tillskottskilowatterna
och att stanna vid ett sådant tryck, att effekttillskottet
icke kostar mera än annan tillbudsstående kraft.

<sp>Det ekonomiska panntrycket.</sp>

Måhända kan en grafisk metod att behandla
problemet påräkna ett visst intresse, emedan den giver
möjlighet att på ett överskådligt sätt analysera de
olika faktorernas inflytande på valet av panntrycket.

Uppgiften kan lämpligen uppdelas i tvenne
huvudproblem:

1) Fastställandet av den utnyttjningstid, som
erfordras för den mot tryckförhöjningen svarande
tillskottskraften, för att kostnaderna för tryckförhöjningen må
bliva täckta.

2) Fastställandet av erhållbar utnyttjningstid.

<i>Erforderlig utnyttjningstid för tillskottskraften.</i>
För att giva metoden en reel innebörd, räknas i det
följande med ett givet fall (Kymmene fabriker). Det
ekonomiska panntrycket skall väljas för en
centralpannanläggning för en fabrikskomplex bestående av
ett pappersbruk och en cellulosafabrik. Mottrycket
för pappersbruket är 1,75 åto och för cellulosafabriken
3,25 atö. Maximalt ångbehov (vinterspets) 117
ton/tim. Pannanläggningen skall bestå av 4 st.
enheter à ca 40 ton/tim. Maximalt effektbehov 10 000 kW.

I fig. 6 och 7 äro framställda tillskottskostnaderna
och tillskottseffekten vid förhöjt panntryck.

<i>Fig. 8, kvadrant I.</i> Kurvorna angiva
kapitalkostnader i året (15 % ränta och amortering) per 1 kW
netto tillskottseffekt i årsmedeltal. Observeras bör,
att denna kurva icke, såsom ofta sker, får beräknas
genom division av kapitalkostnaderna med effekten

(<i>A / kW</i>) utan genom division av tillskottskapitalkostnaden
med tillskottseffekten (<i>d A / d p : dkW / d p</i>)

Såsom i fig. 6 antytts, har en övergång till
smidda domar ansetts nödvändig vid 35 atm. Detta

<img 1>
Fig. 6. Ökning av totala anläggningskapitalet vid
förhöjt panntryck.
</img>

<img 1
Fig. 7. Ökning av mottryckseffektens årsmedelvärde
vid förhöjt panntryck. 10 000 kW avt.-mottrycksturbin.
</img>

betingar en merkostnad av 1,3 milj. fmk. Ränta och
amortering; på detta kapital måste fördelas på de
tillskotts kW, som erhållas vid tryck högre än 35 atm.
Ur diagrammet framgår, att, om trycket höjes över 35
atm, ett lägre tryck än ca 45 atm icke kan
ifrågakomma. Ju mindre prisskillnaden i framtiden kan
göras mellan olika tillverkningsmetoder, desto mera
kommer den högre kurvan att närma sig den lägre,
vilket innebär att det blir ekonomiskt möjligt att
använda smidda domar vid ett lägre tryck (35 atm).

<i>Fig. 8, kvadrant II.</i> Ur dessa kurvor framgår
bränslebesparingen i året per 1 kW tillskottseffekt.
Den maximala bränslebesparingen erhålles, om
spetskraften alstras med mottrycksturbin genom
utblåsning (linje 1). Högre strömpris för inköpt kraft kan
ju icke ifrågakomma, Besparingen kan beräknas till
5 550 kcal/kWh motsvarande 20,3 pi/kWh.

Den lägsta bränslebesparingen erhålles om till
förfogande står en parallellt med mottrycksturbinen
löpande kondensationsturbin. Här kan besparingen
beräknas till 2 300 kcal/kWh motsvarande 8,5 pi/kWh.

Besparingarna bliva grafiskt uttryckta i räta linjer,
som utgå från 0 eller från en konstant årsavgift per
kW, beroende på om man har att räkna med enbart
tillskottskostnader eller med dessa plus konstanta
kostnader.

Den erforderliga utnyttjningstiden för
tillskottseffekten kan nu bestämmas ur fig. 8 I och II
kvadranterna. Det torde vara skäl att här påpeka, att
de ökade kapitalkostnaderna på grund av
tryckförhöjningen och den ernådda bränslebesparingen per
kW ökad mottryckskraft intet hava med mottrycket
att göra. Den erforderliga utnyttjningstiden för
tillskottseffekten gäller således generellt oberoende av
mottrycket, alltså även för kondensationskraft.<footnote>Detta sakförhållande, som fortfarande tycks vara oklart
i vida tekniska kretsar, påvisades redan år 1924 av
civilingenjör <sc>V. Nordström</sc> i ett föredrag vid Föreningens för
kraft- och bränsleekonomi årsmöte (föreningens publikation nr 9).
</footnote>

<i>Nitade domar.</i> För att en övergång till 35 atö
panntryck skall kunna försvaras (giva 15 % ränta.
amortering och underhåll å tillskottskapitalet) måste
vi erhålla en utnyttjningstid för tillskottseffekten av
1 300 tim. per år, om ingen annan kraftkälla står till
förfogande än mottrycksturbinen, däemot 4 000
timmars utnyttjningstid å tillskottskraften, om vi hava
tillgång till en i drift varande kondensationsturbin.

<i>Smidda domar.</i> Vid övergång till en panntyp, som
förorsakar ett språngartat tillskott i kapital (i detta
fall 1,3 milj. fmk.), erfordras en utnyttjningstid av ca
4 000 tim. vid utblåsning och hela året vid tillgång
till kondensationskraft. Om däremot denna
övergång icke är språngartad, framgår av diagrammet,
att ett tryck av 35 till 55 atö kan ifrågakomma, om
utnyttjningstider av resp. ca 2 500 och 6 000 kunna
erhållas.

<i>Erhållbar utnyttjningstid.</i> Fig. 8 kvadranterna
III och IV. Här framställas effektbehovets varaktighet
och tillgången på mottryckseffekt. Ur dessa båda
diagram kan den erhållbara utnyttjningstiden vid
olika ångtryck avläsas.

Av kurvorna framgår, att, om 35 atö panntryck
väljes, man för tillskottskraften kan påräkna en
utnyttjningstid av högst ca 4 250 tim. (i själva verket
ännu mindre, emedan tillgång på mottryckseffekt icke
alltid är samtidig med effektbehovet). Förefinnes
kondensationsturbin, är således 35 atö det högsta
panntrycket, som ännu låter sig försvaras, dock
under förbehåll att nitade överpannor väljas.

Vid smidda pannor och med den enbart för
pappersbruket och cellulosafabriken nödiga effekten, kan
däremot de tidigare nämnda erforderliga utnyttjningstiderna
icke erhållas, varför dessa pannor endast
kunna ifrågakomma, om den ökade
mottrycksenergien kan utnyttjas på annat håll.

<img 1>
Fig. 8. Det ekonomiska panntrycket vid uttagning av
mottryckskraft för en cellulosafabrik och ett pappersbruk.
</img>


<i>Allmänna slutsatser i tryckfrågan.</i>

1:o. Att fastställa ett allmängiltigt högsta
panntryck är en omöjlighet. Detta måste från fall till fall
fastställas främst med hänsyn till olika panntyper.
För specialfall utförda beräkningar tyda dock på, att
för närvarande föga finnes att vinna genom en
höjning av trycket utöver 35 atö.

2:o. På grund av pannteknikens utveckling är att
förvänta en småningom skeende stegring av det
ekonomiska trycket.

3:o. Förutsättning för en stegring av det
ekonomiska panntrycket är, att en allt längre
utnyttjningstid på tillskottseffekten vid det förhöjda trycket
erhålles.

4:o. Att täcka ett pappersbruks eller en
cellulosafabriks spetskraftbehov med den genom förhöjt
panntryck erhållna tillskottseffekten är oekonomiskt.
Detta bör ske med kondensationsturbin, utblåsning
eller inköpt kraftström.

5:o. Ett högt panntryck är motiverat, om det gäller
att förse även andra industrier med kraft (sliperier)
än de värmekonsumerande, eller om man får in
mottryckskraften som ett komplement i den allmänna
kraftförsörjningen, så att hela mottrycksenergibeloppet
kan tillvaratagas, under det att den erforderliga
tillskottseffekten erhålles på annat håll.

<b>Ångkraftens betydelse i den industriella kraftdistributionen.</b>

<i>Allmänna synpunkter.</i>

Om förutsättningarna äro lika för vattenkraften
och ångkraften, har det visat sig, att för industriella
anläggningar vattenkraften så gott som
undantagslöst blivit den fördelaktigare. Dvs. det är de
industriella vattenkraftresurserna, som i första hand
utnyttjats.

Tack vare de stora framsteg, som gjorts inom
vattenkraftanläggningstekniken (kaplanturbinen, låg
tomgångs vattenförbrukning, jämn verkningsgrad, få
maskinaggregat även vid varierande vattentillgång,
ekonomisk utbyggnad även av låga fallhöjder), har
det vid anläggningar med kraftförbrukning på
alstringsplatsen visat sig, att med vattenkraftverk
kunnat erhållas så låga kraftkostnader, 4--8 pi/kWh,
att det icke alltid lönat sig att uttaga ens mottryckskraften.

Även vid fjärrkraftöverföring blir vattenkraften i
regeln billigare. Att överföra ångkraft lönar sig för
våra förhållanden blott för kraftbehov med
synnerligen kort utnyttjningstid.

Emellertid är denna uppställning, ångkraft kontra
vattenkraft under lika betingelser, sällan den riktiga
jämförelsebasen. Problemställningen är oftast
fjärröverförd vattenkraft jämförd med på
förbrukningsplatsen alstrad ångkraft. Ett sakförhållande, som
därtill ytterligare betungar fjärrkraftens
(vattenkraftens) konkurrensförmåga är, att flertalet industriella
anläggningar i varje händelse har behov av en
ångpanneanläggning för värmealstringsändamål, vilket
betyder, att ångkraftkontot (vid en jämförelse med
inköpt kraft) kan belastas blott med
tillskottskapitalkostnaderna och blott en del av
personalkostnaderna.

<i>De naturliga försäljningsområdena för vattenkraften,
mottryckskraften och kondensationskraften.</i>

De naturliga avsättningsområdena för ström från
kraftkällor av olika art äro i huvudsak beroende av
inbördesförhållandet emellan de fasta och löpande
kostnaderna för en viss kraftart samt
kraftanläggningarnas storlek.

Vattenkraften med så gott som enbart fasta
kostnader är speciellt ägnad för förbrukare med lång
utnyttjningstid. Detta sakförhållande blir ytterligare
betonat vid fjärrkraftöverföring på grund av ökade
kapitalkostnader. I den mån dygnsregleringsmöjligheter
finnas, äger en förskjutning rum mot
räntabilitet vid kortare utnyttjningstider. Billig
tillskottseffekt, begränsad vattenmängd.

Mottryckskraften har ävenså rätt höga fasta
kostnader (2 till 3 gånger så stor panneldyta erforderlig
per kW som för kondenseringskraft). Huru stor del
av pannanläggningen, som påföres kraftkontot, måste
avgöras från fall till fall. Kostnaderna för
rörledningar äro större. Däremot äro de löpande
kostnaderna små (ca 1/3 av kondensationskraftens).
Mottryckskraftens rätta område är därför de
värmeförbrukande 3-skiftesfabrikerna, cellulosa- och
pappersindustrierna, isynnerhet i kombination med sliperier
eller i samarbete med stora kraftnät, så att all
mottryckskraft kan tillgodogöras.

Kondensationskraften har i förhållande till de
föregående kraftkällorna de lägsta anläggningskostnaderna,
men de högsta löpande (bränslekostnader).
Denna kraftkällas främsta värde ligger därföre i att
den på ett lämpligt sätt kompletterar vattenkraften
och mottryckskraften och är således ägnad för
konsumenter med kort utnyttjningstid, för
spetsbelastning eller för reservändamål.

Kraftanläggningarnas storlek inverkar också på de
naturliga kraftförsörjningsområdena. Enligt
föregående synpunkter är vattenkraftens naturliga
användningsområde 3-skiftesfabrikerna och
kondensationskraftens 1-skiftesfabrikerna, Denna uppdelning
angiver de olika kraftarternas konkurrenskraftigaste
områden. Vattenkraften (fjärrkraften) kan dock
med fördel taga upp konkurrensen med
kondensationskraften på den senares eget område,
1-skiftesfabrikerna, om det gäller mindre effektbelopp upp
till 1 000--2 000 kW.

Vid stora ångkraftanläggningar, uppställda på
förbrukningsplatsen, kan man å andra sidan nå så låga
kraftkostnader även vid 3-skiftesdrift, att det kan
bliva svårt att underskrida dem vid en
fjärrkraftöverföring från mindre vattenkraftverk.

Följande sammanfattning kan göras beträffande
kraftförsörjningsområdena för olika slags kraft.

Mottryckskraften kommer till sin rätt vid
värmeförbrukande 3-skiftes industrier. Vid
1-skiftesfabriker (t. e. flertalet textilfabriker) lönar det sig i
allmänhet icke att offra mycket kapital på
uttagandet av mottryckskraft.

Vattenkraften (fjärrkraft) är på sin plats för alla
3-skiftesfabriker med undantag av ovanstående
värmeförbrukande industrier och för samtliga
l-skiftesfabriker upp till 1 000--2 000 kW.

Kondensationskraften är lämpligast som
utjäm-nirigskraft och spetskraft i parallelldrift med
mottrycks- och vattenkraftanläggningar. Den kan även

<i>Industriens energibehov i Finland 1928.</i>
<table>
<td><td c>Vattenkraft<td c><td c>Ångkraft<td c><td c><td c><td c>Olja och gasmotor<td c><td c>Summa<td c>
<td><td c><td c><td c>Kondensation<td c><td c>Mottryck<td c><td c><td c><td c>
<td><sp>Industrigren</sp><td c>milj. kWh<td c>%<td c>milj. kWh<td c>%<td c>milj. kWh<td c>%<td c>milj. kWh<td c>%<td c>milj. kWh<td c>%
<td><i>Traförädlings- och trävaruindustrier:</i><td c><td c><td c><td c><td c><td c><td c><td c><td c><td c>
<td>Cellulosafabriker . . . <td c>33,0<td c>27<td c>21,0<td c>17<td c>68,0<td c>56<td c>--<td c>--<td c>122,0<td c>10
<td>Pappersbruk ocli pappersförädlinffsfabriker . . . <td c>95,0<td c>70<td c>14,0<td c>10<td c>27,8<td c>20<td c>--<td c>--<td c>136,8<td c>12
<td>Träsliperier och kartongfabriker . . . <td c>480,0<td c>92<td c>30,6<td c>6<td c>8,5<td c>2<td c>0,8<td c>0<td c>519,9<td c>44
<td>Sågar, hyvlerier, faner- och rullfabriker . . . <td c>34,1<td c>21<td c>120,0<td c>76<td c>1,2<td c>1<td c>2,7<td c>2<td c>158,0<td c>14
<td r 11r>----------------------------------------------------------------------------------------------------------------------------------
<td r>Summa<td c>642,1<td c>69<td c>185,6<td c>20<td c>105,5<td c>11<td c>3,5<td c>0<td c>936,7<td c>80

<td><i>Textilindustri</i> . . . <td c>37,0<td c>54<td c>27,0<td c>39<td c>4,5<td c>6<td c>0,5<td c>1<td c>69,0<td c>6
<td><i>Övriga industrier</i> . . . <td c>88,9<td c>55<td c>65,4<td c>40<td c>1,5<td c>1<td c>6,5<td c>4<td c>162,3<td c>14
<td r 11r>----------------------------------------------------------------------------------------------------------------------------------
<td r>Summa summarum<td c>768,0<td c>65<td c>278,0<td c>24<td c>111,5<td c>10<td c>10,5<td c>1<td c>1 168,0<td c>100
</table>
försvara sin plats vid större 1-skiftesfabriker och i
undantagsfall vid stora 3-skiftesfabriker.

<i>Statistiska data för industriernas i Finland
förbrukning av vatten- och ångkraft.</i>

Ur ovanstående tabell över industriens i Finland
energibehov år 1928 framgår, att totala
energibehovet utgjorde ca 1 200 mill. kWh, varav
träförädlings- och trävaruindustrierna använde ca 80  %.
På de olika kraftkällorna fördelade sig totalenergien
på följande  sätt:
<table>
<td>Vattenkraft . . . <td><td r>65 %
<td>Ångkraft:<td><td>
<td>Kondensation . . . <td>24 %<td>
<td>Mottryck . . . <td>10 %  <td r>34 %
<td>Övriga kraftkällor . . . <td><td r>1 %
<td r3r>------------------
<td><td><td r>100 %
</table>
I överensstämmelse med vad tidigare framhållits
hava träsliperierna, som hava lång utnyttjningstid
och sakna tillgång till mottryckskraft, täckt sitt
behov till över 90 % med vattenkraft.

Cellulosafabrikernas behov täckes till 68 % med
mottryckskraft. Pappersbruken använda däremot
mindre mottryckskraft (ca 28 %), beroende på, att
dessa ofta byggas i samband med träsliperier, som
gå med vattenkraft. 70 % av pappersbrukens
energibehov alstras därför med vattenkraft.

Kondensationskraften användes såsom synes vid
industrier med kort utnyttjningstid, sågar och diverse
mindre industrier, samt som komplettering till
mottrycks- och vattenkraftanläggningar.

Statistiken bekräftar sålunda i stort sett de tidigare
skisserade naturliga avsättningsområdena för olika
arter av kraftkällor.

</chapter>
<chapter name="NOTISER">
<h3><i>NOTISER</i></h3>
<b>Tekniska högskolan.</b> Styrelsen för tekniska
högskolan har till docent i mekanisk teknologi förordnat
tekn. dr Ragnar Woxén.

<b>Järnvägsstyrelsen.</b> Till innehavare av den
nyinrättade befattningen som förrådsdirektör vid statens
järnvägar har k. m:t för tiden 1 juli 1932--31 december
1937 förordnat distriktschefen vid statens järnvägar E.
G. R. Schåltz.

<b>Väg- och vattenbyggnadsstyrelsen.</b> K. m:t har för
en tid av ett år från och med den 1 juli 1932 förlängt
förste byråingenjören E. J. R. Almqvists förordnande
att bestrida byråchefsämbetet å väg- och
vattenbyggnadsstyrelsens järnvägsbyrå och förste byråingenjören
Per Axel Valsingers förordnande att bestrida
byråchefsämbetet å styrelsens tekniska byrå. Under samma tid
skall major Sven Stenberg fortfarande i egenskap av
byråchef förestå styrelsens hamnavdelning.

<b>Vattenfallsstyrelsen.</b> Till innehavare av den
nyinrättade befattningen som driftdirektör vid statens
vattenfallsverk har k. m:t för tiden 1 juli 1932--30 juni 1938
förordnat förste byråingenjören Henning Fransén.

<b>Järnvägarnas godssamtrafik.</b> K. m:t har den 10
juni förordnat justierådet Rudolf Eklund, verkställande
direktören i Korsnäs sågverks-a.-b. Wilhelm Ekman
och verkställande direktören i a.-b. Rylander & Asplund
K. L. Sauber att för tiden från och med den 1 juli
1932 till och med den 30 juni 1935 vara ledamöter
av samtrafiksnämnden för järnvägarnas godssamtrafik,
varvid justitierådet Eklund skall vara nämndens
ordförande. Till ersättare för nämndledamöterna hava
förordnats f. d. justitierådet Arthur Lindhagen, verkställande
direktören i Kockums järnverks-a,-b. Erik Kockum
och verkställande direktören i Göteborgs fodervaru-a.-b.
H. J. Nilsson. -- Till ledamot och ordförande i
verkställande förvaltningen för järnvägarnas godssamtrafik
har k. m:t för tiden från och med den l juli 1932 till
och med den 30 juni 1935 förordnat regeringsrådet
Willand Aschan med expeditionschefen i
socialdepartementet Hugo Landelius som ersättare.

<b>Zink-jod-ackumulatorn.</b> Den av Frater Giro Francisco
(Francois Boisser) uppfunna zink-jod-ackumulatorn, i
korthet omnämnd i häfte 19 (sid. 194) av Teknisk
tidskrift, uppvisar följande karaktäristika. För jämförelse
meddelas motsvarande medelvärden för bly- och
alkali-(Edison--Jungner) ackumulatorer.
<table>
<td><td c>Zn-J ackumulatorn<td r>Blyacku<td>mulatorer<td c>Alkaliackumulatorer
<td><td c><td c>stationära <td c>traktionära<td c>
<td>Emk . . . <td c>1,2 V<td c>2,0 V<td c>2,0 V<td c>1,2 V
<td>D:o efter normal urladdning . . . <td c>1,1V<td c>1,8 V<td c>1,8 V<td c>1,1 V
<td>Spec. kapac. Wh pr kg bruttovikt <td c>70<td c>8<td c>20--32<td c>25--38
<td><i>[eta]</i> (energi) . . . <td c>70--80 %  <td r>75--<td>85 %<td c>60--70 %
</table>
Elektrolyten utgöres av zinkjodid, och elektroderna
äro separerade genom en diafragma. Vid laddning
utfälles zink på negativa elektroden, och i positiva
elektrodrummet frigöres jod, som dels går i lösning som
komplext jodsalt dels absorberas av kolelektroden, vilken
följaktligen tjänstgör som reversibel elektrod av "andra
slaget" enligt Nernsts terminologi.

På grund av den ovanligt höga specifika kapaciteten
och elektrodernas enkla konstruktion kan ackumulatorn
förväntas få användning speciellt för automobiler och
liknande traktionära ändamål. <tab><tab><tab><tab><i>F. H. S.</i>

<b>Fotoelektrisk undersökning av vätskors renhet.</b> Till
den moderna undersökningen av vatten, speciellt
dricksvatten, hör också bestämningen av mängden av i
vattnet uppslammade beståndsdelar, vilken bestämning kan
kan utföras på olika sätt. De flesta undersökningsmetoderna
äro emellertid subjektiva, och det är därför
med intresse man erfar, att numera en apparat
konstruerats för automatisk objektiv bestämning av dylika
suspensioner.

Apparaten, en elektrofotometer, utarbetad av dr
Geffken och dr Richter, utgör ett exempel på den
mångsidiga användning man numera erhållit för fotocellerna
inom mättekniken. Fig. 1 visar utseendet av en fotocell. Den består
av ett evakuerat glaskärl, i vilket är anbragt ett belägg av någon
alkalimetall, utgörande katoden, medan anoden utgöres av ett
trådnät av platina.

Den genom fotocellen gående strömmen, vars styrka är proportionell
mot elektronemissionen från katoden, dvs. mot ljusstyrkan, är emellertid så
liten, att den endast kan observeras med de känsligaste galvanometrar,
och man måste därför för praktiskt bruk ordna med förstärkning medelst
de i radiotekniken använda förstärkarrören. En annan metod är att
låta en kondensator urladdas genom cellen och mäta urladdningstiden.

Geffken-Richters elektrofotometer, som arbetar helt automatiskt, har
det utseende som framgår av fig. 2. Det på fig. synliga, vågräta röret
innehåller optiken, vilken består av en glödlampa, som medelst linser

<img 1>
Fig. 1. Fotocell. 
</img>

<img 1>
Fig. 2. Geffken-Richters automatiska elektrofotometer.
</img>

och bländare kastar ljuset genom en kyvett,
innehållande prov på den vätska, som skall undersökas, in
mot fotocellen. Denna är inbyggd i det vertikala röret.
Vid användningen trycker man ned den upptill till höger
å fig. synliga hävstången, då ett räkneverk sättes i
rörelse. Detta stannar efter en viss tid, motsvarande
graden av grumlighet hos vätskan, vilken kan avläsas
medelst visaren å apparatens skala. Hela
undersökningsproceduren består alltså i att man insätter en
kyvett med vätska i apparaten, trycker på hävstången
och avläser det delstreck, vid vilket visaren stannat.
Apparaten är närmast avsedd för undersökningar av
vätskor men kan efter vederbörliga ändringar även
användas för fasta kroppar och gaser. Den kan dessutom
utföras registrerande samt kombineras med en alarmapparat.
<tab><tab><tab><tab><tab><tab><tab><tab><tab><i>G. Gollnow.</i>

<b>Transformator med evolventkärnor.</b> Moderna
transformatorer förses, med hänsyn till de av
kortslutningsströmmen orsakade mekaniska påkänningarna, med ben
av cirkulär sektion, varigenom man dessutom ernår
minsta sektionsyta och minsta kopparåtgång. Då man
emellertid knappast kan sammansätta benen av plåtar
med successivt ökad bredd utan är hänvisad till att
bygga upp kärnorna av plåtpaket, kan man ej utnyttja
det cirkulära tvärsnittet fullkomligt. Ett bättre
utnyttjande kunde åstadkommas, om man byggde kärnan av
radiellt ställda, sektorformade plåtar, vilkas tillverkning
dock torde bereda svårigheter. Om man emellertid
sammansätter kärnan av radiella plåtar, som böjts i
evolventform, når man samma effekt vid konstant
plåttjocklek.

I "Elektrotechnik und Maschinenbau" (24 april 1932)
beskriver professor Vidmar vid universitetet i Ljubljana
denna transformatorkonstruktion, som uppfunnits av A.
Zopp. Fig. anger kärnans utseende i tvärsnitt. Som en
särskild fördel framhålles, att plåtarna kilformigt stödja
varandra, varför inga genomgående bultar erfordras,
övergången mellan ben och ök bereder vissa konstruktiva
svårigheter. Vid trefastransformatorer bibehålles det brukliga
rektangulära tvärsnittet hos oket, varvid man till följd av
järnförlusterna måste anbringa pappersisolering
mellan ben och ök. Vid enfastransformatorer kan
man utbilda oket till en ring, som koncentriskt
omfattar kärnan och lindningen och som
likaledes utföres av evolventformigt böjda
plåtar. Transformatorer för smärre effekter
(radioändamål o. d.) hava utförts och fungerat
tillfredsställande, men det säges, att svårigheter ej
föreligga för utförande av större transformatorer enligt
detta system.

<img 1>
Tvärsnitt av transformatorkärna
med evolventböjda plåtar.
</img>

<b>Ångpanneföreningarna.</b> Berättelsen över Mellersta
och Norra Sveriges ångpanneförenings verksamhet
under år 1931 föreligger nu. Föreningen har under
året varit stadd i fortsatt utveckling. Antalet
föreningsmedlemmar har ökats, inom den ångtekniska
avdelningen från 1 228 till 1 247 och inom den
elektrotekniska från 637 till 672. 163 ångpannor samt 264
kokare och andra kärl under tryck ha registrerats,
medan 136 ångpannor samt 73 kokare m. m. avförts ur
registret. De avförda pannorna utgöras dels av sådana
som under en längre tid stått oanvända och befunnits

obehövliga samt dels av sådana som ersatts med nya,
större pannor för högre tryck. Antalet inregistrerade
elektriska anläggningar har ökats från 877 till 922,
varvid även antalet elektriska tariffenheter vuxit från
98 653 till 104 821. Antalet hissar och lyftinrättningar
har ökats från 1 776 till 1 941 st.

Hos föreningen voro vid årets utgång registrerade
3 836 ångpannor med en sammanlagd eldyta av
295 712 m<sup>2</sup>, eller i medeltal 77,1 m<sup>2</sup> eldyta per panna.
Under år 1930 var antalet pannor 3 809 och eldytan per
panna i medeltal 76,0 m<sup>2</sup>. Av pannorna voro 1 298
tubpannor, 717 vattenrörpannor, 452 returpannor, 77
cornwallpannor, 3 gallowaypannor, 177 lancashirepannor, 29
dubbelpannor, 32 fairbairnpannor, 177 lokomobilpannor,
169 lokomotivpannor, 420 stående pannor, 78 sjöpannor,
136 värmelednings-sektionspannor och 71 elektriska
pannor. Antalet inregistrerade lågtryckspannor (för tryck
t. o. m. 5 kg/cm<sup>2</sup>) nedgick under året från 553 till 532;
däremot tillkommo icke mindre än 9 pannor för
11,1--13 kg tryck samt 13 pannor för 20,1--25,0 kg tryck.

Vid den elektriska avdelningen voro inregistrerade
2437 generatorer om sammanlagt 324 071 kVA, 2 428
transformatorer om sammanlagt 455 196 kV A, 66
ackumulatorbatterier om 887 kW, 33 208 motorer om
sammanlagt 524 539 kW, 1 390 km utomhusledningar, 355 720
elektriska lampor och 1 353 byggnadsåskledare,
tillsammans utgörande 104 821 tariffenheter. Av de 1 941
inregistrerade lyftinrättningarna voro 300 hissar med
personbefordran, 208 varuhissar samt 1 433 lyftkranar o. d.

En explosionsolycka inträffade under det gångna
året vid ett sågverk (se Teknisk tidskrift 1931, sid. 325
ff.), synbarligen orsakad av bristande tänjbarhet och
seghet hos pannplåten, vilken tillverkats i Tyskland
under kristiden. På grund av olyckan har under årets
besiktningar särskild uppmärksamhet ägnats åt sådana
pannor, som tillverkats under kristiden av tyskt material.

<b>Sveriges bergshantering år 1931.</b> Kommersiella
meddelanden (31 maj 1932) innehåller bl, a. en preliminär
redogörelse för den svenska bergshanteringen under år
1931, varur följande uppgifter må anföras.

Den svenska bergshanteringen fick under fjolåret allt
svårare känningar av den ekonomiska depressionen, och
produktionssiffrorna stannade långt under de närmast
föregående årens. Järnmalmsbrytningen visade en
tillbakagång med ej mindre än 37,1 % i förhållande till år
1930. Vid  de flesta  gruvfält  arbetades med  inskränkt
drift, och under året nedlades brytningen definitivt vid
en del fält. Då minskningen i exporten var ännu mera
märkbar än brytningens inskränkning, ökades
lagerbehållningen vid gruvfälten avsevärt under året.
Järnmalmsbrytningen uppgick till 7 070 868 ton, vilken är
den lägsta produktionssiffran sedan 1925, om
konfliktäret 1928 undantages.

I nämnda produktionssiffra ingår direkt användbar
malm med 6 524 098 ton och slig med 546 770 ton.
Försäljningsvärdet å totala bergmalmskvantiteten har
angivits till ca 66 mill. kr. mot ca 115 mill. kr. år 1930.

Upptagningen av sjömalm, som de närmast
föregående åren visat tendens till ökning, gav under år
1931 endast 3 254 ton mot 5 584 ton år 1930.
Tillbakagången i brikettproduktionen fortsatte även under år
1931, då endast 15 010 ton briketter tillverkades mot
23 488 ton år 1930. Sintertillverkningen förblev
däremot i det närmaste oförändrad med en produktion av
233 330 ton mot 234 136 ton år 1930.

Även järnhanteringen led svårt av världskrisen.
Som naturligt är, märktes minskningen mest inom de
tidigaste produktionsleden. Tackjärnsproduktionen
minskades sålunda med 15,3 % från 459 780 ton år 1930 till
389 236 ton år 1931. Exporten minskades i ungefär
samma proportion, medan importen fick vidkännas en
långt starkare nedgång. Produktionen fördelades på
olika kvaliteter på följande sätt (1930 års tillverkningssiffror
inom parentes): Smidestackjärn 16 391 (33 452)
ton, bessemertackjärn för sur process 14 479 (21 324)
ton, bessemertackjärn för basisk process 109 475
(120 394) ton, martintackjärn för sur process 126 609
(153 107) ton, martintackjärn för basisk process 54 904
(55 818) ton, gjuttackjärn för aducering 6 569 (10 345)
ton, gjuttackjärn för andra ändamål 55 006 (56 084) ton
samt gjutgods, framställt direkt från masugn 5 802
(9 256) ton. Minskningen är sålunda störst för surt
martintackjärn och smidestackjärn. Av det framställda
tackjärnet utgjordes 71 890 ton av elektrotackjärn och
111 687 ton av kokstackjärn. Sammanlagda antalet
blåsningsdygn vid masugnarna uppgick till 10 714 mot
14 759 år 1930. Försäljningsvärdet av 1931 års totala
tackjärnstillverkning har uppgivits till 32,9 mill. kr.,
dvs. i medeltal 84,6 kr. pr ton. Medelpriset år 1930 var
92,5 kr. pr ton.

Produktionen av ferrolegeringar utgjorde 28 270 ton
mot 36 630 ton året förut och är den lägsta efter år
1924. Den industriella framställningen av järnsvamp
låg under året nere, men experimentdrift pågick vid ett
antal verk.

Tillverkningen av vällmetall (smältstycken och
råskenor), som numera undergår successiv minskning,
nedgick från 26 636 ton år 1930 till 12 490 ton.
Götmetallproduktionen fördelade sig på olika kvaliteter
sålunda (1930 års siffror inom parentes): bessemer 80 949
(87 491) ton, martin 341 780 (505 900) ton, degelstål
269 (1 017) ton och elektrostål 116 237 (116 396) ton.
Stålproduktionen har sålunda nedgått med ca 12 %,
vilken minskning antecknades även under år 1930.
Tillverkningen av martinstål är den minsta sedan år 1924.
Elektrostålet visar för första gången minskning, vilken
dock är relativt obetydlig. Även bessemerproduktionen
har i stort sett hävdat sin ställning.

En preliminär beräkning av produktionen av
handelsfärdigt smitt och valsat järn och stål har givit till
resultat en total kvantitet av ca 393 000 ton, vilket
skulle betyda en minskning i förhållande till 1930 års
produktion med ca 4 %.

Produktionen av ädlare malmer har i stort sett varit
oberörd av depressionen. Följande kvantiteter erhöllos
år 1931 (1930 års värden inom parentes): silver- och
blymalm 14 840 (10 731) ton, kopparmalm 3 610 (3 102)
ton, manganmalm 8 360 (8 679) ton, zinkmalm 58 970
(69 728) ton, arsenikmalm 53 670 (21 649) ton och
svavelkis 57 610 (60 441) ton. Produktionen av
guldarsenikmalm vid Boliden är avsevärt mer än dubbelt
så hög som de närmast föregående årens. Brytningen
av silver- och blymalm har ökats med nära 40 %, och
även kopparmalmsbrytningen har stegrats. Minskning
är främst att anteckna för zinkmalm. För manganmalm
och svavelkis är minskningen mindre än under
föregående år. Av koppar framställdes under året 2 854
ton raffinerad metall, endast ungefär hälften av 1930
års toppsiffra och lägsta siffran sedan år 1924. Av
zink och bly framställdes vid bergverk under året
ingen raffinerad metall. Stenkolsproduktionen utgjorde
343 197 ton mot 397 960 ton år 1930. Brytningen är den
minsta sedan år 1912, om man bortser från 1925, då en
långvarig arbetsinställelse rådde.

<b>Föreningen Tekniska museets utfärd.</b> Under en
praktfullt blå junihimmel och under stor anslutning
ägde Föreningen Tekniska museets beramade utfärd
till Dannemora gruvor rum söndagen den 12 juni. Låt
oss först som sist anteckna, att färden blev en stor
succés. Allting, inklusive sommarsol och syrendoft,
var väl planerat av museets nitiske intendent Torsten
Althin.

Efter framkomsten till Dannemora samlades man vid

det tvåhundraåriga pumphuset, det s. k. Triewaldska
ångmaskinshuset, där en gång vårt lands första
ångmaskin inrymdes. Bland de närvarande märktes
landshövding Linnér, ingenjörsvetenskapsakademiens preses,
generaldirektör Malm, baron Beck-Friis på Harg,
professor Benedicks och dr Carl Sahlin, vilken senare
lämnade flera utmärkta bidrag till brukstrakternas historia.

Därefter höll landshövding Lübeck ett anförande i
samband med uppsättande av en minnestavla å det
Triewaldska huset. Han skildrade den "eld- och
luftmaskin", som en gång arbetat i den åldriga byggnaden,
och underströk föreningens strävan att hugfästa och
bevara minnen från Sveriges industriella utveckling.
På minnestavlan äro följande ord ristade: "Sveriges
första ångmaskin, en eld- och luftmaskin av Thomas
Newcomens system, byggd och uppsatt av Mårten
Triewald, född 1691 död 1747, var inrymd i denna byggnad
åren 1728--1735 och drev här gruvpumpar för
länshållning av Norra Silfbergsgrufvan. -- Denna
minnestavla av tackjärn ur Dannemoramalm har gjutits vid
Österby Bruk och uppsatts av Föreningen Tekniska
Museet år 1932."

Sedan landshövding Lübeck slagit in sista spiken i
minnestavlan följde salut med fem skott i gruvan och
därefter sjöngs unisont "Upplandssången". Därefter
var tillfälle berett att stiga ned med hissen i de djupa
gruvschakten, vilken möjlighet flitigt utnyttjades.

En del av färddeltagarna gjorde ett besök vid
Österby bruk, där en minnestavla sattes upp på landets
äldsta bevarade vallonsmedja. För närvarande är
driften i gruvorna nedlagd och malmen tages endast
från de stora malmförråd, som finnas. De flesta av
de gamla Dannemorabruken ha för alltid slagit igen
eller för närvarande inskränkt verksamheten.

Vid den gemensamma lunchen å Dannemora
gruvhotell läste författaren Olof Thunman upp några av
sina upplandsdikter samt spelade traktens spelmän på
det ålderdomliga instrumentet nyckelharpa. Just i
Uppland har nyckelharpospelet hållit sig levande mer
än annorstädes.

Efter inmundigandet av underbart välstekta,
aptitliga dannemoraforeller och sedan man hurrat för
färdledaren m. m. skedde återfärden. <tab><tab><i>E. L--f.</i>

<b>Tekniska samfundet 50 år.</b> Tekniska samfundet,
som konstituerades den 3 november 1882, förbereder
nu firandet av 50-årsminnet av denna händelse.
Föreningen har under de gångna åren visat en sund
utveckling, och medlemsantalet, som för 25 år sedan
utgjorde 376, hade den 20 april 1932 stigit till 640.

För att på ett hedrande sätt understryka Tekniska
samfundets verksamhet under det gångna halvseklet
har samfundets nämnd beslutat utgiva en 50-årsskrift,
beräknad att utkomma i god tid för jubileet.
Redaktör blir professor Gösta Bodman, som själv skriver
samfundets historik. Innehållet i övrigt är ägnat att
giva en saklig och intressant bild av industriens
utveckling i Göteborg under samfundets verksamhetsår
och torde därför kunna påräkna intresse även av andra
än samfundets medlemmar. Författare i festskriften bli
ingenjör W. Fagerström, dr H. G. Hammar, professor
J. A. Hedvall, professor F. Lamm, bandirektör A.
Larsson-Ryhagen, disponent E. Olson, major K. E.
Petterson, disponent S. Reuterskiöld, professor J. G. Richert,
förste stadsarkitekt K. Samuelson och dr S. Wingqvist.
Subskriptionspriset är 15 kr., för samfundets medlemmar 5 kr.

<b>Tekniska föreningen i Härnösand,</b> som den 15 juni
fyllde 25 år, har celebrerat högtiden med utgivandet av
en liten jubileumsskrift, som i korta drag skildrar föreningens
förehavanden och utveckling under verksamhetstiden.

Den till väsentlig del genom tekniska framsteg
ernådda industriella utvecklingen har inom Härnösands
industridistrikt under det gångna kvartseklet visat ett
mäktigt uppsving. Samtliga de män, på ytterst få
undantag när, som direkt eller indirekt under denna
tid varit verksamma inom distriktet som teknici, hava
varit medlemmar av tekniska föreningen i Härnösand.
Utgivaren av festskriften har därför ansett, att denna
bör vara av intresse ej blott för föreningens nuvarande
eller förutvarande medlemmar utan även för den stora
allmänheten genom att den kan utgöra ett litet
anspråkslöst bidrag till kännedomen om Härnösands
industridistrikt under ett betydelsefullt tidsskede.
Slutligen har det befunnits angeläget att nu samla och
uppteckna data särskilt för föreningens tillkomst och
första verksamhetsår, för vilkas anskaffande man i hög
grad varit hänvisad till äldre medlemmars personliga
hågkomster.

<b>Höstmässan i Leipzig</b> öppnas den 28 augusti och
pågår till och med den 1 september med undantag för
textilmässan, som stänger den 31 augusti. Mässan har
en särskild avdelning för förnödenheter och apparater
för husbyggnads-, inrednings- m. fl. arbeten.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Norrköpings Polytekniska förening</b>
sammanträdde den 22 april under ordförandeskap av
stadsingenjör John E. Petterson. Sedan vederbörlig
protokolljustering ägt rum lämnades ordet åt aftonens
talare, civilingenjör Hilding Håkanson, Djursholm, som
höll ett föredrag om "Kolens bildningssätt".

Inledningsvis framhöll föredragshållaren, att kolets
för närvarande viktigaste användning är som bränsle,
men att vi nu stå i början av en period för
tillgodogörande på annat sätt av detta material.

Med kol avsågs ej här det kemiska grundämnet kol,
utan de i naturen förekommande brunkol, stenkol och
antracit m. m., vilka utgöra kolhaltiga föreningar,
innehålla syre- och väte- samt dessutom i mindre mängder
kväve- och svavelföreningar.

Utforskandet av kolens tillkomst är en av geologiens
och kemiens svåraste uppgifter, och icke minst under
det senaste årtiondet har mycket vetenskapligt arbete
presterats för att av gammalt och nytt på området länka
samman den utvecklingskedja, som, sedd under den
moderna vetenskapens synvinkel, kan visa oss, hur
kolbildningen med största sannolikhet tillgått.

Ända till för kort tid sedan var man enig om, att det
stenkolsbildande materialet under processen i jordens
innandömen varit underkastat förändringar, vid vilka
en långt driven torrdestillation under tryck medverkat,
och man ansåg, att den geologiska formationens ålder
skulle vara en måttstock på, huru långt kolbildningen
framskridit.

Denna åsikt står sig emellertid för närvarande icke.
Det har visat sig att <i>kemiska</i> mer än <i>fysikaliska</i> krafter
haft inflytande på kolbildningsprocessen. Kemiska och
mikroskopiska undersökningar ha nämligen visat, att i
stenkolen ämnen kunna påträffas, såsom hartser,
polymeriserade fettsyror, sporer m. m., som aldrig ha rönt
inverkan av höga temperaturer.

Flera teorier för kolbildningen ha framlagts. Så har
t. e. Mc Kenzic Taylor visat, att råmaterialets, här
vedens, användning börjat med en biologisk process.
Under denna har vedens .cellulosa icke varit nog
motståndskraftig utan sönderdelats i vatten, kolsyra och
metan, medan ligninet överförts till humussubstans, dvs.

brunkolets grundsubstans. En del därav har senare
under inflytande av geologiska processer, framkallande
måttliga tryck- och temperaturstegringar, nått en
jämförelsevis snabb sönderdelning med det slutliga
resultatet, att huminsubstansen fullständigt överförts till
humuskol. Under samma period har vedsubstansens
hartser och vaxartade beståndsdelar, som under
brunkolsbildningen blivit oberörda, omvandlats dels till
olösliga, icke smältbara hartsprodukter och dels till
högmolekylära kolväteföreningar. Denna teori gäller dock
icke för alla kolslag.

Flertalet kol visa en bandstruktion. Ett skikt består
av svart, glänsande material, som liknar harts eller
stenkolsbeck, och som i tyskspråkig litteratur benämnes
"vitrit". Detta kol bildar en homogen, amorf massa,
vilken man har anledning tro ha uppstått vid stelnandet
av ett flytande system.

Ett annat skikt består av en strukturlös, mörkbrun
massa "durit".

Den tredje beståndsdelen benämnes "fusit" och kan
många gånger bilda isolerade skikt av upp till 50 mm
tjocklek. Ofta kan här växternas anatomiska struktur
tydligt urskiljas, och ej sällan påträffas hela stycken av
kvistar och växtdelar, som se ut, som om de vore förkolade.

Fusiten är en fullkomligt svart, matt substans, som
vid beröring sotar ifrån sig. Bildningen av detta ämne
har helt säkert försiggått enligt ovan beskrivna Mc
Kenzic Taylors teori.

Föredragshållaren beskrev sedan mera ingående de
bakteriologiska och kemiska processerna vid kolens
bildande i forna torvmossar, vid sjöstränder med rik
algvegetation, där kol av vissa speciella egenskaper bildats,
och andra ställen samt berörde vidare fyndplatser och
fyndomständigheter vid nutida sjöar, där än idag inför
våra ögon samma processer fortgå, som i urtiden inlett
bildning av kol av de särskilda slagen.

Till sist nämndes också några ord om kolens
användning. Alltid förr och i mycket stor utsträckning nu
användes kol uteslutande för utvinnande av värme, medan
alla i kolet befintliga kolväten och andra föreningar,
som utgöra värdefulla kemiska utgångsmaterial,
tillintetgöras. Detta är i själva verket ett oerhört slöseri,
som väl förr i tiden med dess bristande kännedom om
materialet var nödvändigt, men vilket nutidens
vetenskapsmän och ingenjörer måste, så långt möjligt är,
söka begränsa.

Sedan ordf. avtackat föredragshållaren för det
intressanta och synnerligen värdefulla föredraget, var den
mera allvarliga delen av sammanträdet slut, och
deltagarna bänkade sig till supé och nachspiel. <i>K. L--m.</i>

<b>Tekniska föreningen i Karlskrona</b>
firade den 27 april sitt 25-årsjubileum med
högtidssammanträde och festlighet å stadshotellet. Ett 40-tal
föreningsmedlemmar närvoro jämte inbjudna
representanter för Kronobergs läns tekniska förening, Flottans
ingenjörsförening och pressen.

Sammanträdet öppnades av föreningens ordförande,
marindirektör J. Kinnman, som hälsade välkommen,
varvid han särskilt vände sig till kvällens gäster.

Efter kortvariga förhandlingar överlämnades ordet
till föreningens sekreterare, ingenjör Nils Lindbäck,
som talade om "Föreningens 25-åriga verksamhet samt
kort redogörelse över industrien i Blekinge". Talaren
erinrade i början av sitt anförande om föreningens
bildande för ett kvartssekel sedan och om de män, som
därvid ställde sig i spetsen. I fortsättningen lämnades
en intressant och givande historik över föreningens
arbete och utveckling fram till våra dagar. Föredragets
andra del var ägnad industrien i Blekinge, varvid
talaren med hjälp av en mångfald ljusbilder gav en
koncentrerad redogörelse över industriverksamheten i
Blekinge. Föredragshållaren avtackades med kraftiga
applåder, och marindirektör Kinnman frambar de
närvarandes tack.

Till hamningenjör H. O. Segerberg, Tekniska
föreningens initiativtagare och förste sekreterare, som
tidigare kallats till hedersledamot, överlämnades ett
konstnärligt utfört diplom, varvid ordföranden erinrade
om ingenjör Segerbergs stora insatser i föreningens
verksamhet.

Ingenjör Segerberg framförde sitt tack för den
hyllning, som kommit honom till del.

Diplomet har utomordentligt skickligt utförts av
länsarkitekt Olof Lundgren.

Efter sammanträdet samlades föreningens medlemmar
jämte gäster till supé med samkväm, som förflöt
under mycket angenäma former. Härunder framburos
bl. a. hälsningar från Kronobergs läns tekniska förening
och Flottans mgenjörsförenlng. Vägingenjör Mannerfeldt,
civilingenjör Back, Stockholm, och marindirektör
Grimberg svarade för underhållningen, varjämte
ingenjör Segerberg berättade en del episoder ur föreningens
första verksamhet m. m. <tab><tab><tab><tab><tab><i>N. Lk.</i>

<b>Tekniska föreningen i Västerås</b>
hade fredagen den 27 maj sitt sista sammanträde för
vårsäsongen.

På em. samlades ett ganska stort antal av
föreningens medlemmar på Västerås brandstation, som
demonstrerades under ledning av brandchefen O.
Clarholm. Denne redogjorde i ett kortare anförande för
brandväsendets organisation i allmänhet samt särskilt
Västerås och visade därefter de olika brandredskap,
som stå till brandkårens förfogande. Slutligen gjordes
en regelrätt utryckning, som gav en god bild av den
snabbhet, med vilken en modern brandkär arbetar.

Senare på aftonen följde ett sammanträde på Västerås
stadshotell, vid vilket brandchefen Clarholm till ett
100-tal skioptikonbilder höll föredrag om "Eldsläckningsmaterielens
utveckling genom tiderna". Talaren gick så
långt tillbaka i tiden som till omkr. 100 år f. Kr., då
Heron gjorde ett förslag till brandspruta, vars
anordning i mångt och mycket återgår i de handsprutor, som
ännu i vår tid användas på landsbygden. Efter att ha
redogjort för brandredskapens utveckling under antiken
och medeltiden kom tal. så småningom in på 1700-talets
brandredskap, som bl. a. kunde uppvisa en väsentlig
nyhet, nämligen uppfinningen av slangledningen.

Vår store landsman John Ericsson har gjort en kraftig
insats beträffande brandmaterielets utveckling, då han
omkring 1830 konstruerade den första ångsprutan.

Föredraget avslutades med en redogörelse för de
sista decenniernas uppfinningar på området, såsom
motorsprutan, kemiska släckningsapparater och till sist
kemiska och mekaniska skumsläckningsapparater. De
senares användning för släckning av eldfarliga oljor
och liknande eldsvådor berördes särskilt.

Sammanträdet, som var besökt av omkring 50
personer, avslutades som vanligt med supé och samkväm.
<tab><tab><tab><tab><tab><tab><tab><tab><tab><tab><i>H. S.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Ingenjörsföreningen i Halmstad</b> anordnar lördagen den
18 juni bilutfärd till Laholm, där Sydsvenska kraftaktiebolagets
nya kraftstation beses. Samling- å Stora torget
i Halmstad kl. 17. Efter besöket i Laholm ställes färden
till Tylösand, där sammanträde äger rum å Tylöhus
restaurang omkring kl. 20. <sp>Ärenden:</sp> 1) Protokolljustering.
-- 2) Val av revisorer. -- 3) Supé och samkväm. --
Anmälan om deltagande göres till sekreteraren, tel. 1378, 1373.

</chapter>
<chapter name="TEKNISK TIDSKRIFT
HÄFT. 26 ÅRG. 62 25 JUNI 1932">
<h1>TEKNISK TIDSKRIFT</h1>
<h2>HÄFT. 26 ÅRG. 62 <tab>25 JUNI 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Vattenkraft och ångkraft inom den allmänna kraftförsörjningen i Sverige, av driftchefen
K-G. Ljungdahl. -- Notiser.

</chapter>
<chapter name="VATTENKRAFT OCH ÅNGKRAFT INOM DEN ALLMÄNNA
KRAFTFÖRSÖRJNINGEN I SVERIGE.">
<h2>VATTENKRAFT OCH ÅNGKRAFT INOM DEN ALLMÄNNA
KRAFTFÖRSÖRJNINGEN I SVERIGE.</h2><footnote>Föredrag vid Svenska teknologföreningens årsmöte den
18 mars 1932.</footnote>
<h3>Av driftchefen <sc>K-G. Ljungdahl.</sc></h3>
Även om denna framställning egentligen avser
vattenkraft och ångkraft i vårt land, kan det vara
berättigat att inledningsvis ge en allmän överblick
över den elektriska krafthushållningen i världen över
huvud taget. Ur en tysk källa har jag hämtat
följande material, avseende år 1927:

Kraftproduktionen i stationära kraftanläggningar,
<table><td><td c>miljarder kWh                 <td c>miljoner kW
<td>Vattenkraft . . . <td c>100                       <td c>24
<td>Värmekraft . . . <td c>150                  <td c>ca 55
<td r 3r>----------------------------------------
<td r>Summa <td c>250 <td c>ca 80
</table>
År 1927 genererades alltså av den elektriska
energien i stationära anläggningar 40 % med vattenkraft
och 60 % med värmekraft.

Inom de stationära anläggningarna gör sig
förbränningsmotorn än så länge icke gällande i större
utsträckning, trots att de mindre enheternas
konkurrensförmåga ökats genom framställning av
snabbgående och relativt billiga enheter och trots att stora
enheter också framkommit med upp till 20 000 kW
effekt. Förbränningsmotorns konkurrens är närmast
potentiell, i det att den verkar begränsande på de
kraftpris, som från storkraftföretagens sida kunna
debiteras för toppkraft och för detalj distribuerad
motorkraft.

För att emellertid förbränningsmotorns betydelse
icke skall förbises, vill jag erinra om att den i bilar
installerade motoreffekten är nära 10 gånger större
än den sammanlagda effekten i samtliga stationära
kraftanläggningar.

Man är nog i allmänhet rätt ense om att det mest
ekonomiska arbetssättet vid den allmänna
kraftförsörjningen uppnås genom en kombination av
vattenkraft och ångkraft. Det finns också vissa
gemensamma grundläggande principer. Men när dessa
principer skola tillämpas på kraftförsörjningen inom
varje särskilt land, så kommer man dock till skilda
resultat såväl inom olika länder som inom samma
land vid olika tidsskeden. Om vi tänka på, hur
förhållandena i detta avseende för närvarande gestalta
sig, kunna vi konstatera alla skiftningar från Norge,
där praktiskt taget all kraft är vattenkraft, till England,
där all elektrisk energi alstras med värmekraft.

Den elektriska kraftproduktionens ungefärliga
fördelning på vattenkraft och värmekraft i olika länder
är uttryckt i % vid nuvarande tidpunkt:
<table>
<td><td r>Andel i energi<td>produktionen
<td><td c>Vattenkraft   <td c>Värmekraft
<td><td c>%                  <td c>%
<td>England . . . <td c>--          <td c>100
<td>Tyskland . . . <td c>12            <td c>88
<td>U.  S. A. . . . <td c>40            <td c>60
<td>Sverige . . . <td c>90            <td c>10
<td>Schweiz . . . <td c>95             <td c>5
<td>Norge . . . <td c>100            <td c>--
</table>
<i>Hittillsvarande grundsatser för uppdelningen av
kraftförsörjningen på vattenkraft och ångkraft.</i> För
några tiotal år sedan alstrades den elektriska
energien huvudsakligen i lokala anläggningar, som i stor
utsträckning drevos med ånga. I och med
kraftöverföringsteknikens utveckling inträdde en
övergång till centraliserad kraftproduktion, i vårt land
väsentligen grundad på vattenkraft. De äldre
ångkraftanläggningarna nedlades i stor omfattning. I
en del fall bibehöllos de som reservanläggningar.
Förefintliga mottrycksanläggningar visade sig likväl
fortfarande i allmänhet konkurrensdugliga mot
vattenkraften. Utvecklingen har emellertid i stort sett
karakteriserats av en övergång från lokal ångkraft
till central vattenkraft.

Under det sista decenniet och framför allt under
de senaste fem åren har ångkrafttekniken uppvisat
en mycket snabb utveckling, kännetecknad av både
lägre anläggningskostnader och förbättrad
bränsleekonomi samt gynnad av låga bränslepris. Även i
vårt land har därför ångkraften vunnit ökad
användning, framförallt inom industrier med goda
förutsättningar för användning av mottryckskraft. De höjda
ångtrycken ha i sistnämnda fall spelat en stor roll.
Ångkraften har därjämte fått något litet större
utrymme vid storkraftföretagen, inom vilka likväl
vattenkraften är absolut dominerande. I den mån
strider utkämpas mellan vattenkraft och ångkraft, äro
därför dessa liktydiga med den ständigt fortgående
striden mellan centralt och lokalt producerad kraft.

Samarbetet mellan vattenkraft och ångkraft skedde

som bekant i allmänhet i enlighet med vissa
grundformer.

När ett rent strömkraftverk utnyttjas tillsammans
med ångkraft, omhändertager vattenkraften ensam
bottenpartiet i belastningsdiagrammet och
ångkraften ensam den högsta spetsen, medan mittpartiet allt
efter vattentillgången tillgodoses med vatten eller
ångkraft i enlighet med fig. 1.

<img>
Fig. 1. Samarbetet mellan vattenkraft och ångkraft vid oreglerad vattenkraft.

Har man ett magasinskraftverk med fullständigt
års-, vecko- och dygnsreglering med medelstor eller
stor fallhöjd och med praktiskt obegränsad
möjlighet att tillfälligt öka tappningen, så ordnas i
allmänhet samarbetet enligt fig. 2, dvs. ångkraften
användes som bottenkraft.

Den vanligaste typen av sådant samarbete är väl
dock vattenkraft med relativt god dygnsreglering
men utan veckoreglering samt begränsad
årsreglering, kompletterad av ångkraft, varvid ångkraften
under lågvattendygn användes som bottenkraft och
under högvattendygn i mån av behov som toppkraft.
I fig. 3 ha uppritats typiska belastningsdiagram för
ett lågvattendygn med minimum av vattenmängd och
ett högvattendygn. Även under det skede - före år
1920 - då vårt land ännu var uppdelat i ett
relativt större antal fristående kraftföretag utan
inbördes kraftutbyte, kom man vid samarbete mellan
vatten- och ångkraft enligt de angivna principerna till
mycket små kvantiteter ångenergi - i allmänhet
sannolikt omkring 10-15 % som genomsnitt för en
följd av år. I och med att kraftföretagen

<img>
Fig. 2. Samarbetet mellan vattenkraft och ångkraft vid reglerad vattenkraft.

sammanknutits till större enheter, har åtminstone tillsvidare
ångkrafttillskottet reducerats genom att lokalt
vattenkraftöverskott kunnat bättre göras tillgängligt,
där avsättning funnits.

Vill man skaffa sig en klar uppfattning rörande
den andel i kraftproduktionen, som bör tillkomma
vattenkraften respektive ångkraften, så får man
emellertid icke stanna vid schematiska betraktelser.
Man måste då dels närmare skärskåda, huru
storleken på vattenkraft och ångkraft i verkligheten
fastställes vid ett storkraftföretag, dels därefter pröva,
i vad mån storkraftföretaget har förutsättningar att
leverera kraften billigare än det lokala
ångkraftverket.

<i>Storkraftföretagens ångproblem.</i> För mig, som
tillhör statens vattenfallsverk, ligger det naturligtvis
närmast till hands att basera en framställning av
storkraftföretagens ångproblem på förhållandena
inom vattenfallsverket. Min redogörelse anknyter
sig också närmast till förhållandena vid
centralblocket, dvs. det storkraftföretag, som bildats genom
sammankoppling av Trollhätte, Älvkarleby, Motala
och Västerås kraftverk.

<i>Belastningsanalysen.</i> Vid behandlingen av
kraftbalansen för detta block spelar belastningsanalysen
en så betydande roll, att den förtjänar att i korthet
beröras. Dag efter dag uppdelas belastningen i vissa
huvudgrupper, av vilka de viktigaste äro prima
kraft i den allmänna distributionen, reservkraft till
vattenkraftföretag, järnvägskraft, prima kraft till
vissa storindustrier, t. e. cellulosaindustrien, prima
kraft till elektrokemisk och elektrotermisk industri,
sekunda kraft (dvs. av vattenmängden beroende men
eljest obligatorisk kraft), tillfällig (icke obligatorisk)
högvärdig kraft och tillfällig, lågvärdig kraft för t. e.
ångalstring. För varje belastningsgrupp erhålles på
detta sätt kontinuerliga diagram, utvisande både
huru storleken av kraftförbrukningen ändras och
karakteristiska data rörande belastningskurvans
ändring med årstiden och under årens lopp. Med
ledning av dessa diagram och på basis av rimliga
antaganden om den framtida ökningsprocenten för
varje särskild belastningsgrupp samt den med
ledning av uppgjorda kontrakt beräknas för tre à fem
år framåt den sannolika summabelastningen och den
sannolika belastningskurvan för de obligatoriska
åtagandena. Den hittillsvarande erfarenheten
utvisar, att det varit möjligt att med detta arbetssätt
uppnå förvånande noggrann kännedom om de
framtida kraftbehoven.

<i>Vattenkrafttillgången.</i> Man har emellertid vid
kraftbalansens uppgörande att räkna med ännu en
starkt variabel faktor, nämligen vattentillgången.
Den växlar ju olika för varje särskilt vattendrag.

<img>
Fig. 3. Samarbetet mellan vattenkraft och ångkraft vid
delvis reglerad vattenkraft, t. v. högvattendygn, t. h.
lågvattendygn.

För att få ett säkert grepp på denna fråga har man
i vattenfallsstyrelsen noggrant undersökt en period
på 20 år. För ett visst belastningsfall, t. e.
motsvarande den förutberäknade sannolika belastningen
år 1932, har med förhandenvarande utbyggnader i
vattenkraftstationerna successivt utretts, huru
vattenkraftstationerna skulle hava disponerats vid de
vattenmängder, som funnits tillgängliga under varje
särskild månad av dessa 20 år. Det har med andra
ord gjorts 240 sådana detaljundersökningar. För
<img>
Fig. 4. Restdiagram för Centralblocket. (För beteckningar se fig. 5.)

var och en av dessa har fastställts det överskott,
som eventuellt skulle ha uppkommit efter
tillgodoseendet av de obligatoriska åtagandena, ävensom i
vad mån detta överskott kunnat påräknas dygnet
om eller endast under natten. Å andra sidan har
det även klarlagts, vilket tillskott av ångkraft, som
under vissa förhållanden erfordrats, samt detta
tillskotts karaktär av dagkraft eller dygnskraft.

<i>Restdiagrammet.</i> Det i fig. 4 utvisade diagrammet
anger resultatet av en sådan undersökning. Det är
enligt terminologien inom vattenfallsstyrelsen ett
restdiagram. Det utvisar överskott av olika slag
sedan de obligatoriska åtagandena tillgodosetts
respektive behovet av ångkraft för deras fyllande. De
streckade partierna ange sådant extra tillskott, som
erfordras under dagar med särskilt hög belastning.
Värdena avse eljest förhållandena under en normal
vardag med förbigående av förhållandena från
lördag morgon kl. 7 till måndag morgon kl. 7.

Tydligen är det framför allt
vattenmängdsförhållandera under vattenåret 1914-15, men även i
någon mån under vattenåren 1921-23, som skulle
nödvändiggjort stora ångkrafttillskott.

Restdiagrammet blir mera överskådligt, om
överskotts- och bristbelopp ordnas efter storleken såsom
i fig. 5.

<i>Ångkraftens andel i produktionen.</i> I det här
analyserade fallet blev - vid en total obligatorisk
belastning av 245 000 kW och 1 185 mill. kWh -
ångkraftbehovet 44 000 kW, dvs. 18 %, och
ångenergibehovet 35 milj. kWh eller 3 %. Ångkrafttillskottet
är alltså ganska litet. Vattenkraftöverskottet
uppgår enligt restdiagrammet för normala vardagar till
endast 125 milj. kWh per år eller 9 % av den totala

<img>
Fig. 5. Restdiagram för Centralblocket, arrangerat efter 24-timmars överskott och brist vid normal belastning.
vattenkrafttillgången. Medräknas tiden från lördag
morgon till måndag morgon och övrig helgtid, blir
överskottet 270 milj. kWh.

Av vardagsöverskottet utnyttjas större delen för
frivilliga kraftleveranser, så att den kraftmängd, som
rinner bort outnyttjad, är mycket liten eller i
genomsnitt endast omkring 3 % av hela krafttillgången
under vardagarna.

Men det föreligger den svagheten beträffande
tillgodogörandet av överskottskraften, att den delvis

<img 1>
Fig. 6. Schematisk framställning av vattenkraftens stegvisa
utbyggnad.
</img>

användes för så lågvärdigt ändamål som alstring av
ånga för uppvärmning.

Ångkraften skulle vid de förhållanden, som legat
till grund för restdiagrammet, få en utnyttjningstid
av 800 timmar per år. Dessa förhållanden motsvara
tiden omedelbart före nya vattenkraftutbyggnader.
Medan kraftförbrukningen åtminstone under vanliga
förhållanden ökar någorlunda kontinuerligt, så måste
vattenkraftutbyggnaderna ske i relativt stora steg.
Följden blir, att restdiagrammet får olika karaktär,
allt eftersom kraftbalansräkningen genomföres för
belastningsstadier, motsvarande punkterna <i>a</i> eller <i>b</i>
i fig. 6. Punkten <i>b</i> motsvarar förhållandena strax
före färdigställandet av en ny vattenkraftanläggning
och de förhållanden, som exemplifierats i det visade
restdiagrammet. Punkten <i>a</i> motsvarar de
genomsnittliga förhållandena. Under <i>b</i>-året är
utnyttjningstiden för ångkraften särskilt hög, och man får
därför räkna med att den genomsnittliga
utnyttjningstiden för ångkraften blir avsevärt lägre än de
förut nämnda 800 timmarna,, sannolikt endast 4--500
timmar per år.

Det är naturligtvis ganska otillfredsställande, att
en dyrbar anläggning användes så litet. Det har
också visat sig lämpligt att i rätt stor utsträckning
använda även ångkraftverket för frivilliga
kraftleveranser i kombination med vattenkraftöverskottet.
Det kan sålunda vara lämpligt att under en följd av
veckor driva ångkraftverket med intill 20 000 kW
under kortare belastningsspetsar för att därigenom
möjliggöra kontinuerlig leverans av frivillig kraft
till smältverken i Trollhättan och Vargön trots det
låga kraftpris de betala, om endast drifttiden för
ångkraftverket blir tillräckligt kort. Det är också
rätt vanligt, att abonnenter på sekunda kraft mot det
högre pris, som ångkraften betingar, uttaga kraft
även under tid, då den obligatoriska skyldigheten ait
tillhandahålla kraften upphör, varigenom
ångkraftverkets produktion något ökas.

<i>Lönar det sig att använda mera ångkraft?</i> Nu
kan det emellertid frågas, om den låga
ångkraftproduktionen icke beror på att vattenfallsstyrelsen på
grund av vattenkraftpatriotism byggt ut mer vattenkraft
än som behövts, om icke med andra ord
kraften åtminstone med nuvarande låga ångkraftpris
blivit billigare, ifall det utbyggts mindre vattenkraft
och använts mera ångkraft?

Den frågan är rätt svår att besvara med exakta
siffror. Med nuvarande kol- och oljepris kan man
utan tvivel vid en mycket stor ångkraftanläggning
alstra kraften ganska billigt. Visserligen har i
Västerås mera syftats åt låg anläggningskostnad än
högsta möjliga verkningsgrad, men likväl ligger
verkningsgraden vid ångpanneanläggningen i dess
helhet, sådan den framkommer vid prov, vid ca
80 %. Det nyaste, nyligen provade maskinaggregatet
för 50 000 kW, har en värmeförbrukning av
endast 2 850--3 000 kcal/kWh vid belastningar mellan
25 000 och 30 000 kW. Vid stor belastning och
idealisk eldning samt exkl. uppeldningsförluster
skulle alltså åtgå endast 3 500 à 3 750 kcal/kWh.
Även med skäligt tillägg för uppeldnings- och andra
diskoritinuitetsförluster m. m. blir vid stor belastning
med lång utnyttjningstid bränsleförbrukningen
förmodligen icke mer än 4 500 à 5 000 kcal/kWh,
motsvarande ca 0,7 à 0,8 kg små ångkol av 6 300
kcal/kg värmevärde. Vid ett ångkraftverk av
Västeråsverkets storlek blir ju vidare, sedan man
väl lagt ned det för tomt, infartsleder, hamn,
verkstäder, förråd m. m. erforderliga grundkapitalet
kostnaden för nya utvidgningar relativt billig.

Genom förädling av det förefintliga Sekunda
vattenkraftöverskottet skulle man kunna tänka sig att
med utbyggnad av enbart ångkraft taga en ökad
belastning på centralblocket av 10 000 à 20 000 kW
med 4 500 timmars utnyttjningstid.

Man kan uppställa följande kostnadskalkyl:

<i>Tilläggskostnader</i>
för täckande av ökad belastning av 10 000 à 20 000
kW med 4 500 timmars utnyttjningstid genom
utbyggnad av enbart ångkraft och användning av
hydraulisk överskottskraft.
<table>
<td><td c>10 000 kW   <td c >20 000 kW
<td><td r>kronor <td>pr år
<td><i>Ångkraft.</i><td c><td c>
<td>Fasta merkostnader 15 kr/kW år <td c>150 000    <td c>300 000
<td>Energikostnader à 1,4  öre/kWh<td c><td c>
<td>10 000 kW i 2 750 timmar resp.<td c><td c>
<td>20 000 kW i 2 850 timmar . . . <td c>385 000    <td c>800 000

<td><i>Vattenkraft.</i><td c><td c>
<td>Förlorad inkomst på den eljest<td c><td c>
<td>som överskottskraft försålda<td c><td c>
<td>vattenkraften à 0,7 öre/kWh<td c><td c>
<td>10 000 kW i 900 timmar resp.<td c><td c>
<td>20 000 kW i 1 000 timmar . . . <td c>65 000 <td c>140 000
<td r 3r>------------------------------------------------------------
<td r>Summa kronor <td c>600 000 <td c>1 240 000
<td r>Kostnad pr kWår          <td c>60            <td c>62
</table>
Om man i stället tillgodosåge denna nytillkommande
belastning med vattenkraft och ångkraft i nu
använda proportion, bleve tilläggskostnaden (dvs.
merkostnaden) ca 55 kr. per kWår.

I båda fallen har det icke medräknats sådana fasta
grundkostnader, som i varje fall förefinnas, såsom
ovannämnda grundkostnad för ångkraftverket,
kostnaden för outbyggda vattenfall och dylikt. Man kan
alltså utan nämnvärd uppoffring väsentligt öka det
procentuella ångkrafttillskottet. Men det blir dock

billigare att stanna vid det mindre ångkrafttillskottet och att utbygga
ny vattenkraft.

<i>Vattenregleringens inverkan på bedömandet.</i> I
viss mån är det givetvis en smaksak, om man tager
i anspråk något mer eller mindre ångkraft. För ett
mindre ångkrafttillskott tala naturligtvis dels den
omständigheten, att man blir mindre beroende av
kolimporten, dels den uppenbara risken, att
kolpriset kan stiga. Vad just det innevarande
tidsskedet beträffar, så begränsas ångkrafttillskottet vid centralbloeket
därjämte med hänsyn till att en del betydande
vattenregleringar skola genomföras under den närmaste
5-årsperioden, nämligen regleringen av Vänern (dygns-, vecko- och
flerårsreglering), fortsatt reglering av Dalälven (sannolikt
både vecko- och årsreglering) samt reglering av
Motala ström (vecko- och dygnsreglering).

När dessa regleringar genomförts, får restdiagrammet
en helt annan form, schematiskt antydd i fig. 9.
Det under lågvattentid erforderliga
ångkrafttillskottet reduceras högst betydligt, och den tidigare
överskottskraften förvandlas i stor utsträckning till
prima kraft. Man får emellertid icke tro, att
ångkraftverket därmed blir värdelöst som
lågvattenreserv. Vilka regleringsåtgärder, som än vidtagas,
kan det icke hjälpas, att besvärande vattenbrist kan
uppkomma under perioder med flera på varandra
följande vattenfattiga år, och då blir ångkraftverket
oundgängligt. Över huvud taget kan sägas, att ju
större ångreseryeffekt, som disponeras, desto
effektivare kan vattenkraften utnyttjas. Ty ju större
ångreserv det finnes, desto mindre riskabelt blir
det att gå ned i botten med magasinen.

Nu vore det tragiskt, om det stora och dyrbara

<img 1>
Fig. 7. Västeråsverket från sjösidan.
</img>

<img 1>
Fig. 8. 50 000 kW Stal-maskinen i Västeråsverket.
</img>

Västeråsverket skulle stå och vänta år för år på
tjänstgöring som lågvattenreserv utan användning
dessemellan. En analys av de framtida
belastningsförhållandena har emellertid visat, att man kan med
fördel använda ångkraftverket som toppcentral vid
normal vattentillgång. Topparna komma emellertid
att innehålla rätt få kilowattimmar.

Resultatet blir därför, att ångkraftens andel i
energiproduktionen efter regleringarnas genomförande
blir ännu mindre än nu, alltså i genomsnitt
mindre än 3 %.

<i>Andra kraftföretag i mellersta och södra Sverige.</i>
Det sagda gäller om centralblocket. Vill man med
detta som utgångspunkt granska förhållandet inom
övriga delar av Sverige, så skall man finna, att
läget inom södra och mellersta Sverige är ungefär
detsamma som vid centralblocket så tillvida som det
varken nu användes eller inom närmaste framtid
torde bliva använt något procentuellt sett stort
belopp av ångenergi. Däremot är det kanske möjligt, att
det inom sydligaste Sverige blir en relativt större
ångkraftproduktion om 15 à 20 år, när den lokala
vattenkraften fullt tillgodogjorts och den konkurrerande vattenkraften
måste överföras långt norrifrån, varvid den först
vid högre utnyttjningstid blir konkurrenskraftig.

<i>Norrlands kraftförhållanden.</i> Norrland företer
en annan landstyp än övriga Sverige. I
krafthänseende finns det förmodligen rätt stor likhet
mellan Norrland och Finland. Cellulosaindustrien är den
dominerande industrien. Storkraftverken i

<img 1>
Fig. 9. Schematiska restdiagram för Centralblocket före och
efter genomförandet av förestående vattenregleringar.
</img>

Norrland äro helt baserade på vattenkraft. Cellulosaindustrien
använder emellertid i avsevärd grad ångkraft.

<i>Vattenkraft-ångkraft ur konsumentens synpunkt.</i>
Lika naturligt som det är, att ett storkraftföretag vid
avvägandet av erforderliga vattenkraft- och
ångkrafttillskott endast tänker på merutgifterna, och i regeln
kan helt eller i stor utsträckning bortse från
överföringskostnaderna vid bedömandet av den
lämpligaste formen för kraftproduktionen, lika självklart är
det, att konsumenterna vid prövning av frågan, i vad
mån behovet bör täckas med inköpt centralkraft eller
med på platsen genererad ångkraft, måste basera
jämförelsen på avgiften för den inköpta kraften och
sålunda den totala kostnaden för denna inkl. alla
fasta avgifter och överföringsavgifter.

Man får sålunda vara beredd på att konsumentens
jämförelse mellan kostnaderna för den i huvudsak av
vattenkraft bestående energien från storkraftföretaget
och för den lokala ångkraften kan utfalla på annat
sätt än jämförelsen inom storkraftföretaget, när
vattenkraft väger mot ångkraft. Ett lokalt
ångkraftverk kan därför i vissa fall visa sig ekonomiskt
motiverat, även om i regeln den inköpta kraften --
huvudsakligen vattenkraft -- utfaller billigast.

Det har vid flera olika tidpunkter av vattenfallsstyrelsen
gjorts beräkningar över kostnaden för egna
värmekraftanläggningar hos abonnenterna och det
kunde givetvis varit av intresse att ange resultatet
från dem. Men dels bli ju dessa resultat alltid till en
viss grad subjektivt färgade, dels tillåter icke tiden
ett djupare ingående på vare sig denna fråga eller de
kraftpris, som tillämpas av storkraftverken. Jag vill
därför åtnöja mig med att ge några exempel på huru
konkurrensen mellan centralkraften och den lokala
värmekraften hittills utfallit.

Om vi då först tänka på de relativt mindre
förbrukarna -- distributionsföreningar, köpingar och de
minsta städerna -- så kunna vi konstatera, att det
varit nödvändigt att till dessa framdraga
kraftledningar från storkraftföretagen med hänsyn till dessa
förbrukares svårigheter att anordna lokala
anläggningar. De löpande kostnaderna bli orimligt höga
vid en liten lokal värmekraftanläggning, som måste
vara beredd att leverera kraft dag och natt året om,
som måste under större delen av årets timmar gå med
synnerligen låg belastning och fullbelastad endast
under mycket kort tid samt för vilken utnyttjningstiden
ligger mellan 1 200 och 2 500 timmar om året.
När det inom detta storleksområde -- intill ca 200
kW -- någon gång anordnas värmekraftstationer, så
beror det kanske dels på väl optimistiska
beräkningar, dels därpå att anläggningen beräknas bliva
nära nog fullbelastad under hela den tid den drives.

Den stora mängden av städer på 2 000--20 000
invånare är visserligen icke under normala
prisförhållanden så helt hänvisad till inköp av kraft från
storkraftföretagen, men det saknas praktiskt taget
exempel på att de funnit det lönande att anordna egna
värmekraftanläggningar. Så är även förhållandet
med den mekaniska storindustrien och mindre eller
medelstora gruvföretag.

Städer över ca 20 000 invånare ha ju sedan äldre
tid rätt ofta egna toppkraftcentraler. Det förefaller
emellertid, som i regeln endast städer med över
30 000 à 40 000 invånare reflektera på att anordna
egna värmekraftanläggningar och i sådant fall endast
som reserv och för toppkraft. Det får nog anses
vara nationalekonomiskt sett riktigt, att man alltmera
avlägsnat sig från den tidigare regeln, att varje
konsument skulle ha sin egen toppcentral, ty såväl
sammanlagringen av de enskilda belastningsspetsarna
som koncentrationen av toppkraftproduktionen till
större anläggningar måste verka förbilligande. Man
kommer därigenom även därtill, att samma maskineri
användes för spetstäckningen som vid andra tillfällen
erfordras som lågvattenreserv. Spetsarnas
kortvarighet medför också, att de tillkommande
energiförlusterna i överföringsorganen för spetsarnas täckning
genom distribuerad kraft icke bliva av större
betydelse. Det är dock först under den allra senaste
tiden, som denna storkraftföretagets förmåga att
ersätta lokala toppkraftanläggningar fått ett för
konsumenten gripbart uttryck i form av lämpligt avvägda
toppkrafttaxor.

Att en så stor stad som t. e. Göteborg däremot
funnit sig böra skaffa egen ångkraft är ganska naturligt
både med hänsyn till storstadens skärpta anspråk på
driftsäkerhet och med tanke på kraftbeloppets
storlek. Det måste dock betraktas som sund praxis, att
denna ånganläggning är tilltagen endast för en del
av stadens hela kraftbehov, att överenskommelse
träffats med stadens leverantörer av bottenkraft om
ångkraftens användning vid behov även för
kraftföretagets ändamål samt att toppkraften, så länge

överskottskraft kan erhållas från kraftleverantören,
täckes med vattenkraft.

Inom textilindustrien förefinnes det som bekant
rätt stort ångbehov för uppvärmning. Det är därför
fullt förklarligt att det uppkommit en tendens att
utnyttja denna ånga för kraftändamål. Vid ett par
mycket stora textilfabriker har detta schema även
genomförts. I ett fall har i anslutning till
mottrycksanläggningen därjämte utförts en större
kondenskraftanläggning, som dock numera ersatts med
vattenkraft. Trots nämnda tendens till självförsörjning
med ångkraft inom textilindustrien har emellertid i
stor omfattning nya kontrakt om vattenkraftabonnemang
upprättats inom denna industri. Det har vid
större sådana abonnemang erfordrats viss rabatt på
de normala kraftprisen för att vederbörande
industrier skulle avstå från ångkraftfunderingarna, men
denna har dock icke varit större än att nettopriset
blivit acceptabelt.

Den industri, där ångkraften skaffat sig störst
utrymme, är cellulosaindustrien. Detta beror givetvis
på dess stora behov av uppvärmningsånga samt
tidigare även på dess stora tillgång på avfallsbränsle,
som bekvämligast bortskaffades genom att uppeldas
på platsen. Det finns numera rätt gott om exempel
på större sulfit- och sulfatfabriker, som helt eller
nästan helt tillgodose sitt kraftbehov med egen
ångkraft -- huvudsakligen mottryckskraft -- och där
vattenkraft endast vunnit insteg i form av tillfällig
och till relativt lågt pris tillhandahållen
överskottskraft. Ett faktum är emellertid, att medelstora och
mindre sulfat- och sulfitfabriker ävensom
pappersbruk i stor utsträckning fortfarande betjäna sig
enbart av vattenkraft, där sådan erbjudes till måttligt
pris. För träsliperier, vare sig fristående eller
kombinerade med pappersbruk, är vattenkraften praktiskt
taget den enda använda drivkraften.

I tidigare skeden ha ju träsliperier och
cellulosafabriker ofta betraktats som ett slags
fyllnadsbelastning för åstadkommande av en mera fullständig
utnyttjning av nyanlagda vattenkraftverk och ha
därför åtnjutit vissa förmånspris. Fortfarande måste de
betraktas som värdefulla belastningsobjekt ägnade
att öka belastning på både kraftverk och
överföringsanläggningar, därmed möjliggörande låga pris för
hela konsumentgruppen. Detta motiverar den rabatt,
som vid större leveranser ännu komma sådana
konsumenter till del.

<i>Allmän överblick.</i> Konkurrensen mellan
vattenkraft och ångkraft är i vårt land, såsom förut
framhållits, i stort sett liktydig med konkurrensen mellan
centralkraft och lokalkraft. Den sårbara punkten
hos storkraftföretagen är naturligtvis vissa kostnader,
som de måste påtaga sig för vattenfallsreserver, för
kraftöverförings- och transformeringsanläggningar
och för en driftorganisation, som ofta måste anpassas
mera för ett framtida stadium än för ögonblickets
behov. Denna svaghet är emellertid av den godartade
naturen, att den gör sig mindre gällande, ju mer
kraftföretaget utvecklas. Föret är sämst i portgången
här liksom i allmänhet, och man kan ju konstatera,
att den värsta tiden är överstånden; både statens och
enskilda storkraftverk ha i vårt land numera kommit
in i ett räntabelt stadium.

Konkurrensen mellan centralkraft och lokalkraft
erbjuder vissa likheter med den aktuella
konkurrensen mellan järnvägar och motortrafik. Såväl i
storkraftföretagen som i järnvägarna finnas stora kapital
investerade, som man gärna vill se väl tillgodogjorda
och förräntade.

I vissa avseenden äro emellertid storkraftföretagea
gynnsammare ställda gentemot sin konkurrent än
järnvägarna mot sin. Först och främst därigenom,
att de i allmänhet rätt långvariga kraftavtalen
grundlägga en fastare intressegemenskap mellan
kraftleverantören och hans abonnent än som i allmänhet torde
finnas mellan en järnväg och dess trafikanter. Men
även därigenom, att det är ganska mycket
omständligare att anlägga en ångkraftstation än att köpa en
lastbil eller en buss.

</chapter>
<chapter name="NOTISER">
<h3><i>NOTISER</i></h3>
<b>Väg- och broinspektörerna.</b> K. m:t har för ett år
framåt, räknat från den 1 juli 1932, förlängt
förordnandet för väginspektörerna överstelöjtnant Arvid
Blomberg, major Fritz Ploman och kapten K. K. Adler samt
för broinspektören, byråingenjören Rudolf Kolm att
vara väginspektörer, resp. broinspektör hos väg- och
vattenbyggnadsstyrelsen.

<b>Doktorsdisputation.</b> För vinnande av graden Doctor
of Science försvarade vid Massachusetts Institute of
Technology, Cambridge, Mass., U. S. A., civilingenjören
Charles M:son Gewertz den 2 maj en avhandling med
titeln: "Synthesis of a finite, purely reactive or
dissipative, 4-terminal network, whose two 'short circuit
driving point' admittances and 'short circuit transfer'
admittance, or, two 'open circuit driving point'
impedances and 'open circuit transfer' impedance are
prescribed rational, fractional functions of f requency".
Utnämningen skedde den 7 juni i Boston i samband med
avslutningen av det akademiska året.

<b>Från arbetsledareinstitutet.</b> Vårens kurser vid
arbetsledareinstitutet äro nu avslutade, och därmed har
institutet fullbordat sitt andra "läsår". Som förut meddelats,
hölls under hösten 1931 en förmans- och en
ingenjörskurs vid institutet. Vårterminen 1932 har omfattat tre
kurser, varav en för ingenjörer. Anslutningen till
ingenjörskursen före jul blev nämligen så stor, att en
dubbleringskurs måste anordnas under tiden 11--30
januari d. å. Även denna kurs var nästan överbelagd
med ett deltagareantal av 32. Den pågick liksom den
förra i tre veckor. Omedelbart följde så den första
förmans- och verkmästarekursen under tiden 1 febr--12
mars med 21 deltagare. Slutligen avhölls mellan påsk
och pingst den andra kursen av samma slag, dvs. under
tiden 29 mars--7 maj, med 16 deltagare.

För en person, som nyligen erhållit arbetsledareställning
och särskilt för den som just är i färd med att
taga steget från underordnad till överordnad, är det av
speciell betydelse att få klarhet, om innebörden i den
nya ställningen och vad som rimligen kan krävas från
olika håll. Men som det upprepade gånger vittnats
från deltagare i arbetsledarkurserna, kan det vara av
lika stor betydelse även för äldre arbetsledare att för
en tid ryckas loss från den dagliga arbetsplatsen och
få tillfälle att i lugn och ro övertänka sin ställning

samtidigt som vägledning inhämtas från de experter,
vilka föreläsa vid kurserna eller genom resonemang
med kolleger från olika håll.

Ämnet arbetsledning sönderfaller givetvis i en hel
del underavdelningar. De ovan berörda synpunkterna
äro väl närmast av psykologisk art. Därjämte märkas
organisatoriska och industriekonomiska frågor samt
frågor av principiell art. Hit höra t. e. ordergången,
hur stora pålägg, som skola göras för omkostnader vid
tillverkningen, förmanskapets innebörd etc. Ett stort
och för arbetsledaren viktigt kapitel är den s. k.
arbetsrätten, som omfattar arbetarskydds-, arbetstids- och
olycksfallslagstiftning, kollektivavtal, arbetsdomstol etc.
Särskilt sedan arbetarna systematiskt börjat utnyttja
alla möjligheter till skadestånd vid olycksfall, är det av
vikt att arbetsledarna härvidlag äro tillräckligt
initierade. I nära samband härmed stå åtgärder mot
olycksfall och ohälsa samt yrkeshygien i allmänhet.

De i kurserna ingående övningarna läggas så
individuellt som nxöjligt. Avsikten med dem. är att de, som
så önska, skola kunna reparera någon event. lucka i
sitt fackliga vetande.

Studiebesöken vid industrier och arbetsplatser ha
alltjämt, trots de stora svårigheterna att verkligen få
behållning därav, visat sig mycket uppskattade. Under
vårterminen ha sålunda besök gjorts vid Atlas Diesel,
Separator, Lux, L. M. Ericsson, A.-b. Svenska
tobaksmonopolet, Kooperativa glödlampsfabriken, Åhlén &
Åkerlunds tryckeri, General motors nordiska a.-b., Asea,
Skultuna bruk, Svenska metallverken in. fl.

<b>Planerade kurser vid arbetsledareinstitut 1932--33.</b>
Meddelande om den planerade verksamheten vid
arbetsledareinstitutet under arbetsåret 1932--33 har i dagarna
utsänts. Tiderna äro bistra, och indragningar och
besparingsåtgärder vidtagas dagligen. Alla depressionsperioder
ha emellertid hittills haft en övergäng, och så
måste väl rimligen bli fallet även med denna. De flesta
framsynta företag begagna lågkonjunkturen till att
förnya och rusta upp sina anläggningar för kommande,
bättre tider. Arbetsledareinstitutets styrelse har den
uppfattningen, att företagen härvidlag skola finna det
förenligt med sina intressen, att även "rusta upp" sitt
arbetsbefäl, dvs. giva sina arbetsledare tillfälle till ökad
utbildning. Styrelsen har därför ej tvekat att även för
verksamhetsåret 19S2--33 planera arbetsledarekurser för
personer såväl i förmans- och verkmästareställning som
för ingenjörer i samma utsträckning som under det
gångna året.

Enligt den föreliggande planen komma därför att
anordnas:

a) två <i>dagkurser</i> för verkmästare och förmän om 6
veckors längd, den första under hösten med början den
19 sept. och den andra under vårterminen med början
den 16 jan.

b) en <i>aftonkurs</i> för sådana, som ej kunna deltaga i
dagkurserna. Denna tar sin början den 3 okt. och pågår
till den 17 dec.

c)  två dagkurser för <i>ingenjörer</i> vardera om 2 1/2 veckor
samt en <i>specialkurs</i> för s. k. säkerhetsingenjörer. Tiden
för de sistnämnda kurserna är ännu ej definitivt
fastställd men kommer under hösten att tillkännagivas
genom annons.

Till förmans- och verkmästarekursen efter nyåret
kommer enligt uppgörelse med jernkontoret att i första
hand sammanföras deltagare från gruvor och järnverk.
Därjämte mottagas emellertid, i den mån kursen ej blir
fullsatt av dessa, deltagare även från andra industrier.
Den första kursen är tillgänglig för deltagare från alla
industrier. Program för dessa kurser kunna erhållas
omedelbart.

Aftonkursen är en nyhet, som tillkommit efter
framställning från olika håll. Många arbetsledare ha svårt
att bli lediga under dagtid och vilja därför använda en
eller två kvällar i veckan till att förkovra sitt vetande.
Kurserna komma till en början att anordnas försöksvis
för att efter de vunna erfarenheterna stabiliseras
beträffande omfattning och läroinnehåll. Även personer, som
önska meritera sig för arbetsledareställning, äga
tillträde. Program för denna kurs kan erhållas efter den
1 sept.

Ingenjörskurserna komma att anordnas i huvudsak
som de föregående. En nyhet är den specialkurs för s. k.
säkerhetsingenjörer, som skall anordnas i anslutning
till ingenjörskurserna. Som bekant har man under
senare år vid allt flera företag organiserat s. k. lokal
säkerhetstjänst, varvid i allmänhet en viss person, vanligen
en ingenjör, fått skyddsarbetet mot olycksfall på sitt
särskilda ansvar. Ansträngningarna att motverka
olycksfallen ha visat sig lönande även rent ekonomiskt. I
brist på allmänna riktlinjer måste emellertid en dylik
verksamhet till en början bli famlande och osäker. För
att i någon mån råda bot på detta förhållande har
specialkursen, omfattande en vecka, tillkommit. Närmare
om programmet kommer senare att meddelas.

<b>Två industrijubileer.</b> Innevarande år firas jubileum
hos två världsomfattande industrifirmor, vilka båda
gjort anmärkningsvärda insatser i den tekniska
utvecklingen.

I februari hade 25 år förflutit, sedan a.-b. Svenska
kullagerfabriken grundades. Företagets inträde i det
andra kvartseklet har celebrerats med ett nyligen
utkommet specialnummer av "Sfären", i vilket företagets
ledande män gjort uttalanden, som kanske mindre
präglas av återblickar på den framgångsrika
utvecklingsperioden än av planer för den kommande
verksamheten.

Överingenjör Uno Forsberg framhåller i artikeln
"Några riktlinjer för vår tekniska utveckling" främst
företagets grundprincip: en allt högre kvalitet å
produkterna, vilken även i framtiden måste följas, samt
det fortgående rationaliserings- och standardiseringsarbetet,
inom vilka områden stora uppgifter vänta på
sin lösning. En intressant redogörelse för S. K. F:s
försäljningsorganisation under de gångna åren lämnas
av Ivar Tengström, som även berör försäljningsarbetets
rationalisering. Produktionens rationalisering
behandlas ytterligare av Patrik Rydbeck, vars artikel ger
många från S. K. F. hämtade, värdefulla exempel,
berörande detta problem. En icke minst för den första
utvecklingen viktig sida av firmans verksamhet, den
konsulterande, belyses av Harry Helmstein i artikeln
"Ritkontorets verksamhet som konsulterande
ingenjörsbyrå". Direktör Olof Hjort har tecknat utvecklingen
vid Hofors bruk, sedan detta övertogs av S. K. F.
Redogörelsen bär nogsamt vittne om att denna nydaning av
det gamla bruket ej endast tagit sikte på produktionens
förbättring utan även på de sanitära och övriga sociala
förhållandena. Det innehållsrika häftet avslutas med
några korta redogörelser för S. K. F:s verksamhet i
utlandet.

Ångpannefirman L. & C. Steinmüller, Gummersbach,
fyller 75 år och har med anledning därav utgivit en
jubileumsskrift, som i ord och bild skildrar dels
Steinmüllerverkens utveckling och nuvarande ståndpunkt,
dels firmans tillverkningar. Man återfinner sålunda
den första kokrörspannan (från 1874) med 2,5 ma
eldyta och 3 atm arbetstryck, vilken numera hör till
sevärdheterna i Deutsches Museum, samt en representativ
samling moderna anläggningar. Därjämte ägnas i
publikationen ett stort utrymme åt eldningsapparater,
vattenreningsanläggningar o. a. för en modern
ånganläggning nödvändiga tillbehör. Med sin rikedom på
tekniska detaljer utgör jubileumsskriften ett intressant
bidrag till den ångtekniska litteraturen.

</chapter>
<chapter name="TEKNISK TIDSKRIFT
HÄFT. 27 ÅRG. 62 2 JULI 1932">
<h1>TEKNISK TIDSKRIFT</h1>
<h2>HÄFT. 27 ÅRG. 62 <tab>2 JULI 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Det utrikespolitiska kvartalet, av Rütger Essén. -- Tidskriftsnytt inom mekaniska och elektriska
facken. -- Notiser.

</chapter>
<chapter name="DET UTRIKESPOLITISKA KVARTALET.">
<h2>DET UTRIKESPOLITISKA KVARTALET.</h2>
<h3>Av <sc>Rütger Essén.</sc></h3>
<poem>Världsdepressionen fortfar. --
Underkonsumtion och arbetslöshet: en circulus
vitiosus. -- Det politiska trycket allt
starkare. -- Sammanfattning av de viktigaste
förändringarna under kvartalet. --
Nedrustningskonferensen i Genève rinner ut i
sanden. -- Lausannekonferensen i
skadeståndsfrågan väntas resultera i ett uppskov. --
Rikspresidentvalet i Tyskland. --
Nazistframgångar. -- Lantdagsvalen i Preussen
m. fl. delstater. -- Brauns och
socialdemokratiens fall i Preussen. -- Läget i riket
före Brünings avgång. -- Groeners fall. --
Hindenburg åvägabringar Brünings
demission. -- Högerregering under von Papen. --
Riksdagsupplösning. -- Vänsterförskjutning
vid nyval till deputeradekammaren i
Frankrike. -- President Doumer mördas. --
Lebrun vald till efterträdare. -- Tardieu
avgår. -- Herriot bildar radikal ministär. --
De franska Donau-planerna skrinläggas. --
Läget i Sydösteuropa. -- Stillestånd och
uppgörelse i Shanghai. -- Japan konsoliderar
sin ställning i Mandschuriet. -- Japans inre
läge: premiärministern mördas, amiral
Saito bildar nationell regering, militärdiktatur.
-- Revolution i Chile. -- Sydamerika i
frontställning mot U. S. A:s finanskontroll.
</poem>
<tab><tab><tab><tab>Stockholm den 15 juni 1932.
<i>Världsdepressionen</i> fortfar, utan att några
betydelsefullare tecken till ljusning framträda. Den
optimistiskt anlagde kan visserligen peka på en
obetydlig förbättring i England, ett möjligen varaktigt
avstannande av prisfallen i fråga om kol, vete och
gummi, ett sundare bankläge i U. S. A., allvarliga
ansträngningar till budgetstabilisering i de ledande
staterna och en allmän om än obetydlig sänkning av
låneräntan på de flesta penningmarknader. De som
sätta sitt hopp till en allmän lättnad genom ökat
tillhandahållande av betalningsmedel kunna vidare
glädja sig åt betydligt ökad sedelcirkulation och en
allt starkare inflationistisk tendens i U. S. A. samt
en tydlig minskning av guldrörelserna. Tillströmningen
av guld till Banque de France fortfar dock.
Pessimisten å sin sida kan emellertid peka på den
alltjämt fortsatta våldsamma nedgången i
världshandelns volym, de överallt oemotståndligt
frambrytande valutaspärrningarna, tullhöjningarna,
varukontingenterna och övriga skyddsåtgärder av alla
slag, vilka för det enskilda landets statsmakter må
te sig både försvarliga och nödvändiga, men som ur
världshandelns och världsekonomiens synpunkt verka
helt negativt och rentav synas hota göra slut på all
verklig världshandel, frånsett några få standardvaror.
De osäljbara lagren av dessa äro emellertid
alltjämt stora.

De politiska konsekvenserna av detta bedrövliga
läge försvåras ytterligare därigenom att världskrisen,
i varje fall vad konsumtionsvarorna beträffar, icke
så mycket karakteriseras av överproduktion som av
<i>underkonsumtion.</i> Detta gäller ej endast de väldiga
asiatiska folkmassorna utan även de breda halv- och
helsvältande befolkningslager, som i de
västerländska staterna genom arbetslöshetens tryck
nedpressats till sitt nuvarande nödläge och vilkas antal nu
lär röra sig om 25 millioner. På detta sätt
framtvingar arbetslösheten -- som i sin nuvarande
jättelika omfattning är okänd i modern tid -- en
ytterligare inskränkning av produktionen, därigenom
ånyo ökad arbetslöshet osv. i en <i>circulus vitiosus.</i>
Det kan med skäl frågas huruvida de västerländska
samhällenas nuvarande politiska organisationsformer
verkligen skola äga kraft att motstå detta nödläges
tryck, om det skall fortfara ännu någon längre tid.
Det är också betecknande för det nuvarande läget
att man allt oftare får se de sista två å tre årens
depression bedömd icke som en mera regelmässig
ekonomisk kris utan som inledningen till en allmän
sänkning av den ekonomiska standarden i den
civiliserade världen, vilken sålunda aldrig skulle få
återse 1920-talets gyllene dagar.

I trots av dessa hotande möjligheter har de senaste
månadernas politiska utveckling i världen --
frånsett Sydamerika -- ännu icke medfört utlösningen
av någon ny kris. <i>Nedrustningskonferensen</i> har
ingått i ett mindre uppmärksammat <i>tekniskt</i> stadium,
av vilket ingen väntar sig några större resultat. I
den <i>Fjärran Östern</i> har stillestånd slutits och ett
visserligen prekärt men dock utåt något så när
upprätthållet fredstillstånd skapats. I <i>Tyskland</i> ha
betydelsefulla förändringar skett, vilka dock alla
endast synas utgöra inledningen till ännu större
dylika. I <i>Frankrike</i> ha nyval med vänsterförskjutning
ägt rum. I U. S. A. är de regerandes handlingsfrihet
bunden av hänsyn till höstens presidentval.
Samma osäkerhet hos regeringarna synes för övrigt
utmärka så gott som alla stater -- undantagandes
möjligen Italien och Ryssland.

<i>Nedrustningskonferensen i Genève</i> pekar som sagt
mer och mer mot ett slutresultat, som utan överdrift
kan betecknas som de samlade ansträngningarnas
utrinnande i sanden. Då varje verkligt ledarskap
saknas, hävdas i de olika tekniska kommissioner,
vari arbetet för närvarande huvudsakligen fortgår,
framför allt de olika arméernas och marinernas
särintressen, och kompromisserna ske på bekostnad av
konferensens allmänna idé. För Tysklands del går
dessutom likaberättigandekravet framför det
allmänna nedrustningskravet. Det osäkra politiska
läget hindrar också regeringarna från att intaga
fasta ståndpunkter.

I den allmänna opinionens uppmärksamhet har
också nedrustningskonferensen sedan någon tid
varit undanträngd av den <i>konferens i skadeståndsfrågan</i>
som utsatts till <i>Lausanne</i> i senare hälften av
juni. Det är emellertid redan nu tydligt att något
definitivt beslut i denna fråga ej kommer att fattas
i Lausanne. Denna konferens kommer med andra
ord endast att resultera i ett uppskov. Det den
1 juli utlöpande Hoover-moratoriet från fjolåret
kommer härvid att ytterligare förlängas, sannolikt
till årets slut, eller åtminstone till 1 december, efter
det amerikanska presidentvalet. Under tiden
klargöras ståndpunkterna på ömse håll. I Tyskland
råder praktisk enighet mellan alla partier om att
icke vidare betala något skadestånd. I England
samlar man sig mer och mer på samma linje, dvs.
man blir mer och mer enig om att skadeståndet helt
bör avskrivas. Även i Frankrike är man, särskilt
efter vänsterförskjutningen vid valet, icke längre
lika obenägen som tidigare att på allvar överväga
skadeståndets slutliga avskrivande. Man vill
emellertid i så fall begagna denna franska eftergift till att
uppnå ett strykande även av U. S. A:s
krigsfordringar på sina f. d. allierade. Amerika är
emellertid den mest ovissa punkten i denna kombination.
Här är opinionen i skadestånds- och skuldfrågan
ännu långt mindre avancerad än i Europa. I varje
fall träffas intet avgörande före presidentvalet.
Under tiden driver världsdepressionens växande
tryck omdömesgilla kretsar i alla länder mer och
mer över till den totala avskrivningsståndpunkten.

Världen har nu mer än någonsin all anledning att
med spänd uppmärksamhet följa utvecklingen i
<i>Tyskland,</i> där betydelsefulla förändringar av allt att
döma äro i görningen. Under de tre sista månaderna
har landet under yttre lugn men i stark inre oro
genomgått tre stora valhandlingar. Den fjärde
förestår i juli. Vid alla dessa val har det
nationalsocialistiska partiets röstsiffror förts närmare
majoriteten. Vänsterregimen har slutligen störtats både
i riket och Preussen. Brüning och Braun ha fallit.
Men ännu har något definitivt avgörande om kursen
i riket icke skett. I varje fall har nazisternas
"tredje rike" ännu icke proklamerats.

Rikspresidentvalets första omgång, den 13 mars,
blev en seger för Hindenburg, som med 18,7 millioner
röster nådde mycket nära den absoluta majoriteten.
Men även Hitler vann en stor framgång. Hans
röstsiffra blev 11,3 millioner; Stalhelmmannen
Düsterberg fick 2,6 och kommunistkandidaten Thälmann
4,9 millioner röster. Efter detta valresultat var
utgången av den andra valomgången given. Även en
ny högerkoalition, varvid de tysknationellas ledare
Hugenberg tidigare hoppats kunna fälla utslaget,
kunde nu ingenting ändra. Düsterberg drog sig
också tillbaka, men Hitler kvarstod och lyckades
vid det nya valet, den 10 april, uppnå ej mindre än
13,4 millioner röster. Düsterbergs väljare hade till
sitt övervägande flertal gått över till Hitler.
Hindenburg uppnådde emellertid denna gång, med 19,4
millioner röster, den absoluta majoriteten.
Kommunistkandidaten fick minskad anslutning.

Den åttiofemårige fältmarskalken, som nu sålunda
fått sitt presidentämbete förlängt för ytterligare sju
år, innehar både enligt författningen och på grund
av sin personlighet en mycket stor maktbefogenhet
i Tysklands nuvarande läge. Sedan nära två år är
statsskicket endast till namnet parlamentariskt; i
själva verket har Tyskland regerats genom av
rikspresidenten utfärdade nödförordningar.
Rikskanslerns ställning blir i detta läge beroende på om han
åtnjuter rikspresidentens förtroende eller icke -- och
detta i desto högre grad som fältmarskalken von
Hindenburg efter sitt nyval med rätta kan betrakta
sig själv som en långt mera direkt representant för
folkviljan än den arbetsodugliga och med all
säkerhet i sin sammansättning ej längre mot folkmeningen
svarande riksdagen. Senare händelser ha också
visat att rikspresidenten Hindenburg ämnar till fullo
bära detta personliga ansvar.

Efter de bägge presidentvalsomgångarna inriktade
de över utgången besvikna men ingalunda slagna
nationalsocialisterna i främsta rummet sina
ansträngningar på att erövra majoriteten i Preussen. Här
satt sedan 1928 en lantdag, där socialdemokraterna
voro det talrikaste partiet och jämte det
demokratiska "statspartiet" och det katolska Centrum
bildade en fast vänstermajoritet, vilken utgjorde
grundval för den sedan 1925 sittande övervägande
socialdemokratiska regeringen Braun--Severing. Att
Preussen och därmed mer än två tredjedelar av
riket på detta sätt under många år lytt under en
maktmedveten och ganska partiexklusiv
socialdemokratisk regim, som dessutom av allt att döma icke
längre ägde stöd av folkets flertal, hade länge
utgjort en nagel i ögat på högerpartierna och givit
nazismen ett tacksamt agitationsmaterial. Att denna
socialdemokratiska maktställning genom valet i
Preussen skulle gå förlorad var allmänt väntat.
Den avgående lantdagens majoritet utnyttjade
emellertid i sista stund sin ställning till en ändring
av dess arbetsordning, varigenom hädanefter absolut
majoritet under alla omständigheter skulle fordras
för utseende av ministerpresident i Preussen.
Härigenom hoppades man hindra val av en
nationalsocialistisk ministerpresident och bereda möjlighet
för regeringen Braun att kvarstå som
expeditionsministär, då ingen annan regering kunde bildas.

En annan förberedelse till valslaget bestod i det
av riksregeringen under riksvärnsminister general
Groeners och rikskansler Brünings närmaste
ansvarighet utfärdade förbudet för nazisternas S.
A.-avdelningar (Sturm-Abteilungen), dvs. detta partis
frivilliga, delvis beväpnade kårer, att fortsätta sin
verksamhet. Upplösningsdekretet genomfördes utan
motstånd men under stark spänning. Motkrav
framställdes från högerhåll på det republikanska
Reichsbanners upplösning men hörsammades icke av
riksregeringen.

<i>Lantdagsvalet i Preussen</i> ägde rum den 24 april
och blev som väntat en ny stor framgång för
nazismen, som fick över 8 millioner röster i Preussen
(fördubbling sedan 1930) och visade sig ha gjort
en betydlig frammarsch även i jämförelse med den
10 april. Vid lantdagsvalet föll emellertid ej
tyngden av Hindenburgs person i vågskålen. Nazisterna
erövrade 162 mandat i lantdagen (förut 6). Alla
andra partier gingo tillbaka: de tysknationella från
72 till 31, socialdemokraterna från 137 till 94,
centrum från 71 till 61. De övriga borgerliga
mellan-partierna blevo i det närmaste förintade. För
majoriteten (212 röster) räcka emellertid nazisternas
och Hugenbergsgruppens sammanlagda röstetal
(162 + 31 = 193) icke till. För en högerregerings
legala bildande kräves sålunda centerns stöd.
Regeringen Braun har visserligen avgått men fungerar
alltjämt intill en ny regerings bildande som
expeditionsministär.

Förhandlingarna om regeringsbildning mellan
centrum och högergrupperna ha ännu ej givit något
resultat. När den nyvalda lantdagen sammanträdde
den 24 maj ägde redan följande dag våldsamma
sammanstötningar rum mellan nazister och
kommunister, och något beslut kunde ej fattas. Mer än
en gång har den tanken framförts att riksregeringen
i kraft av de utomordentliga befogenheter
nödförordningarna iklätt den, skulle tillsätta en
rikskommissarie som regeringschef för Preussen. Detta har
dock ännu icke blivit av, och utvecklingen i
Preussen har sedan Brtinings avgång ställts i skuggan
för händelserna i rikets politik.

Samma dag som den preussiska lantdagen
nyvaldes, eller den 24 april, ägde även lantdagsval rum
i Bayern, Würtemberg, Anhalt och Hamburg.
Sammanlagt valde denna dag över fyra femtedelar av
rikets befolkning. Överallt vann nazismen stora
framgångar. I Anhalt erövrade högergrupperna en
absolut, om än liten majoritet. I Hamburg gingo
nazisterna om socialdemokraterna och blevo det
största partiet. Vänstermajoriteten, ehuru starkt
reducerad, kvarstår dock. I Bayern och
Würtemberg gjordes även betydande vinster av
nationalsocialisterna, men i dessa sydtyska länder behåller
dock centrum (jämte socialdemokraterna) alltjämt
sin härskande ställning.

Efter valen den 24 april kunde det bestående
läget i den tyska rikspolitiken knappast längre
anses hållbart. Regeringen Brüning stödde sig på en
knapp vänstermajoritet inom riksdagen, men
dennas sammansättning stod numera notoriskt i strid
med folkmeningen, som knappast längre stod på
Weimar-författningens grundval. Riksdagen var
dessutom sedan länge arbetsoduglig, och riket
regerades diktatoriskt med stöd av rikspresidentens
nödförordningsmakt. I detta tillstånd hade den
lika heterogena som knappa riksdagsmajoriteten av
fruktan för nazismen under starkt knorrande funnit
sig. Rikspresidentens maktbefogenheter hade sedan
två år tämligen reservationslöst stått till förfogande
för rikskanslern Brüning, vilken ofta framställts
som situationens man framför andra, den ende, som
på en gång åtnjöt utlandets förtroende och var i
stånd att få tyska folket att stillatigande bära
nödförordningstidens hårda offer. Otvivelaktigt har
Brüning också under sitt tvååriga diktatoriska regemente
med stor skicklighet och fasthet lett rikets
politik. Hans politiska bekännelse som
vänstercentrum-man synes emellertid ha gjort varje
samarbete åt höger omöjligt för honom, och då
folkopinionen alltmer försköt sig åt detta håll samt
Brüning icke utan fanatism avvisade det ena
tillfället efter det andra till anknytning åt
högerpartierna, måste hans ställning slutligen bli ohållbar.
Efter nazisternas stora valseger i Preussen och
annorstädes låg detta i öppen dag. Brüning själv
synes emellertid ha avsett att i trots härav behålla
regeringen i sin hand. Den 12 maj släppte han
visserligen riksvärnsministern <i>Groener,</i> vars
hållning i S. A.- och Reichsbannerfrågan starkt
attackerats. Brünings avgång framtvangs emellertid den
30 maj av Hindenburg, som vägrade att giva honom
de nya nödfullmakterna. Brüning avvisade
härefter ett anbud att kvarstå som utrikesminister och
avgick med hela sin ministär.

Följande dag bildades en ny regering med <i>von
Papen</i> som rikskansler. Den nye regeringschefen
tillhörde ursprungligen centrums högra flygel, men
detta parti har vägrat honom sitt stöd. Som
utrikesminister i von Papens kabinett har inträtt
Londonambassadören friherre von Neurath, en av
Tysklands skickligaste diplomater; riksinrikesminister är
friherre von Gayl, riksfinansminister friherre Schwerin
von Kozigk och riksekonomiminister Warmbold.

von Papens regering är ett typiskt provisorium.
Till sin politiska karaktär är den starkt höger- för
att icke säga junkerfärgad. Dess främsta uppgift
blir emellertid att avlösa den farliga spänning,
vartill Brünings riksregeringsdiktatur på dess smala
och artificiella basis hade lett. Detta betyder med
andra ord att den kommer att vädja till folket i
val. Utan att invänta det självfallet väntade
misstroendevotum av den gamla riksdagen har också
regeringen von Papen upplöst denna. De nya
riksdagsvalen komma att äga rum i slutet av juli.

Den nya regeringen har redan utfärdat en ny
nödförordning, innebärande bl. a. kraftiga
reduktioner av socialunderstöden, vilka på ett outhärdligt
sätt stigit rikets finansiella bärkraft över huvudet.
Sannolikt kommer den också att upphäva förbudet
mot S. A.-avdelningarna. I utrikespolitiken är
däremot ingen egentlig förändring att vänta. Hur
långt den nya regeringen i övrigt syftar får
framtiden utvisa. På många håll anses dess starkaste
namn utgöras av den nye riksvärnsministern
<i>general von Schleicher,</i> som spelat en stor roll vid
regimförändringens åvägabringande. På många håll
höres även talet om revision i konservativ riktning
av 1919 års demokratisk-parlamentariska
Weimar-författning. Dessa och andra planer komma
emellertid att bli helt beroende av valutgången i juli.
Dessförinnan torde intet avgörande i någondera
riktningen vara att förvänta.

Regimförändringen i den tyska rikspolitiken har
närmast åvägabragts av rikspresidenten Hindenburg,
som härvid tagit i författningsenligt bruk den
fullmakt, varmed han nyss beklätts av tyska folket.
Hindenburgs steg betyder snarare avvärjandet av
en kris än ett nytt orosmoment. Hela utvecklingen
av Tysklands inre läge förblir emellertid oviss,
samtidigt som den är av avgörande betydelse för hela
Europas öde.

Detsamma kan ehuru i lägre grad sägas om
utvecklingen i <i>Frankrike.</i> Här har ävenledes ett
regimskifte ägt rum men åt vänster. Den stora såväl
in- som utrikespolitiska prestige, som <i>Tardieu</i>
vunnit, har icke kunnat hindra att de grupper, på vilka
han stött sin regering, genom de den 1 och 8 maj
förrättade valen till deputeradekammaren,
förvandlats från en majoritet av 309 mot 262 till en
minoritet av 265 mot 357. Den nya majoriteten
behärskas av radikalsocialisterna och socialisterna,
vilkas bägge ledare M. Herriot och M. Brun sålunda
blevo de för den nya regeringsbildningen avgörande
personliga faktorerna.

Det franska valsättet med dess skiftande
kombinationsmöjligheter i andra valomgången möjliggör
knappast att med full klarhet fastslå
folkstämningens växlingar. Sannolikt har depressionstrycket,
som i Frankrike egentligen först under innevarande
år gjort sig på allvar kännbart för de bredare
lagren, inverkat på valutgången. Om någon större
förskjutning kan det emellertid icke vara tal. Ej
heller är det säkert att vänstermajoriteten kommer
att hålla samman för hela fyraårsperioden.
Hittillsvarande erfarenheter av socialistisk och
borgerligt radikal politisk samverkan i Frankrike peka
snarast i motsatt riktning.

Innan den nya kammaren den 1 juni sammanträdde
fick emellertid den gamla representationen
oväntat fungera som valkorporation för en ny
president för republiken. Den 6 maj föll nämligen
den gamle president <i>Doumer,</i> vald 1931 offer för
en av ovissa motiv driven rysk mördares kulor.
Den 10 maj utsågs till hans efterträdare med över
tre fjärdedelars majoritet i enlighet med en alltmer
befäst tradition senatspresidenten <i>Lebrun.</i> Franska
republikens nye president är 61 år, åtnjuter anseende
för soliditet och moderation men har hittills icke
gjort sig särdeles bemärkt i politiskt avseende. Det
upprörande mordet på den gamle Doumer har i
Frankrike utlöst en stark stämning mot den hittills
tämligen okontrollerade utländska immigrationen.

Det parlamentariska läget efter nyvalet tycktes
inbjuda till ett upprepande av "vänsterkartellen"
av 1924. Försök i denna riktning gjordes också,
men socialisterna ställde denna gång villkor för
sin medverkan, vilka de radikala ej ansågo sig
kunna acceptera, Herriot tvangs därigenom att
söka stöd hos centern, och den 3 juni bildade han
sin nya ministär, i vilken han själv är konseljpresident
och utrikesminister, Martin, som främst
representerar centern, finansminister, Chautemps
inrikesminister, Daladier minister för offentliga
arbeten, Painlavé luftförsvarsminister och
Paul-Boncour krigsminister. I huvudsak är detta en radikal
ministär, men en viss anknytning har som sagts
sökts hos centern. Den 7 juni erhöll Herriots nya
ministär utan större entusiasm förtroendevotum i
deputeradekammaren med 384 röster mot 115.

Den franska utrikespolitikens huvudlinje torde
genom den skedda ministärförändringen ej i högre
grad förskjutas. Paul-Boncour kvarstår som fransk
huvuddelegerad vid nedrustningskonferensen;
Herriot själv torde komma att företräda Frankrike i
Lausanne den 16 dennes. Såväl i säkerhetsfrågan
som i skadeståndsfrågan står Herriot numera ej alltför
långt från Tardieu. Det är emellertid sannolikt
att denna vänsterministär skall få något lättare än
Tardieus regering att acceptera det slutliga
avskrivandet av skadeståndskravet som väl ej alltför
länge kan låta sig uppskjuta.

Den allvarliga ansträngning som av Tardieus
regering företogs i syfte att åstadkomma en slags
<i>Donau-federation,</i> undandragen tysk och italiensk
kontroll, har misslyckats. De fem Donaustaterna
-- Österrike, Ungern, Tjeckoslovakien, Rumänien
och Jugoslavien -- lida som helhet betraktade i
mycket hög grad av världsprisfallet, i synnerhet på
jordbruksprodukter. Särskilt gäller detta de tre
egentliga agrarländerna: Ungern, Rumänien och
Jugoslavien. Den franska planen gick nu ut på att
de fem Donauländerna genom en ömsesidig
preferens- och kontingenteringsöverenskommelse skulle
garantera varandra åtminstone avsättningen av sina
jordbruksprodukter. Detta skulle emellertid krävt
vissa uppoffringar från tysk och italiensk sida,
vartill dessa länders regeringar funno sig sakna
bindande motiv. Även på engelskt håll mötte det
franska Donau-projektet motstånd, och planen
förföll. Den måste även anses både för tidigt väckt och
för ensidig. Donauländernas allmänna ekonomiska
läge är visserligen bedrövligt. Detta beror emellertid
främst på St. Germain- och Trianon-fredernas
onaturliga gränser samt på den ekonomiska
avspärrnings- och isoleringspolitik de nya staterna
därefter fört mot varandra, och som i flera av
dessa länder uppammat artificiella inhemska
industrier. Så länge detta läge varar komma de alla
-- och särskilt Österrike -- att alltid stå på
bankruttens brant. Här äro långt mera djupgående
och allsidiga botemedel av nöden än  detta franska
projekt, som huvudsakligen avsåg ett utestängande
av det växande tyska och italienska inflytandet vid
mellersta och nedre Donau.

Även det rent <i>politiska läget</i> är i detta
<i>Sydösteuropa</i> ytterligt labilt. <i>Österrikes</i> regeringar föra en
prekär tillvaro på växlande koalitionsgrundvalar och
måste ständigt inrikta sitt huvudintresse på nya
utländska krediters ernående till vad pris som helst.
<i>Tjeckoslovakien</i> är den nationalistiska östeuropeiska
handelspolitikens egentliga ursprungsland. <i>Ungern</i>
är politiskt stabilare men ekonomiskt ytterligt
betryckt. Det halvdiktatoriskt regerade och socialt
oroliga <i>Rumänien</i> står inför en ny politisk kris. I
<i>Grekland</i> har Venizelos och andra osäkert sittande
regeringschefer utan större framgång sökt hävda
regeringsauktoriteten under nödlägets tryck. Hela
denna del av Europa gör i politiskt hanseende ett
alltmer anarkiskt och hjälplöst intryck, under det de
franska och de tysk-italienska inflytandena
ömsesidigt förlama varandra.

Läget i <i>Ostasien</i> har under de sista månaderna så
till vida blivit mindre kritiskt, som <i>krigsoperationerna
kring Shanghai</i> upphört och ett vapenstillestånd
mellan parterna kommit till stånd under huvudsakligen
engelsk förmedling. Denna överenskommelse
innebar upprättande av en neutral zon och de
japanska truppernas tillbakadragande snarast möjligt.
Den i mars sammankallade extra förbundsförsamlingen
i Geneve har med tillägg av en del principuttalanden
i huvudsak sanktionerat denna på platsen
träffade uppgörelse, vars praktiska genomförande

icke nämnvärt rubbades, ens då en korean den 29
april på kinesiskt område utförde ett attentat, vilket
krävde flera offer bland högre japanska dignitärer.
De landsatta japanska styrkorna ha i maj i huvudsak
utrymt Shanghai-området.

Situationen i <i>Mandschuriet</i> ter sig däremot långt
ovissare. Här är den av Nationernas förbund
utsända undersökningskommissionen --
Lytton-kommissionen -- sedan någon tid i verksamhet på
platsen. Dess slutrapport torde dock ännu dröja. Under
tiden anstränger sig Japan att med politiska,
militära och finansiella medel stärka regeringsauktoriteten
i den nya vasall staten -- <i>Manchu-kuo</i> -- vilket
delvis synes ha lyckats. I fråga om det nya lägets
internationella erkännande har Japan dock ännu många
och stora svårigheter att övervinna, särskilt vad
gäller U. S. A. Förhållandet till Ryssland har också
mer än en gång tett sig hotande. Mandschuriet synes
ännu under avsevärd tid framåt komma att förbli ett
för världsfreden hotande hörn.

Under tiden har även det <i>inre läget i Japan</i>
tillspetsats på ett allvarligt sätt. Den starka
folkökningen, den forcerade industrialiseringen och slutligen
den svåra ekonomiska krisen ha gjort de inre
förhållandena alltmer spända, och sedan den allmänna
rösträttens införande för sju år sedan har den japanska
halvparlamentarismen fungerat allt osäkrare och
många fall av korruption oroat den allmänna
opinionen. Vid sidan av en rent revolutionär agitation har
man härunder i vida kretsar börjat se lösningen av
landets regeringsproblem i bildandet av en kraftig
diktatorisk regering. Dylika tänkesätt råda särskilt
i militära kretsar, och det var också från detta håll
som den sammansvärjning utgick, för vilken
premiärministern <i>Inukai</i> den 15 maj föll offer i Tokyo, då
han mördades av en grupp kadetter. Under allmän
oro för en statskupp konsulterade kejsaren den ende
ännu kvarlevande av Meiji-periodens "äldre
statsmän", furst Saibnji, och uppdrog därefter åt amiral
<i>Saito,</i> tidigare generalguvernör i Korea, att bilda
eri över partierna stående nationell koncentrationsregering.
De politiska partierna äro representerade
i Saitos regering, men parlamentet har i huvudsak
satts ur spelet, och armé- och flottledningen synes
kontrollera det hela. Den nya regeringschefen
åtnjuter anseende som en klok, fast och erfaren man, men
hans uppgift är icke lätt och Japans såväl yttre som
inre läge fyllt av faror och svårigheter.

Under det den norra amerikanska kontinenten
brottas med arbetslöshet, budgetbrist och
banditväsende samt det politiska intresset i Förenta
staterna helt absorberas av förberedelserna till
presidentvalet och den alltmer aktuella frågan om
spritförbudets upphävande eller lindrande, har världen
ånyo fått anledning att rikta sina blickar på <i>Sydamerika.</i>
Under hösten 1930 ägde en rad revolutionära
omstörtningar rum i flera av de ledande
latinsk-amerikanska republikerna. Lugnet har sedan dess icke
återinträtt och det ekonomiska läget endast
försämrats. Nu har en ny revolution genomförts, denna
gång i den sedan gammalt som mest stabila och
konservativa ansedda sydamerikanska staten, nämligen
<i>Chile.</i> Kuppen utgick från flygvapnet och fick stöd
av flottan, som redan föregående år förgäves
revolterat. President Montero och hans regering ha
fördrivits, och makten har övertagits av en junta med
nationalsocialistiska tendenser, vars ledande man
synes vara överste Marmaduke Grove.

Detta är knappast någon vanlig sydamerikansk
uppgörelse mellan rivaliserande personalgrupper.
Det är en aktion riktad mot det i Chile -- liksom i
hela Sydamerika -- ekonomiskt dominerande
utländska kapitalet. Framför allt är det den
nordamerikanska storfinansen som man vill åt. Politiska
omstörtningar kunna emellertid ej skapa högre priser
på världsmarknaden för Chiles nitrater och koppar,
och den nya regeringen torde knappast bli i stånd att
ensidigt diktera sina villkor för den utländska
finansen och utländska regeringar. Uteslutet är emellertid
icke att Chiles exempel kan komma att följas av
andra sydamerikanska stater, i vilket fall man skulle
kunna tänka sig att hela det latinska Amerika inom
kort komme att intaga en mot U. S. A:s ekonomiska och
politiska inflytande markerat fientlig frontställning.

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
APRIL 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>APRIL 1932.</h3>
<tab><tab><tab><tab><tab><tab><tab>(Copyright.)
Vid högt kompressionsförhållande i en motor
liksom även vid hög cylindertemperatur såsom vid
dålig kylning av cylindern bildas peroxider, vilka
vid sin häftiga sönderdelning giva anledning till
knackning, enär dessa föreningar innehålla en
avsevärd mängd potentiell energi. De bästa medlen att
motverka knackning blir i praktiken sådana gom
nedsätta den hastighet, med vilken peroxider bildas.
(Chimie et Industrie, h. 4, s. 770.) Northey's
roterande explosionsmotor liknar en roterande
blåsmaskin, i det kammaren är formad som två cylindrar,
som delvis gå i varandra. I denna kammare rotera
med parallella axlar i centrum av vardera cylindern
tvenne rotationskroppar med vingar formade så att
de ömsom bilda en sluten expansionskammare,
ömsom utdriva förbränningsgasen. Tändning sker då
explosionsrummet fått lämplig storlek och intaget
just stängts av den ena rotationskropp en. (The
Automobile Engineer, h. 292, s. 175.) Bellis & Morcoms
dieselmotor är av sexcylindrig enkeltverkande
fyrtaktstyp med "trunk"kolv och direkt insprutning,
system Bosch för 600 hkr vid 350 v/m med en
bränsleförbrukning av 168 g/ahkh. (Gas and Oil
Power, h. 4, s. 80.) Dorman-Ricardo's oljemotor
startar kall och avgiver 45 hkr vid 1 800 v/m samt
18 hkr vid 600 v/m. Med vanlig dieselolja är
bränsleförbrukningen 0,195 1/ahkh. (Gas and Oil
Power, h. 5, s. 104.)

Schweizerische Lokomotivfabrik Winterthur utför

för en 100 hkr fyrcylindrig motor vid 380 v/m en
oljedriven koppling, som anbringas i hålrummet på
ett löst sittande kugghjul och som användes för
fram- och backslagning av båtpropellerna.
Manövern sker på två sekunder för vanlig manöver och
på 3 sekunder från fullt framåt till full back. (Gas
and Oil Power, h. 4, s. 84.)

I kraftstationen vid Safe Harbor i U. S. A. skall
vid full utbyggnad installeras 510 000 hkr vid 16,8 m
fallhöjd. Varje turbin avger 42 500 hkr vid 109,1
v/m. Kaplanturbiner ha valts på grund av de
förekommande stora variationerna i fallhöjd och de ha
kostat 15 à 20 % mer än turbiner med fasta
skövlar. (Power, h. 11, s. 391.)

Aerotransport har anskaffat ett flygplan, typ
Fokker XII, för 14 passagerare med tre motorer, typ
Pratt & Whitney "Wasp". Vid verkställda prov
nådde man med en totalvikt av 7 450 kg en maximal
hastighet av 236 km/h vid 2 000 v/m på motorerna
och 192,5 km/h vid 1 700 v/m. Stighastigheten var
1 000 m på 5 min. 25 sek. (Bulletin Fokker, h. 1--2,
s. 2, Industritidningen Norden, h. 16, s. 121.) Till
engelska flottan har firman Max Taggort, Scott & Co.
levererat flygkatapultér för start av flygplan med en
vikt av upp till 3,6 t och med en hastighet av 92
km/h. Katapulten har en arbetslärigd av 23,25 m,
men kan på 40 sek. skjutas ihop till 14 m. Vikten
är 20 t. (Engineering, h. 3457, s. 447.)

I motsats till förgasaremotorn ökar dieselmotorn
sin förbränningshastighet mot slutet av slaget. Detta
motarbetas genom att öka luftens hastighet i
jämförelse med bränslets, vilket kan ske antingen med
luften eller bränslet. I förkammarmotorn får man
en snabb luftrörelse och slipper högt lufttryck. I
dieselmotorn med direkt insprutning blir
bränslekammaren enklare. I bägge fallen måste bränslet
föras vinkelrätt mot luftströmmen. (Zeitschrift des
Vereines Deutscher Ingenieure, h. 16, s. 396.)
Maschinenfabrik Augsburg-Nürnberg har för bussar fört
i marknaden en sexcylindrig dieselmotor om 140 hkr
vid 1 400 v/m. Cylindrarna äro gjutna i ett block
med 140 mm cylinderdiameter och 180 mm
slaglängd. Stativ och kolvar äro av lättmetall och
smörjoljecirkulationen utföres separat för varje
huvudlager. Bränsleförbrukningen mellan 600 och
1 400 v/m är 180 g/hkh. Vikten är 6,55 kg/hkr.
(VDI-Nachrichten, h. 16, s. 3.)

Westinghouse har nu i sju år tillverkat s. k.
Inertairetransformatorer, dvs. transformatorer försedda
med ett gasskikt av kväve med övertryck på
oljeytan. Den sammanlagda levererade effekten uppgår
för närvarande till tio millioner kVA. Erfarenheten
visar att oljan först behöver renas efter 6 à 7
år. Transformatorns livslängd ökas och högre
temperatur kan tillåtas. Eld- och explosionsfaran
minskas. (Electric Journal, h. 4, s. 171.) Genom att
framställa ett selen av kristallinisk struktur har man
fått en torrlikriktare och för att få stor effekt per
ytenhet, ha metaller ur järngruppen visat sig
särskilt lämpade som elektrodmetall. Dessa metaller
äro i spärriktningen katoder och ha genom
påsmältning intimt förenats med selenet. För anoden
användes bly eller blylegering med antimon eller zink.
Dylika likriktare för 40 mA och 225 V framställas.
(Elektrotechnische Zeitschrift, h. 14, s. 339.) I
bergstrakter i Californien med särskilt svår terräng
skjuter man vid ledningsdragning en hamplina med
projektil av 10 kg vikt från en livräddningskanon,
varefter kopparlinorna halas över mellan stolparna.
(Electrical World, h. 12, s. 530.)

Jordledningar utgöras enligt amerikansk
standard av 3 m långa kopparrör av 19 mm diameter,
och man håller ett motstånd av 15 ohm ute på linjen
och 5 ohm vid stationerna. Jordförbindningarna
runt dessa saltas genom uppgrävning runt dessa
av ett ringformigt dike av 0,4 m bredd och
1,2 m yttre diameter. Diket fylles med vatten och
salt och igenskottas därefter. Motståndet mot
spänningsimpulser har visat sig 76 % à 20 % lägre
än motståndet mätt med växelström av normalt
periodtal. (General Electrical Review, h. 4, s. 215.)
Genom skärmar mellan elektroderna i ett inhomogent
elektrostatiskt fält kan genomslagsspänningen höjas
ända till det tredubbla värdet. En skärm anbringas
bäst närmast den elektrod, som har minsta
krökningsradien. Skärmen måste vara större än den
största av elektroderna. Hårdpapper eller pressat
material (t. e. bakelit) lämpar sig väl för ändamålet.
(Elektrotechnische Zeitschrift, h. 17, s. 411.)
Coronaeffekten har visat sig vålla radiostörningar.
Vid genomförningar kan man hindra coronabildningen
med olja, och Ohio Brass Co. utför sådana
oljefyllda genomförningar från 220 kV ned till 46 kV,
vilka äro störningsfria. (O-B Hi-tension News, h. 3,
s. 3.) Vid isolatorer bör man skilja mellan åldring
och utmattning. Den förra uppstår utan yttre
påverkan, den senare av mekaniska eller elektriska
påkänningar liggande under hållfasthetsgränsen.
Porslinet förhåller sig som metaller med avseende på
utmattning. Ett prov gick till brott efter 1,4 millioner
belastningsväxlingar. Vid minskning av
påkänningen med 6 % erhölls brott först efter tio
millioner belastningsväxlingar. Den dynamiska
hållfastheten ligger närmare den statiska (80 à 90 %)
än hos metallerna, (Elektrizitäts-Wirtschaft, h. 7,
s. 150.) En undersökning av verkningsgraden hos
olika slag av reflektorer har givit följande resultat:
<table>
<td><td c>Reflexion               <td c>Absorption
<td>Finpolerat silver . . . <td r>90--92 %         <td r>8--10 %
<td>Folierat glas . . . <td r>70--85 %        <td r>15--30 %
<td>Vit emalj . . . <td r>66--75 %        <td r>25--34 %
<td>Finpolerat nickel . . . <td r>53--55 %        <td r>45--47 %
<td>Finpolerad aluminium . . . <td r>55--60 %       <td r>40--45 %
<td>Finpolerad mässing . . . <td r>61--62 %        <td r>38--39 %
<td>Förtent järnbleck . . . <td r>69 %           <td r>31 %
<td>Förtent järnbleck, bestruket<td r><td r>
<td>med vit, matt färg . . .  <td r>76--86 %        <td r>14--24 %
<td>(Das Licht, h. 4, s. 76.)<td r><td r>
</table>
Jämförande prov ha utförts med cirkulations-,
ventilations- och strålningskaminer. I den
förstnämnda avgives 48 % genom ledning genom
kaminen, 32 % längs kammens yttersidor och 20 %
genom strålning. Ventilationskaminen värmer
snabbare. Strålningskaminen avgiver endast 39 %
genom strålning och skyddsgallret absorberar en så
stor del av det strålande värmet att detta ökar med
25 %, om man borttager gallret, (Elektrotechnische
Zeitschrift, h. 13, s. 315.) I den engelska staden
Wellwyn använde år 1931 därvarande 2 526
abonnenterna ca 5,4 millioner kWh, varav hushållen
uttogo 44,5 %. Av de 2 406

hushållsabonnenterna kokade 1 168 elektriskt (48,5 %).
Belastningstiden är ca 2 500 h. Spisarna uthyras av
elektricitetsverket till abonnenterna för en kostnad
av kr. 6:30 à 10:35 per kvartal beroende på typen.
Medelpriset för hushållsenergi är 8,1 öre/kWh.
(Electrical Times, h. 2111, s. 451.) Av stålugnar
har den med tre elektroder med ljusbåge till badet
visat sig bäst. Den automatiska elektrodregleringen
avser ej att mildra strömstötarna, vilket tillkommer
damp spolarna, utan har till uppgift att snarast
möjligt få ett normalt driftstillstånd på ugnen.
Westinghouse's rent elektriska elektrodreglering
användes mest. För andra metaller än järn användes
lågfrekventa induktionsugnar, särskilt typ Ajax
Wyatt. Högfrekvensugnen är utförd som degelugn
och kan oavsett kvalitén hos beskickningen
åstadkomma utmärkta stålsorter. (Zeitschrift des
Vereines Deutscher Ingenieure, h. 15, s. 353.) Illium
är en ny legering som består av nickel, krom,
koppar, molybden och Volfram med mindre tillsatser
av järn, mangan, kisel och kol. Den har stor
motståndsförmåga mot hetta och korrosion samt mot
blandningar av salpetersyra och svavelsyra.
Draghållfastheten är 42 kg/mm<sup>2</sup>, elasticitetsgränsen
ligger vid 35 kg/mm<sup>2</sup>, hårdhet 170--200 Brinell,
smältpunkt 1 300°, specifik vikt 8,3, ledningsmotstånd
121,9 mikrom per cm<sup>3</sup>. (Zeitschrift des Vereines
Deutscher Ingenieure, h. 20, s. 479.)

Ett av O. Neiss konstruerat svetsaggregat
"Rotrans" ger enfasström av 150 perioder.
Generatorns rötor tillföres ström av kraftnätets frekvens
och genom lämpligt val av poltal hos motor och
generator alstras i generatorns stator en frekvens
av 150 p/s, som lämpar sig för svetsning.
(Industritidningen Norden, h. 16, s. 124.) Vid större areor
blir stukarbetet i brännsvetsmaskiner för stort för
att kunna utföras för hand och vid en area av 2 000
mm<sup>2</sup> är stukeffekten 1,3 hkr, varför automatisk drift
måste tillgripas. Det svåraste problemet är att
avpassa tidpunkten, då förvärmningen är avslutad och
styckena skola föras isär. A. E. G. utför en sådan
universalmaskin, som är inställbar för alla
förekommande svetsprofiler. (Zeitschrift des Vereines
Deutscher Ingenieure, h. 15, s. 375.) Lincoln Electric's
svetsapparat "Electric Tornado" är försedd med
fibertillsats, som förbrinner i ljusbågen och bildar
ett skyddande gashölje. Runt kolbågen är anordnat
ett magnetiskt fält, som riktar bågen i fogen.
Tillsatstråden matas automatiskt, så att mängden
tillsatsmaterial rättas efter svetshastigheten och
svetsens typ, varigenom endast ett slags svetstråd
erfordras för olika arbete på samma material.
(Welding, h. 4, s. 258.) I de nya 12 000 t motorfartygen
Caribia och Cordillera, tillhörande Hamburg--
Amerika-linjen, äro skroven till stor del svetsade,
varvid en viktsbesparing av 4 % ernåtts gentemot
nitad konstruktion och detta utan ökning av
arbetskostnaderna. Man har endast svetsat sådana delar
av fartygskonstruktionen, som ej utsättas för större
påfrestningar. I två helt och hållet svetsade,
maskindrivna 620 t tankläktare sparade man 30 % i
vikt genom svetsningsförfarandet. (Times Trade
& Engineering Supplement, h. 721, s. 150.)

Med ett radioaktivt preparat, mesotorium, till en
kvantitet av 30 mg kan man på ett avstånd av
50 cm från fotografiplåten genomlysa en stålplåt av
100 mm tjocklek på 24 h och av 150 mm tjocklek
på 40 h. Man kan då urskilja luftblåsor med ,en
höjd av minst 3,5 resp. 7 mm längd i strålarnas
riktning. Gammastrålarna äro de enda användbara
vid godstjocklekar över 80 mm. De radioaktiva
preparaten kunna placeras på svårtillgängliga platser
och behöva ingen tillsyn under fotograferingen.
(Zeitschrift des Vereines Deutscher Ingenieure, h. 17,
s. 401.) <tab><tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Brandteknisk klassindelning med hänsyn till
brandsäkerhet hos byggnadskonstruktioner m. m.</b> I Statens
offentliga utredningar 1932 nr 6--9, del I--IV (mars
1932) hava publicerats normalförslag till byggnadsordningar
m. m. Bland bilagorna i del IV har intagits
följande brandtekniska klassindelning av byggnadsmaterial
och konstruktioner, som även återfinnes i k. m:ts den
9 juni 1932 publicerade nya förordningar nr 177, 178 och
179 angående hotell och pensionat, angående film och
angående biografer.

Med <i>brandsäker</i> byggnadsdel förstås sådan
byggnadsdel, som vid brand och därunder förekommande
vattenbesprutning har betryggande hållfasthet och åtminstone
samma motståndsförmåga som vägg av bränt murtegel
av för olika ändamål erforderlig tjocklek, dock minst
10 cm, och som vilar på underbyggnad av ur
brandskyddssynpunkt  likvärdig  beskaffenhet.

Med <i>brandhärdig</i> byggnadsdel förstås sådan icke
brandsäker byggnadsdel, som vid brand och därunder
förekommande vattenbesprutning har åtminstone
samma motståndsförmåga som plankvägg med spräckpanel,
rörning och puts på båda sidor. Rörning och puts eller
därmed ur brandskyddssynpunkt likvärdig beklädnad på
endast ena sidan benämnes <i>brandhärdig beklädnad.</i>

Med <i>flamskyddad</i> byggnadsdel förstås sådan
byggnadsdel av trä eller annat brännbart material, som vid brand
är skyddad mot antändning och eldens spridning utefter
ytan under åtminstone lika lång tid som plankvägg,
beklädd på båda sidor med 4 mm asbestcementplattor av
betryggande beskaffenhet. Plattor av nyssnämnda
material, tjocklek och beskaffenhet eller därmed ur
brandskyddssynpunkt likvärdig beklädnad på endast ena sidan
benämnes <i>flamskyddande beklädnad.</i>

Det åligger statens provningsanstalt att efter
framställning och behövlig provning avgöra, huruvida
byggnadsdel motsvarar ovan angivna fordringar.

Med hänsyn till de särskilda krav på brandsäkerhet,
som i olika fall kunna uppställas, har det emellertid
visat sig nödvändigt att uppdela den brandsäkra klassen
i olika underavdelningar, karakteriserade av olika
motståndsförmåga mot brand.

Enligt av provningsanstalten fastställda grunder för
brandteknisk klassindelning hänföres en byggnadsdel till
någon av klasserna A, B, C, D och E. Byggnadsdelar av
klasserna A, B och C benämnas brandsäkra, av klass D
brandhärdiga och av klass E flamskyddade. För
klassificering utsättas provkropparna för brandprovning och
vattenbesprutning under nedannämnda tider:

<table>
<td c>Brandteknisk klass <td c>Beteckning<td c>Brandprovningstid<td c>Vattenbesprutning
<td>Brandsäker klass A . . . <td c>BrsA <td c>8 tim.       <td c>8 min.
<td>Brandsäker klass B . . . <td c>BrsB <td c>4 tim.  <td c>4 min.
<td>Brandsäker klass C . . . <td c>BrsC <td c>2 tim. <td c>2 min.
<td>Brandhärdig klass D . . . <td c>BrhD <td c>1 tim. <td c>1 min.
<td>Flamskyddad klass E . . . <td c>FlsE <td c>1/2 tim. <td c>1/2 min.
</table>
Brandprovningstemperaturen stegras i det närmaste
enligt den normala temperaturstegringskurvan, som
karakteriseras därav, att ugnstemperaturen efter 5 min.
är 540 °C, efter 10 min. 700 °C, efter 1 tim. 925°C, efter
4 tim. 1 150 °C och därefter hålles konstant under
återstående provningstid upp till 8 tim. Bärande konstruktioner
belastas under prövningstiden med en last, som
motsvarar vad som normalt kan ifrågakomma i byggnad.

Till ledning för byggnadsnämnder och myndigheter
kommer statens provningsanstalt att utgiva förteckning
över sådana byggnadsmaterial och konstruktioner, som
undergått provning eller på annat sätt undersökts,
varvid angives den klass, till vilken materialet eller
konstruktionen hänföres.

<b>Ett "tekniskt museum" vid Marma såg.</b> I maskinsalen
vid Marma såg finnes inrättat ett litet museum,
som rymmer några verkliga dyrgripar. Vid tidpunkten
för byggandet av Ljusnans sulfatfabrik, som ligger
omedelbart intill sågen, anträffade ingenjör Carl E.
Söderbaum ute på en backe ett par elektriska maskiner,
som sågo misstänkt gamla ut. De tillvaratogos då och
blevo så småningom identifierade som Sveriges äldsta
generatorer. Sedan maskinernas förnämliga karaktär
sålunda fastställts, lät direktör G. J. Versteegh i sågens
maskinsal inrätta det lilla museum, som synes å vår bild.

Marma sågverk erhöll sin första elektriska
belysningsanläggning år 1876, bestående av två (till höger
å bilden synliga) från Frankrike importerade
Grammemaskiner, vilka lämnade ström till var sin båglampa.
År 1884 installerades en Wenströmmaskin (till vänster
å bilden) med tillverkningsnummer 10 för matning av
de då nymodiga koltrådslamporna. För den tidstrogna
monteringen svara de båda maskinmästarna Israelsson
s:r (verksam vid sågen 1861--1915) och j:r. Överst till
höger å instrumenttavlan synes en gasoljelampa av den
typ, som tidigare användes för belysningen i sågen.

<img 1>
Muséet vid Marma såg med maskinmästarna Israelsson j:r och s:r.
</img>

<b>Svetsningskurser i landsorten.</b> Hantverksinstitutet i
Stockholm har förutom den sedvanliga mästarekursen
i Stockholm i slutet av varje år även anordnat
acetylensvetsningskurser på andra platser i Sverige,
särskilt i Norrland. Under innevarande år planeras på
motsvarande sätt ett antal kurser i landsorten, därav under
den närmaste tiden: den <i>8--13 augusti i Hälsingborg</i>
i samarbete med a.-b. Aga-Faxius i Malmö samt
Hälsingborgs fabriks- och hantverksförening, den <i>29
augusti--3 september i Skellefteå</i> i samarbete med a.-b.
Skellefteå syrgasverk och Skellefteå fabriks- och
hantverksförening samt den <i>19--24 september i Trollhättan</i>
i samarbete med a,-b. Nordiska syr gasverken i
Stockholm, a.-b. Svenska carbidkontoret i Göteborg samt
Trollhättans industri- och hantverksförening.

Samtliga dessa s. k. instruktionskurser omfatta ca
45 timmars undervisning i acetylensvetsning med
tillämpning av nyare svetsningstekniska rön, varvid
ungefär en tredjedel av tiden upptages av föreläsningar med
ljusbilder och demonstrationsmaterial samt ungefär två
tredjedelar av praktiska övningar och demonstrationer
(gruppvis) undei ledning av experter på området.

Kurserna äro avsedda för så,väl självständiga
yrkesidkare som -- på dessas begäran och rekommendation --
hos dem anställda verkmästare, förmän eller väl
meriterade arbetare, förutsatt minst 3 års praktik inom
smides- eller mekaniska verkstadsyrket och minst 20
års ålder. Ett begränsat antal mindre stipendier kunna
som bidrag till kostnaderna sökas hos kommerskollegium
före den 31 juli 1932 enligt anvisningar från
hantverksinstitutet, som även lämnar vidare upplysningar
om programmen. Kursavgiften är 45 kr.

<b>Rök- och gasskyddskurser.</b> Till Svenska
teknologföreningens medlemmar har utgått inbjudan att deltaga
i följande, av Auer-Gesellschaft (Degea) i Berlin
anordnade rök- och gasskyddskurser: 18--19 juli 1932
tvådagarskurs; 20--22 juli tredagar skurs för dem som
redan besitta någon kunskap i ämnet, 23 juli en
föredragsserie över gasskyddsfrågor beträffande
civilbefolkningen.

För dem som önska en grundlig utbildning i rök- och
gasskydd finnes alltså möjlighet att deltaga i alla tre
kurserna. Deltagandet är kostnadsfritt. Om så önskas,
ordnar Auer-Gesellschaft med logi i förstklassiga
hotell till billigt pris. Upplysningar om kurserna lämnas
av Birger Carlsson & Co. a.-b., Stockholm.

<b>Tekniska föreningen i Gävle</b> räknar enligt sin nu
utgivna medlemsförteckning för år 1932 4 hedersledamöter,
31 ständiga ledamöter och 204 årligen betalande
ledamöter. Styrelsen utgöres av civilingenjör J. F. Hjorth,
ordf., ingenjör Amand Deshayes, v. ordf., civilingenjör
K. H. Landberg, sekreterare, civilingenjör K. W.
Dahlström, klubbmästare, samt, civilingenjör E. B. Höjer,
ingenjör C. M. Jonsson och direktör E. G. Pehrsson.

</chapter>
<chapter name="TEKNISK TIDSKRIFT
HÄFT. 28 ÅRG. 62 9 JULI 1932">
<h1>TEKNISK TIDSKRIFT</h1>
<h2>HÄFT. 28 ÅRG. 62 <tab>9 JULI 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Arbetsförmedling för ingenjörer och arkitekter. -- Vattenkraft och  ångkraft, diskussion. --
Ekonomisk översikt. -- Notiser. -- Tekniska föreningar.

</chapter>
<chapter name="ARBETSFÖRMEDLING FÖR INGENJÖRER OCH
ARKITEKTER.">
<h2>ARBETSFÖRMEDLING FÖR INGENJÖRER OCH
ARKITEKTER.</h2>
Bland svenska ingenjörer och arkitekter har
dessbättre arbetslöshetens spöke ännu icke uppträtt
alltför allmänt hotande. Att värre tider stunda är
ju dock både vittnat och väntat.

När arbetslöshetsfrågan avhandlas i riksdag och
tidningspress, gäller det nästan alltid den
kroppsarbetande klassen. Detta är i och för sig rätt naturligt,
då arbetare inom denna klass äro talrikast och hava
minsta motståndskraften, om och när
förvärvsmöjligheterna tryta. Just emedan detta av statsmakterna
länge beaktats, har också organiserandet av hjälp åt
arbetslösa kroppsarbetare nått en mycket stark
utveckling, ej minst i vårt land. Man har härvid länge
hållit fast vid, att främst och huvudsakligen hjälpen
skall taga formen av erbjudande av arbetstillfällen,
låt vara mot lägre ersättning än den eljes normala.
De kontanta understöden, vilka för varje obesmittat
sinne måste få en bismak av fattigunderstöd, hava
dock som bekant ej kunnat helt undvikas och det är
ett betänkligt tecken till sjunkande självkänsla bland
folkets breda lager, att icke sällan
kontantunderstöden mottagas som en självfallen ersättning, för att
det "usla samhället" icke kan bereda alla riklig utkomst.

Endast sällan hör man någon tala om, att de
"svåra tiderna" drabba även många av dem, som haft
sin sysselsättning å kontor och i affärer, inom
industri och handel, utan att de kunna hänföras till den
grupp "arbetare", vilkas omhändertagande i "vår
demokratiska tid" är en skyldighet, som erkännes av
alla goda medborgare, utan åtskillnad mellan olika
politiska partier.

Då farhågorna för en starkt tilltagande arbetsbrist
för nästan <i>alla</i> yrkesidkare tyvärr icke kunna avvisas
som oberättigade, lärer få anses rimligt och befogat,
att även "tankens arbetare" söka vinna något
beaktande för sina rättmätiga anspråk att icke helt
övergivas av samhället vid nödtillfällen.
Förhoppningarna på förståelse härvidlag från regering och
riksdag hava onekligen hittills fått mycket ringa näring.
Man gör nog klokt i att ej heller för framtiden räkna
med några kraftigare ingripanden från statsmakterna
för stödjande av nödställda bland de "bildade
klasserna". Naturligt och välbetänkt får därför anses
vara, att inom olika yrken och intressegrupper söka
vidtaga de åtgärder, som kunna befinnas ägnade att
inom de egna leden avvärja de värsta följderna av de
vränga ekonomiska förhållanden, vartill mänsklig
ofullkomlighet, nationalekonomisk villervalla samt
politisk ondska och ofördragsamhet i skön förening
visat sig leda.

Nära ligger då den tanken till hands, att Svenska
teknologföreningen skulle söka träffa anstalter för
mötande av de krav på råd och bistånd, som i första
hand från dess ledamöter kunna framträda vid iråkad
arbetslöshet. Sedan många år tillbaka förmedlas
genom föreningen kostnadsfri platsanskaffning för
ingenjörer och arkitekter, men detta sker i en
ganska begränsad skala, på grund av att föreningen icke
ansett sig kunna anställa någon särskild arbetskraft
för handläggande av hithörande ärenden. Under
årens lopp ha emellertid många fått föreningen att
tacka för fast eller tillfällig anställning. Det har
dock icke gått helt in i det allmänna medvetandet
vare sig hos arbetsgivare eller arbetssökande inom
det tekniska yrkesområdet att de skola i första hand
vända sig till teknologföreningen i dylika
angelägenheter. Kanske detta i viss mån har sin förklaring
däruti att denna platsförmedling, i brist på tillräcklig
arbetskraft, icke kunnat fullföljas så effektivt och
mångsidigt som önskvärt vore.

Till avhjälpande av de brister, som sålunda kunna
anses vidlåda organisationen, har förslag framkommit
om att, genom upptagande av avgifter av såväl
arbetssökande som intresserade arbetsgivare, skaffa
ekonomiska möjligheter för en verkligt mönstergill
arbetsförmedling. Här kräves dock främst rätt man,
tör att organisera denna verksamhet på ett i allo
rationellt och effektivt sätt. Det är icke tillfyllest att
endast mottaga anmälningar av olika parter och
söka sammanpassa sålunda erhållet material.
Arbetstillfällena skola uppsökas och i den mån det är
möjligt tillskapas genom påvisande av behov av
utredningar, undersökningar, inventeringar osv., som
kunna bliva på ett billigt sätt tillgodosedda genom
användande av sysslolösa fackkunniga personer, vilka
ofta mot ganska ringa ersättning, äro villiga åtaga
sig de arbeten, som kunna bjudas. I nödfall kunna
ifrågakomma även arbetsuppgifter vid sidan om
yrket. Ingenjörer äro ju härvid på grund av
utbildning och praktisk läggning ofta mycket användbara.
Även arbetsmarknaden i utlandet måste naturligtvis
noggrant följas, vilket bör ske i intimt samarbete
med det under Svenska teknologföreningens
medverkan bildade Institutet för svensk utlandstjänst.
Uppgifter komma säkerligen ej att saknas för den, som

vill ägna sig åt skapandet av en effektiv central för
ingenjörernas och arkitekternas arbetsförmedling
under teknologföreningens hägn. Direkt ekonomiskt
stöd i större utsträckning kan på grund av den redan
nu hårt ansträngda budgeten icke lämnas från
föreningen, utan måste man utgå ifrån, att rörelsen skall
bära sig själv, möjligen med fri lokal. Säkerligen
kräves stor energi, organisationsförmåga och kärlek
till uppgiften av den, som gör försöket, men det kan
förvisso även leda till goda resultat både för
företagare och blivande klienter. Måhända kunna dessa
rader leda till, att den för uppgiften rätte mannen
upptäckes eller ger sig till känna. <tab><tab><tab><i>Fmn.</i>

</chapter>
<chapter name="VATTENKRAFT OCH ÅNGKRAFT VID INDUSTRIELL DRIFT.">
<h2>VATTENKRAFT OCH ÅNGKRAFT VID INDUSTRIELL DRIFT.</h2>
<poem>Efter dipl.-ing. H. Frilunds och
driftchefen K. G. Ljungdahls föredrag vid
teknologföreningens årsmöte den 18 mars --
föredragen finnas införda i häfte 24 och 25, resp.
26 d. å. -- utspann sig följande diskussion.
</poem>
Överingenjör <b>E. Spetz,</b> fann naturligt att vårt lands
vattenkraft utan större svårighet kan konkurrera med
ångkraften, åtminstone med sådan från
kondenseringsmaskineri. Endast i undantagsfall samt vid billigt
bränsle, såsom t. e. vid sågverken, kan det senare äga
egentligt berättigande, förutom som vattenkraftreserv.
Annorlunda med avtappnings- eller mottryckskraften, där
värmeförbrukningen, när den avgående ångan utnyttjas,
kan begränsas till 1 000 à 1 200 Cal pr kWh (mot
3 000 à 6 000 Cal pr kWh vid kondenseringsdrift).
Kraftpriset sjunker sålunda till 0,75 à 1,5 öre per kWh,
vilket pris prima vattenkraft icke ofta kan köpas för.
Som exempel på en modern anläggning, anfördes
Östrands sulfatfabriks ångturbingenerator om 10 000
kVA, arbetande med 25 atö tryck, 350° temp., samt
avtappning av kokånga vid 10 atö tryck och torkånga av
2,0 atö tryck. Av sammanställda diagram från ett antal
pappers- och cellulosafabrikers kraftförsörjning (fig. 1)

<img 1>
Fig. 1. Ångkraft och vattenkraft inom pappers- och cellulosaindustrien.
</img>

framgår bl. a. att dessa använda 50 % köpt elektrisk
energi, 30 % egen vattenkraft och 20 % ångkraft.

Gentemot ingenjör Frilund hävdade tal, att verkställda
utredningar i flera fall visat det lönande vid
textilfabriker att utvinna mottryckskraft ur värmeångan. Även
ett större mejeri hade med gott resultat anlagt eget
ångkraftverk, i st. f. att som förut köpa elektrisk energi.

I stort kan sägas att mottryckskraften, där den kan
komma till användning blir billigare än annan
drivkraft. Lägre pris nås endast för sekunda kraft eller
överskottskraft från vattenkraftanläggningar.

Överingenjör <b>R. Hellborg</b> ville framhäva betydelsen
av ångkraftverkens samarbete med vattenkraften dels
som reserver, dels som toppbelastningscentraler. I
elektrifieringens barndom, då uteslutande likström
användes, tjänstgjorde blyackumulatorn såsom reserv för
upptagande av spetsbelastningarna. När
växelströmsdistributionen infördes, kunde först den moderna
ångtekniken skapa det mot blyackumulatorn svarande
organet, nämligen i kombination den snabbeldade
ångpannan, ångturbinen och Ruthsackumulatorn. I en
dylik reservanläggning löper generatorn normalt såsom
synkronmotor infasad på fjärrnätet. Om detta faller ut
eller om belastningen stiger, går
aggregatet automatiskt över till generatordrift.
Sålunda erhålles en idealisk
momentanreserv, lämplig för t. e.
stadsbelastningsnätet samtidigt som toppbelysningen täckes,
om sådana ånganläggningar ordnas nära
belastningscentra, varigenom
driftsäkerheten ökas och överföringskostnaderna
för toppkraften inbesparas. En sådan
decentralisering på flera småstationer blir
ej dyrare än en storstation.
Reservstationer i storleksordningen 10 000 kW skulle
sålunda kunna byggas för 125--150 kr./kW.

Civilingenjör <b>Viktor Blomquist</b> ville
kraftigt reservera sig mot ingenjör
Frilunds uttalande, att ett ängtryck av ca
35 atm skulle vara det ekonomiskt
fördelaktigaste. Visserligen äro ångpannor av
vanligt utförande för ca 100 atm ungefär
100 % dyrare än sådana för 35 atm, men
det oaktat bliva de totala
anläggningskostnaderna för en 100 atm anläggning
endast 5--10 % dyrare än vid det lägre
trycket enligt uppgifter i den amerikanska
facklitteraturen.

Atmospannan för 100 atm tryck kan
emellertid i pris konkurrera med 35 atm
pannorna och en Atmospanna för 50 atm
är t. o. m. billigare än en 35 atm panna.
Därtill kommer att Atmospannan är

betydligt okänsligare för föroreningar och syror i
matarvattnet beroende på gynnsammare strömningsförhållanden
samt anordningar för kontinuerlig automatisk rensning
av innerytorna hos de avdunstande rören.

Tal. demonstrerade med bilder Atmospannan i dess
nuvarande utföringsform.

Överingenjör <b>Alex. Engblom</b> meddelade i ett
skriftligt insänt inlägg några erfarenheter om
matarvattenfrågan vid Borås Väfveri a.-b:s nya kolpulvereldade
ångcentral. Kemisk rening enligt Neckarförfarandet
tillämpas (jfr Teknisk tidskrift, nr 38/1931).
Kemikalietillsatsen har under 1931 minskats till 10 kg
trinatriumfosfat och 2 kg kaustik soda på 155 m<sup>3</sup>
spädvatten. Kemikaliekostnaden blir härvid 2,4 öre/m<sup>3</sup>.
Med ränta och amortering på reningsanläggningen blir
kostnaden 4,4 öre/m<sup>3</sup> råvatten. Ena pannan har varit
i drift ca 1 200 timmar, utan att egentlig reparation av
murverket krävts. Den andra har vid samma drifttid
fått ena frontväggen ommurad. Flammans temperatur
har vanligen varit 1 200--1 400 °C.

Civilingenjör <b>Lage Malm</b> ville beträffande den nya
ånganläggningen vid Karskär nämna, att vissa
svårigheter uppträtt med matarevattnet. Detta, som utgöres
av väl avgasat fabrikskondensat och till ringa del
destillat, uppvisar såväl före som efter laboratoriemässig
destillering och grundlig avgasning sur reaktion,
motsvarande ett pH-var de = 5,8 och hade berett
svårigheter vid vilken ångpannetyp som helst, arbetande vid
ångtryck över 25 à 30 atö. Den sura reaktionen
tillskriva tillkallade experter i spädvattnet ingående
humusämnen, vilka i detta fall ej helt kunna bortskaffas,
vare sig genom destillation eller avgasning. Så ha
bl. a. mindre mängder myrsyra påvisats i pannvattnet
(fabrikskondensat + destillat). Nyssnämnda experter
ha bl. a. förordat tillsättning av natronlut. Sedan de
skadade tuberna, vilka i huvudsak korroderas i
inloppsändarna blivit utbytta och pannvattnet blivit försatt
med ca 100 mg/l natronlut, hava efter ca 1 200 timmars
fullt ostörd drift noggranna mätningar visat, att
korrosion ej längre förekommer eller är att befara i någon
del av den i drift varande ångpannan. Beträffande
anläggningens utförande, dess driftekonomi och de
erfarenheter, som hittills vunnits hänvisade tal. till sitt
föredrag inför Svenska pappers- och
cellulosaingenjörsföreningen i mars 1932, vilket publiceras i Svensk
papperstidning.

Civilingenjör <b>Tom Nordensson:</b> Genom att man lärt
sig behärska matarvattenfrågan har man möjliggjort
ökad värmeupptagning i pannan och genom dennas
lämpliga anordnande kan man gå upp till 50 och 100
atm tryck utan överansträngning av materialet.
Kostnaderna nedbringas ofta genom att bygga pannorna
delvis, åtminstone till 4/5 utomhus. Härigenom göras
betydliga besparingar i hus och grunder. Genom moderna
belastningsanordningar kunna hastiga variationer
upptagas. I ett exempel hade belastningen kunnat höjas
från halv till full last på omkring 25 sek.

Professor <b>Sten Velander:</b> Den fantastiskt billiga
ångkraften åberopas särskilt vid förhandling om
vattenkraftenergi. Siffrorna äro härvid ofta ovederhäftiga.
Även de av ingenjör Frilund eftersträvade
idealsiffrorna får man varna för att tro sig kunna nå vid
praktisk drift. Tomgångsförlusterna öka, när man, på
grund av täta belastningsvariationer, icke hinner in i
fortvarighetstillståndet. En viktig term, som anger
detta, saknas i den av ingenjör Frilund angivna
ekvationen. I många fall överflyttas även i kolkraftländerna
belastningsvariationerna på vattenkraften. Skall
ångkraften ensam taga hand om belastningsvariationerna,
blir ångekonomien väsentligt sämre än 4 000 Cal
per kWh vid 2 500 tim. utnyttjningstid. Ingenjör
Frilunds siffror för anläggningskostnader kunna icke
tillämpas i Sverige där ett kraftverk med något så när
god ångekonomi torde kosta bra nära 300 kr./inst. kW.
Ränta, amortering och underhåll täckas icke med 15 %
å anläggningskostnaden. Med hänsyn tagen även till
reservbehov m. m. blir kostnaden 75 kr. eller mera per
maximalt levererade kW exkl. bränsle. Härav förklaras
att i Tyskland mitt bland kolgruvor utbygges
vattenkraft till 1 000 Mk/kW. Strävan mot höjd
verkningsgrad till 25 à 30 % hos moderna ånganläggningar har
drivit upp anläggningskostnaderna. Vattenturbinernas
verkningsgrad är redan över 90 %. De betydelsefulla
faktorerna i konkurrensen för vattenkraftanläggningarna
äro nu drift- och anläggningskostnaderna, för vilkas
förbilligande stora möjligheter finnas.

Av synnerlig vikt för rationell planering av ett
vattenkraftverk är att hava klarlagda de
belastningsvariationer, som kunna väntas under dygnets timmar,
veckans dagar och årets månader. Detta kan nästan
alltid i förväg tillräckligt noggrant beräknas. Den mest
ekonomiska utbyggnaden vid given karaktär på
belastningskurvorna är den som ger minimum av kostnad per
kW resp. per kWh, vilket blir detsamma, enär effekt
och energi ha konstant relation till varandra vid den
givna belastningskaraktären. Denna gynnsammaste
utbyggnadsgrad bör ligga vid tillgodogörandet av en
vattenmängd, som är större än absolut lågvatten men mindre
än vårfloden, det vill säga det är förmånligt att i viss
mån komplettera vattenkraften med bränslekraft vid
vattenbrist.

Ångkraftens roll blir att lämna få kWh, men att ha
många kilowatt i beredskap vid exceptionell
vattenbrist och att i kombination med ångackumulatorer taga
hand om den mer exceptionella spetsbelastningen.

Överdirektör <b>Borgquist</b> framhöll, att storkraftverken
för ånga naturligtvis vore billigare än de mindre
ångkraftverken, om man räknade med lika bränsleekonomi
och likvärdiga enhetspris på tomter, byggnader,
ångpannor och maskineri.

Edligt tal:s erfarenhet kunde kostnaden vid
varierande utnyttjningstid icke uttryckas så enkelt som
Velander angivit, dvs. genom ett visst pris per kW och
år plus ett annat pris per kWh.

Detta skulle varit riktigt, ifall kraftuttagningen
oberoende av utnyttjningstiden vore jämnt fördelad på dag
och natt, sommar och vinter, vardag och helgdag. Så
är emellertid i verkligheten icke förhållandet. Ju lägre
utnyttjningstiden är, desto större är proportionsvis den
del av kraften, som uttages under högbelastningstiden,
dvs. under höst- och vintervardagarnas dagtimmar. Det
är först vid mycket stor utnyttjningstid som kraft i
nämnvärd utsträckning uttages under sommaren,
speciellt sommarnätterna, samt under sön- och helgdagarna.
Därför är det ju också brukligt att minska kWh-priset
vid högre utnyttjningstid. Denna praxis stämmer med
självkostnaden. Det nedlägges ju stora summor på
dygnsregleringsanordningar, vilka betalas genom högre
pris på dagkraft än på nattkraft. Det offras ju också
stora kostnader på vecko- och årsregleringar, vilket
motsvaras av att kraftpriset är högre under vardagarna
och under den årstid, då det i allmänhet är lågvatten,
dvs. under vintertiden.

Professor <b>Velander</b> genmälde, att han sökt så
objektivt som möjligt taga hänsyn till och införa i kalkylen
de olika inverkande faktorerna. Då det här icke kunde
bli tillfälle att mer än antydningsvis ange huru detta
hänsyntagande skett, hoppades talaren, att det senare
skulle bli tillfälle att framlägga undersökningarna till
detaljerad granskning och diskussion.

Diplomingenjör <b>Frilund</b> underströk den av professor
Sten Velander uttalade varningen för ett kritiklöst

begagnande av kaloriförbrukningssiffror från en
anläggning för bedömande av förhållandena vid en annan.

Emedan den i föredraget behandlade Yarrowpannans
tomgångs- och stilleståndsförluster äro synnerligen låga
(de lägsta i Finland) fanns speciellt skäl att icke draga
allmängiltiga slutsatser från de i föredraget härledda
kaloriförbrukningsekvationernas <i>absoluta värden.</i>

I föredraget har avsetts att visa en metod för
härledande av en anläggnings kaloriförbrukningsekvatlon.

Genom att beakta även stillestånds- och
uppeldningsförlusterna vid värmeförbrukningsekvationernas
uppgörande, minskas det erforderliga driftpåslagets storlek
avsevärt och omfattar i huvudsak blott sådana faktorer
(nedsmutsning, oförbränt kol i askan), som genom
sträng driftkontroll kunna hållas inom rätt låga gränser.

Någon nämnvärd (inom mättoleranserna) försämring
av driftverkningsgraden hos en panna vid varierande
belastning eller vid körning med samma medelbelastning
utan belastningsvariationer hade tal. icke kunnat
konstatera vid utförda prov.

Användbarheten av kaloriförbrukningsekvationsmetoden
för analys av en kraftanläggnings praktiska
bränsleförbrukning (årsresultat) styrktes av en slående
överensstämmelse som erhållits för kaloriförbrukningen
per kWh enligt driftstatistik och enligt nyssnämnda
metod vid en större industriell kraftanläggning i
Finland. <tab><tab><tab><tab><tab><tab><tab><i>Fmn.</i>

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab><tab><tab>Stockholm  23.6.32.
Den faktiska ekonomiska utvecklingen under maj
månad kan icke uppvisa några nämnvärda tecken
till förbättring av situationen. Däremot födde
Lausanne-konferensen och diskussionen kring densamma till
en början förhoppningar om att det internationella
samarbetet skall kunna skänka oss vissa
absoluta förutsättningar för en vändning i konjunkturen.
Möjligheterna för en för såväl gäldenär- som
borgenärstater acceptabel lösning av hela frågan om
krigsskulderna, som undanröjer det hinder för det allmänna
ekonomiska tillfrisknandet, de hittillsvarande
"lösningar" utgjort, syntes större, än man på grund
av det inrepolitiska läget inom de av en uppgörelse
berörda staterna för endast några månader sedan
vågade hoppas. Förhoppningarna om konferensens
lyckliga förlopp ha tagit sig uttryck i en kursstegring i de
mera politiskt riksbetonade obligationerna. Noteringen
på Younglånet i Stockholm steg sålunda sedan
början av maj månad från 40 till 52 den 25 maj och
motsvarande kursstegring för Daweslånet är från 40
till 55. Förbättringen av kursen för de i utlandet
placerade tyska lånen är allmän. Vereinigte Stahlwerke
6 1/2 % dollarlån steg sålunda samtidigt från 12 till 25 1/8,
vilket dock också avspeglar förbättringen i koncernens
produktionsläge under de senaste månaderna. Även
andra utlandslån, såsom det rumäniska monopollånet
och brasilianska kaffelånet, visa kursvinster, om än ej
av den storleksordning som de tyska. Efter en mindre
kursförlust som avspeglade en kortvarig pessimism ha
kurserna för Dawes- och Younglånen fortsatt uppåt till
resp. 63 och 63 1/2--64, vilket tyder på att hoppet om en
god lösning alltjämt växer inomi finansiella kretsar. Även
om det är tämligen klart, att det för ett allmänt
ekonomiskt tillfrisknande kräves en definitiv och för
gäldenären ej allt för tryckande reglering av skadeståndsfrågan,
så är det tydligt, att enbart försvinnandet av detta
ständiga irritationsmoment och under nuvarande
handelspolitiska och ekonomiska förhållanden i varje fall
orimliga skuldförhållande icke i och för sig är
tillräckligt att åstadkomma ett omslag i konjunkturen.
Avgörande för den allmänna ekonomiska utvecklingen
jorden runt torde konjunkturutvecklingen i U. S. A. vara,
och utan ett omslag där torde någon nämnvärd
förbättring icke vara att påräkna i övriga delar av
världen. Sannolikheten för att en ur allmän ekonomisk
synpunkt mera rationell reglering av krigsskadeståndsfrågan
skulle kunna medföra den rent psykologiska
omsvängning i U. S. A., som en stigande konjunktur
förutsätter, är ringa. Ett ordnande av skadeståndsfrågan i
förut nämnd riktning är en av de många samverkande
faktorer, som krävas för en varaktig förbättring av
läget. En begränsning av rustningsbördorna i Hooversk
anda skulle givetvis i hög grad bidraga att bringa reda
i budgeterna, som genom det fortskridande prisfallet
med därav följande höjning av reallönerna och
sammansmältning av vinstmarginalerna bringats ur balans
och trots dryga nya skattebördor äro svåra att hålla i
jämvikt. Innan prisfallet upphört, torde man icke
kunna vänta, att de psykologiska förutsättningarna för
en konjunkturstegring skola kunna växa fram. Det
internationella prisfallet visar emellertid inga tendenser
att upphöra. Den amerikanska prisindexen pekar på
fortskridande prisfall för maj; Fishers index -- Bureau
of Labors har ännu icke publicerats -- visar en siffra
för nämnda månad på 61,0 mot 62,2 för april och 65,0
för januari. Även den engelska prisnivån har trots
pappersvalutan fortsatt att falla, enligt Economists index
från 83,3 för maj till 81,3 för juni, medan
januarisiffran var 90,0. Någon påtagbar förbättring i de
allmänna förutsättningarna för ett omslag i konjunkturen
kan sålunda icke konstateras.

Däremot har intrycket av att lågkonjunkturens
verkningar i U. S. A. blivit allt mera djupgående ytterligare
stärkts genom att industrier, som framställa rena
konsumtionsvaror i allt högre grad fått känning av krisen.
Tidigare ha dessa industrier lyckats hålla
produktionsvolymen uppe anmärkningsvärt väl, men de senaste
månaderna ha medfört ett markerat omslag i detta
avseende. Medan industriens ullkonsumtion under januari
och februari var i nivå med föregående års, sjönk den
under mars och uppgick för april till endast något mer
än 40 % av den under samma månad ett år tidigare.
Stark men ej fullt så markerad är minskningen av
bomull; nedgången kom här först i och med april, medan
första kvartalet varit lika gynnsamt som året förut.
Under maj konsumerades 332 000 balar bomull mot
466 000 under samma månad året förut och 458 000 i
genomsnitt per månad under innevarande års första
kvartal. Även om den senast publicerade
månadssiffran för tillverkningen av automobiler är något
förmånligare än den för tidigare månader innevarande år, så
är förbättringen så obetydlig och har dessutom
avmattning redan åter inträtt, att densamma näppeligen kan
inregistreras som något mera förhoppningsfullt tecken.
Under april tillverkades 148 000 bilar, vilket innebär en
stegring på 29 000 mot genomsnittet för de tre
föregående månaderna, men å andra sidan betyder den en
minskning med hela 190 000 gentemot samma månad i
fjol. Preliminära siffror för maj ge vid handen, att
fortsatt förbättring av ungefär samma storlek ägt rum
under denna månad, men senare rapporter meddela
dock om nya inskränkningar. Härmed är den enda
mera påtagbara förbättringen i produktionsläget för de
stora utslagsgivande produktionsgrenarna konstaterad.
Stålindustrien har sålunda under de båda sista
majveckorna endast kunnat utnyttja 17 % av sin kapacitet,
vilket innebär bottenrekord sedan krigets slut. Siffran
för ståltrustens orderreserv har samma tråkiga
innebörd; den är 2,18 mill. ton mot 2,33 månaden förut,
3,62 mill. ton för maj i fjol. Tackjärnsproduktionen
uppgick under maj till 0,80 mill. ton och motsvarande
siffra för stål till 1,12 mill. ton, medan tillverkningen
under samma månader i fjol var resp. 2,03 och 2,54 mill.

ton samt för april i år 0,87 och 1,26 mill. ton.
Järnvägstrafiken var under maj i det närmaste 1/3 mindre
än under samma tid förra året och nära 15 % mindre
än under april i år. Utrikeshandelns siffror avspegla
den allmänna konjunkturutvecklingen men ock den
handelspolitiska. Importen hade för maj ett värde av
112 mill. dollar och för samma månad de båda
närmast föregående åren resp. 180 och 400, medan de
utförda varornas värde var för samma månader resp.
132, 204 och 385 mill. dollar.

En diskontosänkning har nyss genomförts i New
York, sedan de franska tillgodohavandena där
praktiskt taget försvunnit genom exporten av guld till
Frankrike. Under tiden medio maj--medio juni har
Federal Reservebankernas guldkassa minskats med
något över 460 mill. dollar till 2 560 mill. Faran för
ett franskt inflytande på amerikansk räntepolitik skulle
därmed vara helt undanröjd. Bankernas strävanden
att bringa ökad kredit i marknaden i syfte att
motverka deflationsfaktorerna ha icke ännu haft
nämnvärd verkan. Deras köp av statspapper ha fortsatt
men i mera begränsad utsträckning. Tillkomsten vid
föregående månadsskifte av en stödköpsorganisation
under Morgans auspicier har måhända medverkat till
det hejdande på New Yorkbörsen av kursfallet, som
skett under juni månad; uteslutet är ej heller att
under månadens senare del de något ljusare
utrikespolitiska utsikterna även stimulerat och bidragit till
att kursläget kunnat upprätthållas. Den motsvarande
kursrörelsen på övriga betydande börsplatser torde
dels avspegla den amerikanska förbättringen, dels ha
framkallats av samma faktorer som den.

Vad Europa beträffar är bilden icke fullt så
tröstlös som den av det amerikanska näringslivet. De
senast publicerade produktionssiffrorna äro visserligen
i många fall sämre än de föregående, men i ögonen
fallande är, att de tunga basindustrierna under de
gångna månaderna av innevarande år lyckats hålla
produktionen uppe på en tämligen konstant nivå. För
Tysklands del kan för april och maj konstateras en
avsevärd stegring av stålproduktionen. Marssiffran är
430 000 ton, men för de nämnda båda månaderna
redovisades respektive 521 000 och 624 000 ton, och juni
månads tillverkning beräknas visa en fortsatt stegring.
En jämförelse mellan innevarande års tillverkningssiffror
och de för samma tid i fjol ge vid handen, att
den engelska järn- och stålindustrien har lyckats hålla
sina kvantitetssiffror på praktiskt taget samma nivå
som i fjol, och att de i runt tal utgöra 50 % av de
för 1929. För Tysklands del ligga 1932 års siffror för
tackjärn cirka 40 % lägre än 1931 års och utgöra blott
omkring 1/3 av 1929 års, medan de för stål för årets <i>tre</i>
första månader voro 45 % och 1/3, men de båda sista
månadernas produktion kraftigt ,stigit och maj månads
uppgår till 84 % av samma fjolårssiffra och till 44 %
av 1929 års. Depressionen har inträffat betydligt
senare i Frankrike, vars tackjärnstillverkning under
årets fyra första månader uppgått till cirka 55 % av
1929 års motsvarande och till 63 % av 1931 års. För
stål voro motsvarande siffror 58 och 65 %. Som
synes är alltjämt Frankrike avsevärt bättre ställt än
övriga stora industriländer, men försämringen där
fortskrider däremot tämligen snabbt. Alltsedan
februari 1931 har den franska produktionsindexen visat en
fortgående nedgång, och produktionens sysselsättning
har sedan årets början sjunkit 14 %, medan
innevarande år för Tysklands del efter den starka
nedgången vid årsskiftet visar en ökning av
sysselsättningen med 9 %. Inom den engelska industrien har
produktionen hållit sig tämligen konstant under de
gångna månaderna i år och på en relativt sett
tämligen tillfredsställande nivå. <tab><tab><tab><i>Filip Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Trafiksäkerheten vid vägkorsningar.</b> De av k. m:t
den 20 nov. 1931 tillkallade utredningsmännen i fråga om
åtgärder till höjande av trafiksäkerheten vid korsningar
mellan vägar samt järnvägar och vattenvägar m. m.,
häradshövdingen K. G. Th. Borell och landshövdingen A. B
Gärde, hava enligt regeringsbeslut den 22 juni fått i
uppdrag att jämväl verkställa utredning beträffande
spörsmålet, i vad mån för trafiksäkerhetens höjande
korsningar i plan mellan väg och järnväg böra friläggas
genom anordnande av skenfria korsningar eller
parallellvägar. Uppdraget skall i sin helhet vara fullbordat före
den 1 november 1932.

Utvidgningen av programmet har tillkommit på
hemställan av utredningsmännen, som framhållit, att några
mera avsevärda förbättringar av det nu gällande
systemet med säkerhetsanordningar ej stode att vinna och
att den höjning av trafiksäkerheten, som ansetts
önskvärd, borde i särskild grad åvägabringas genom att
plankorsningar, som trots därvid anbragta säkerhetsanordningar
befunnits ur vägtrafiksynpunkt vara farliga, bleve
i större omfattning än hittills ersatta med skenfria
korsningar eller parallellvägar.

<b>Statens vattenfallsverk.</b> K. m:t har den 30 juni
förordnat driftchefen vid Västerås kraftverk K.-G.
Ljungdahl att under tiden från och med den 1 juli 1932 till
och med den 30 juni 1933 uppehålla befattningen såsom
kraftverksdirektör vid de norrländska kraftverkens
förvaltning, med skyldighet för honom att under denna tid
jämväl övervaka pågående arbeten med utvidgning av
Västerås kraftverk.

<b>Tekniska högskolan.</b> K. m:t har den 30 juni utnämnt
och förordnat läraren vid lantmäteriundervisningen,
professorn fil. dr Tryggve Rubin att från och med den
1 juli 1932 vara professor i geodesi vid tekniska
högskolan.

<b>En ny smörjspruta.</b> I häfte 5 av "Sfären" beskriver
ingenjör D. Magnusson en smörjspruta, som nyligen
förts i marknaden och som är avsedd för trycksmörjning
av kul- och rullager. Sprutan är en kombinerad
hand- och skruvspruta, eller, om man så vill kalla den, en
kombinerad låg- och högtrycksspruta. Fig. 1 visar
konstruktionen i partiell längdsektion. För att möjliggöra
sprutans användning som såväl hand,- som skruvspruta, är
den gängade kolvspindeln frikopplingsbart inbyggd i
förhållande till kolvcylindern. Själva kopplingsanordningens
utförande och verkningssätt åskådliggöras av
fig. 2, 3, 4 och 5. Den förstnämnda figuren visar en
kamskiva för spindelns frikoppling i frikopplat läge, och
fig. 3 visar delvis i tvärsektion de organ i frikopplat läge,
medelst vilka spindelns gängor försättas i och ur
funktion. Fig. 4 och 5 visa samma detaljer men i inkopplat
läge. In-, resp. frikoppling av spindeln kan erhållas
genom ett enkelt handgrepp eller genom att kamskivan
<i>a</i> vrides ett halvt varv åt höger, resp. vänster. För att
underlätta vridningen av kamskivan är denna utvändigt
försedd med lettring. Kamytorna <i>b</i> äro så formade, att
självlåsning vid frikoppling erhålles. Vid inkoppling
ombesörja fjädrarna <i>c</i> att de med gängor försedda
backarna <i>d</i> automatiskt gripa in i gängorna på spindeln
<i>e,</i> så snart denna medelst handtaget <i>f</i> vrides för att
skruva fram kolven <i>g.</i> Då spindeln är frikopplad, kan
alltså kolven medelst handtaget <i>h</i> skjutas för hand,
varvid sprutans kapacitet med hänsyn till smörjmängden
per viss tidsenhet blir den största möjliga. Uppgår


<img 1>
Partiell sektion av smörjsprutan jämte
konstruktionsdetaljer och tillbehör.
</img>

emellertid det för fettets inpressning erforderliga
trycket till mer än 3 atm., vilket ej torde förekomma vid
mer än ca 25 % av inbyggnadsfallen, kan alltså sprutan
för ernåendet av det högre trycket i en handvändning
ändras från hand- till skruvspruta.

Sprutan kommer normalt att levereras med två olika
kulmunstycken, det ena enligt i på fig. 1 och det andra
enligt fig. 6. Munstycket i användes då sprutan skall
tjänstgöra som handspruta, varemot munstycket enligt
fig. 7 påsättes då omändring till skruvspruta skall ske.
För att sprutan utan vidare skall kunna användas
för olika smörjhålsstorlekar, levereras den med
förminsknings- och förstoringsnipplar (fig. 7 och 8). Skall
sprutan användas som skruvspruta, måste man för erhållande
av nödig tätning skruva in munstycket (fig. 6) i smörjhålet.

Tack vare frikopplingen kan sprutans påfyllande med
fett utföras synnerligen enkelt. Med tillhjälp av ett
särskilt påfyllningslock suges fettet upp i cylindern på ett
par sekunder. Sprutan rymmer 200 gram fett.

<b>Nya metoder för träkonservering.</b> I IVA:s handlingar
(nr 118) har fil. lic. Bertil Stålhane nyligen
framlagt en serie intressanta rön angående
arseniksyrlighetens lämplighet som träkonserveringsmedel och
därjämte angivit ett par praktiska metoder för
konservering med arseniksyrlighet, varigenom möjligheter
sannolikt öppnats dels för en mera omfattande
träkonservering, dels för avsättningen av arseniken, vilket
ämne som bekant numera utvinnes i så stora
kvantiteter inom landet, att man ej vetat, var man skall
finna användning för dem.

Förf. påpekar dels med stöd av undersökningar av
Falck, Curtin m. fi., dels med stöd av egna
försökserfarenheter, att arsenik, särskilt i form av
arseniksyrlighet, erbjuder större möjligheter till effektiv
konservering av trä mot rötsvamp, insekter och
skeppsmask än något annat ämne. För konservering av
stolpar utgör arseniksyrligheten (As<sub>2</sub>O<sub>3</sub>), även i form av
billigaste råarsenik, ett synnerligen effektivt gift, om
den användes preparerad på lämpligt sätt. Vid

<img 1>
Framställning av giftbandage. A. Pastan utbredes på juteväven.
B. Väven vikes över pastan och valsas slät.
</img>

rostningen av arsenikhaltiga malmer erhålles en arsenik,
som innehåller en viss mängd svaveltrioxid (SO<sub>3</sub>),
vilken måste neutraliseras. Sker detta med soda i
överskott, bildas relativt lättlöslig natriumarsenit, tack vare
vilken giftmassan under tiden närmast efter
påläggningen kan effektivt immunisera träet.
Arseniksyrligheten i massan utgör ett giftförråd, som successivt
avges till träet. Arseniksyrligheten måste därjämte
genom tillsats av vissa ämnen givas form av en plastisk
pasta. Utförda försök ha visat, att karbol torde vara
det lämpligaste tillsatsämnet dels emedan den bevarar
fuktigheten under relativt lång tid, dels enär dess lukt är
så pass karakteristisk, att den avskräcker människor och
djur för åverkan å bandagen. En lämplig
sammansättning å pastan anges vara följande: 1 kg
arseniksyrlighet, 0,15 kg kristallsoda, 0,15 kg tekniskt ren
karbolsyra och 0,2 kg vatten. Giftbandaget framställes på
följande sätt: På en asfaltpapp (se fig.) fastklistras
medelst stenkolstjära en gles juteväv, på vilken pastan
utbredes. Därefter vikas vävremsans kanter över
pastan, som valsas slät medelst en trärulle. Pappen
kapas i lämpliga längder, avpassade efter stolparnas
omkrets och fastspikas på stolparna samt skyddas med
en i spiral omvirad galvaniserad järntråd. De pastan
överskjutande kanterna av pappen tillsnöras, så att
beläggningen blir ordentligt innesluten i höljet.

Det i bandaget förefintliga giftförrådet är beräknat
att räcka lång tid. Tröskelvärdet för giftets
svampdödande förmåga kan anses ligga vid en koncentration,
motsvarande 1 kg As<sub>2</sub>O<sub>3</sub> per m<sup>3</sup> virke. Bandaget
innehåller vid en effektiv bredd av 50 cm och en längd av
80 cm ca 5 kg As<sub>2</sub>O<sub>3</sub>, och virkesmängden per stolpe
är ca 0,2 m<sup>3</sup>, varför marginalen är tillräckligt stor.
Virket tarvar ingen vidlyftig förbehandling, såsom
fullständig skalning och torkning, utan kan användas färskt
eller torrt och behöver skalas endast i jordbandet, där
bandaget skall anbringas. Detta kan ske på
montageplatsen. Behandlingssättet är dessutom synnerligen
prisbilligt, jämfört med andra, effektiva
behandlingsmetoder, som t. e. kreosotimpregnering. Med det
angivna sättet för bandageringen torde även
förgiftningsrisken för människor och djur vara synnerligen ringa.

För konservering av virke av annat slag än stolpar
måste givetvis andra metoder användas. Arseniksyrligheten
kan först överföras i alkaliarsenit, eller ock kan

impregnering ske med en vattenlösning av
arseniksyrligheten, sedan den för virket skadliga svavelsyran
neutraliserats. Båda dessa slag av lösningar upptagas
och fördelas på ett tillfredsställande sätt i virket
genom vakuum-tryck-impregnering. I de fall, då virket
icke utsättes för stark utlakning, eller då
förgiftningsrisken för människor och djur är ringa, kan
impregnering ske med arseniksyrlighet. Lämpligen användes
då en ca 3 %-ig As<sub>2</sub>O<sub>3</sub>-lösnmg, som påföres vid ca
60 à 70°. Vid avsvalningen utfaller största delen av
arseniken i porerna. Arsenikåtgången anges till
normalt 8 à 12 kg per m<sup>3</sup> virke. Arseniksyrligheten har
dock en tendens att vid växlande fuktighetsförhållanden
bilda efflorescenser vid virkets yta. För att minska
denna tendens samt nedsätta utlakningshastigheten kan
man "fixera" arseniksyrligheten medelst t. e.
koppar- eller zinksalt, vilka bilda svårlösliga arseniter i
ytskiktet. Syraöverskottet bindes härvid genom
användning av ammoniakaliska koppar- eller zinksaltlösningar.
Virket kan nedläggas i fixeringslösningen omedelbart
efter arsenikimpregneringen eller först efter torkning.
Inträngningsdjupet hos de fixerande vätskorna är
relativt litet, men anges dock vara tillräckligt för t. e.
järnvägssyllar. Befinnes det nödvändigt att arseniken
fixeras i hela virkesmassan, kan detta ske genom
dubbelimpregnering, först med alkaliarsenit, sedan med
exempelvis neutral zinkklorid. För att undvika
torkningen av virket mellan impregneringarna kan man
utföra arsenitimpregneringen som sparimpregnering och
låta denna efterföljas av fullimpregnering med
zinkklorid. Genom att på lämpligt sätt anpassa vakuum
och tryck samt lösningarnas koncentrationer kan man
ernå så gott som fullständig utfällning. Med 2 %-ig
As<sub>2</sub>O<sub>3</sub>-lösning (som arsenit) och de övriga
saltmängderna anpassade därefter kan man beräkna följande
åtgång per m<sup>3</sup> virke: 4 kg As<sub>2</sub>O<sub>3</sub> 2,2 kg soda
(vattenfri) eller 1,7 kg NaOH samt 3 kg zinkklorid. Med en
total förbrukning av ca 10 kg per m<sup>3</sup> av jämförelsevis
billiga preparat kan man sålunda åstadkomma en i det
närmaste idealisk konservering av virket.

Om försöken i stort komma att verifiera dessa
erfarenheter, torde man kunna räkna med ett stort
uppsving för träkonserveringen, som därigenom säkert
kommer att vinna insteg å områden, t, e. gruvor, där
hittills brukliga konserveringsmetoder knappast haft
ekonomiskt berättigande.

<b>Panamakanalens vattenbehov.</b> Trafiken genom
Panamakanalen befinner sig i ständigt stigande. Enligt
vad "Civil Engineering" (maj 1932) uppger, stegras det
slussade tonnaget med ca 1 mill. ton per år och
uppgick år 1930 till ca 30 mill. ton. Vattenåtgången för
varje slussning från Gatunsjön å kanalens högsta nivå
utgör ca 185 000 m<sup>3</sup>, och det beräknas att
tonnageökningen medför en årlig ökning av vattenbehovet med
ca 37 mill. m<sup>3</sup>. För att tillgodose det ökade behovet
har man nyligen börjat bygga en damm, Madden-dammen,
i Gatunsjöns tillopp, Chagresfloden.
Dammen skall kunna magasinera ca 600 mill. m<sup>3</sup> vatten för
kanalens behov samt ca 300 mill. m<sup>3</sup> för flodregleringen.
I samband med dammbyggnaden uppföres
en kraftstation med tre turbiner om vardera 11 200 hkr.

Dammen utföres som en gravitationsdamm med
längden 270 m, största höjden 67 m och bredd vid basen
54 m. Lutningen blir på uppströmssidan 7,5 %, på
nedströmssidan 75 %. Den förses med fyra valsar om
vardera 30,5 m bredd och 5,4 m höjd. Dammen är
uppkallad efter kongressledamoten Martin B. Madden,
vilken år 1900 inom sitt parti väckte förslag om
understödjande av planen på kanalens anläggande.

Entreprenadkontraktet för dammbyggnadsarbetet
undertecknades i slutet av år 1931 och stipulerar en
byggnadstid av 1 350 dagar.

<b>Hudson Avenue-kraftverket,</b> om vilket Teknisk
tidskrift tidigare lämnat en del kortare meddelanden, har
nyligen tagit sina nya jättegeneratorer i drift.
Generatorerna, till antalet två, hava vardera en effekt av
160 000 kW vid cos <i>[phi]</i> = 0,8, och sammanlagda
installerade maskineffekten uppgår nu till 770 000 kW. Den
nya installationen beskrives utförligt i "Power" (31
maj 1932). De nya aggregaten, vilka inkl.
matarmaskinerna ha en längd av mer än 26 m, äro utförda
för 200 000 kVA vid 1 800 v/min. Ångturbinerna
erhålla ånga av ca 28 at och 388° från åtta ångpannor,
fyra för varje aggregat. Varje panna skall under 2
timmars tid kunna tillgodose en spetsbelastning av
153,5 mill. Cal/tim., motsvarande 45 000 kW. Vid
spetsbelastningen förbrukar varje ångturbinaggregat ca
680 ton ånga per tim. Denna ångmängd skall kunna
uttagas ur tre pannor. Eldstäderna äro på alla sidor
försedda med kylning och hava ett kubikinnehåll av
vardera 396 m<sup>3</sup>; undermatningsrosterna hava vardera
en längd av 8,13 m och bredden 7,93 m. Flygaskan
avskiljes enligt våta metoden.

<b>Frosthärdighet hos vattenledningsrör.</b> Metropolitan
Water Board, London, har under åren 1929 och 1930
låtit utföra undersökningar rörande frosthärdigheten
hos vattenledningrör av koppar och bly, för vilka
undersökningar redogöres i "Engineering" (10 juni 1932).
Kopparrören visade därvid sämre frostbeständighet än
blyrören. Vattenfyllda kopparrör sprungo ofta redan
vid första frysningen och tålde aldrig frysas mer än 2
gånger, medan blyrören uthärdade minst 5 frysningar.

<b>Verkningsgraden vid elektrisk kokning</b> har, enligt
"Electrical World" (4 juni 1932) varit föremål för
intressanta undersökningar vid Consolidated Gas,
Electric and Power Co., Baltimore. Det visade sig vid
dessa försök bl. a., att såväl uppkokningshastigheten
som verkningsgraden hos blanka aluminiumkärl kunde
avsevärt förbättras, om kärlen i bottnen försågos med
svartlackering. Likaså blev verkningsgraden bättre,
om värmet från motståndsspiralerna överfördes till
kokplattan medelst strålning i stället för genom
ledning. En aluminiumkastrull med ca 200 mm diameter
och 5,7 l rymd hade med svärtad botten och "öppen"
värmeöverföring en verkningsgrad av 80,6 % mot
endast 74,3 %, då bottnen var blank. Uppkokningstiden
var vid svärtad botten 32 min., vid blank botten
38 min. Det använda lacket var värme- och
vattenbeständigt. Ett lackerat kokkärl upphettades under
12 tim. och nedsänktes därefter under flera timmar i
stark lut, utan att lacket företedde minsta spår av
skadegörelse.

<b>Internationell aluminiumpristävling.</b> I dagarna har
till ingenjörer och tekniker utgått en inbjudan till
deltagande i en internationell tävling rörande förslag till
användning av aluminium och aluminiumlegeringar.
Avsikten med denna tävling är att söka finna nya
användningsområden för aluminium, vilken metall f. n. är
föremål för stor överproduktion i hela världen. Förslagen
skola omfatta framställning av artiklar av alla slag,
såsom husgeråd, redskap, maskiner och maskindelar och
kunna även inbegripa förbättringar av bearbetnings- och
användningsmetoder för aluminium.

Tävlingen arrangeras av Alliance Aluminium
Company, Basel, som överlåtit organisationen för tävlingen åt
bolagets propagandaavdelning i Paris. Prisbeloppet
utgör sammanlagt 100 000 schweiz. franc och utbetalas i
december innevarande år. Förslagen skola vara
inlämnade före den 1 oktober.

Ett på tyska utgivet häfte innehållande tävlingsprogram
kan av intresserade erhållas efter hänvändelse till

a.-b. Svenska metallverken, Västerås, eller A. S. Norsk
Aluminium Company, Løkkeveien 9, Oslo.

<b>Tekniska föreningen i Uppsala</b> har utsänt en ny
medlemsförteckning, daterad maj 1932. Medlemsantalet
utgör 113. Styrelsen utgöres av ingenjör Thure
Gyllenberg, ordf., ingenjör Oscar Rising, v. ordf., civilingenjör
Einar Karsvik, sekreterare och kassaförvaltare, samt
major Gustaf Ingelman och civilingenjör Gustav Hörsta.
Det förtjänar anmärkas, att förteckningen även anger
ledamöternas medlemskap i Svenska teknologföreningen.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska samfundet, Göteborg,</b>
avhöll sitt andra ordinarie, allmänna sammanträde
lördagen den 21 maj 1932 å Cabarethallen, Liseberg, under
ordförandeskap av arkitekt Sven Steen.

I likhet med föregående år hade vårmötet anordnats
i samband med Svenska mässan, som denna dag
högtidligen slog upp sina portar.

Svenska mässan öppnades av H. K. H. Kronprinsen,
som även behagat antaga Tekniska samfundets inbjudan
att deltaga i mötet och den därpå följande middagen. I
mötet deltogo ca 250 av Samfundets medlemmar med
damer samt ledamöter av andra sammanslutningar i
Göteborg med omnejd.

Sedan ett par föreningsärenden undanstökats höll
civilingenjör N. W. Hörstadius föredrag över ämnet:
"Konstsilke och dess tillverkning".

I en kort historik påpekade ingenjör Hörstadius att
fransmannen Réaumur år 1734 kom på tanken att på
konstgjord väg framställa en silkeliknande fiber. Genom
att studera silkemaskens sätt att spinna sin tråd hade
han kommit till det resultatet att tråden bestod av
hartser och gummi, som stelnade hastigt i luften. Men
tekniken hade inte då de resurser, som krävdes för att lösa
problemet och det dröjde till 1840 innan försöken upptogs
på allvar.

Sedan problemet blivit tekniskt löst och ekonomiskt
lönande har konstsilkesindustrien gått segrande fram.
År 1910 var årstillverkningen 8 000 ton, 1925 tillverkades
86 000 ton och år 1930 var tillverkningen 185 000 ton.
Max. uppnåddes 1929 med 200 000 ton. Produktionen har
emellertid stigit för hastigt och detta i förening med den
allmänna depressionen har gjort att priserna på konstsilke
i år äro mindre än en fjärdedel av 1922 års priser.

De första försöken att i Sverige tillverka konstsilke
utfördes år 1900 av ingenjör Strehlenert i Nol. Dessa
experiment ledde ej till något varaktigt resultat.

År 1917 upptogos i Vansbro försök att framställa
konstsilke enligt viskosmetoden. Initiativtagaren var
disponent Jonas Jonson och hans verkmästare Gustafson.
Tillverkningen startades i Vansbro gamla ångbryggeri
och tillverkningen uppgick till några kilo konstsilke om
dagen.

Den framgång, som dessa försök fingo hade till följd
att A.-b. Svenskt Konstsilke bildades år 1918. Därmed
var grunden lagd till en livskraftig förädlingsindustri,
som år 1930 tillverkade 191 ton silke.

Talaren lämnade därefter en detaljerad redogörelse
för konstsilkets tillverkning<footnote>Jfr Konstsilke och dess tillverkning, av N. W. Hörstadius
Tekn. tidskr. häfte 9 o. 10, 1927. <tab><tab><tab><i>Red. anm.</i></footnote> från det cellulosan kommer
till fabriken och tills garnet ligger färdigt. Redogörelsen
kompletterades med ljusbilder och materialprover. Till
slut visades en i Schweiz upptagen film över konstsilketillverkningen.

Hamndirektör G. Dieden, höll därefter föredrag om:
"Förslag till hamnplan för Göteborg och ny fast
förbindelseled mellan älvstränderna".

Talaren demonstrerade först den nuvarande
hamnplanen samt framhöll förbindelsefrågans betydelse för
densamma. Enligt det nya förslaget skulle i närheten av
Hisingsbron ordnas ny fast förbindelse över älven,
antingen bro eller tunnel, som komme att utgöra en
naturlig gräns mellan de yttre för oceantrafiken avsedda
delarna av hamnen och de inre avsedda för mindre fartyg.
En annan sträckning, som föreslagits, är Stigberget--
Lundby, där förbindelsen skulle utgöras av en högbro.
På denna plats skulle dock en tunnel ställa sig billigare
beroende på den stora höjd en bro måste konstrueras för.
Direktör Dieden visade med ljusbilder Göteborgs
huvudtrafikleder och påvisade att Stigbergsförbindelsen
finge vänta till ett senare utbyggnadsskede. Områden
för denna förbindelseled voro reserverade i stadsplanen.

De hamnanordningar, som planeras på Lundby och
Tingstads vassmarker äro så omfattande, att de
nödvändiggöra en generalplan för hamnen. Principen för denna
har varit massgodstrafiken till norra älvstranden,
styckegods- och passageraretrafiken bibehålles på den
södra. Utbyggnaden bör ske successivt, allt eftersom
behoven göra sig gällande. Industri- och upplagshamnen
på Tingstadsvassen skulle få ett sammanlagt vatten- och
landområde på 80 har. En stor rangerbangård för
hamnen har föreslagits väster om Tingstads station.
Götaverken skulle få vattenfront åt tre håll. Mellan
Götaverken och Lindholmen skulle spannmåls- och
fodervarutrafiken förläggas. Grundförhållanden tillåta
anläggning av silo.

Sedan hamnplanen beskrivits övergick talaren till en
detaljskildring av bro- och tunnelprojekten. I plan är
läget av de båda alternativen detsamma. Förbindelseleden
skulle som antytts byggas i närheten av den
nuvarande Hisingsbron vid Lilla Bommens hamn, som är
föreslagen att igenfyllas.

Den tilltänkta bron skulle få en fri höjd av 16 till 17
meter med en totallängd av 770 meter, därav över älven
250 meter. Bron skulle utföras av hela plåtbalkar med
en klaffbro på mitten för att kunna genomsläppa fartyg
med större masthöjd än brons fria höjd. För att
underlätta manövreringen skulle älven uppmuddras så att
vattenhastigheten minskades till hälften av den nuvarande,
som är 2 knop.

På en rad bilder visades därefter olika brosektioner.
Alternativ I har en bredd av 17,3 meter med plats för
fyra körfiler och gångbanor. Alternativ II har en bredd
av 19,9 meter n^ed plats för fyra körfiler, cykel- och
gångbanor. Ett tredje förslag har en bredd av 23,3
meter med plats för sex körfiler och gångbanor.
Slutligen finnes ett fjärde förslag om 24 meters bredd, med
plats för sex körfiler, gångbanor och ett reservutrymme
i mitten av 70 cm. I samtliga förslag ha gångbanorna
en bredd av 2,5 meter och de båda mellersta körfilerna
äro avsedda för spårvägsspår. Preliminärt har
hamnstyrelsen gått in för det tredje alternativet.

I tunnelalternativet beräknas schakt och tunnel fä
en längd av 760 meter, varav själva tunneln 470 meter.
Tunnelprojektet omfattar två alternativ. I båda fallen
delas tunneln genom en längsgående mittvägg. I varje
del finnes plats för två körfiler och en gångbana samt i
det ena alternativet även plats för cykelbana. Särskilda
ventilationsanordningar måste göras med hänsyn
till de farliga motorgaserna.

Broalternativét med sex körfiler kommer att kosta
22,5 miljoner kronor och tunnelalternativet 24 miljoner
kronor eller kanske något mera.

Till slut framhöll talaren, att han ansåg det i hög
grad lämpligt att under en depressionstid utföra sådana
anläggningar som ifrågavarande, så att de stå färdiga,
när förhållandena en gång ändra sig till det bättre.

I den därpå följande middagen å huvudrestauranten,
Liseberg, deltogo ca 180 gäster. <tab><tab><tab><i>G. E. M.</i>

</chapter>
<chapter name="TEKNISK TIDSKRIFT
HÄFT. 29 ÅRG. 62 16 JULI 1932">
<h1>TEKNISK TIDSKRIFT</h1>
<h2>HÄFT. 29 ÅRG. 62 <tab>16 JULI 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp>  Hellekis nya cementfabrik, av disponent Nils Danielsen. -- Notiser.

</chapter>
<chapter name="HELLEKIS NYA CEMENTFABRIK.">
<h2>HELLEKIS NYA CEMENTFABRIK.</h2>
<h3>Av disponent <sc>Nils Danielsen.</sc></h3>
Under åren 1929--1931 har av Skånska
cementaktiebolaget efter moderna principer uppförts
en ny cementfabrik vid Hellekis å Kinnekulle.

Cementindustrien på Kinnekulle leder sina anor
till början av 1890-talet. Den första fabriken kom
i gång år 1892. Tillverkningen detta år var ca
7 500 fat. Anläggningen utbyggdes härefter
successivt, i den mån konsumtionen i landet ökades och
kravet på lägre tillverkningspriser gjorde sig
gällande. Sålunda anskaffades åren 1907 och 1908
tvenne 30-m roterugnar. År 1928 hade fabriken en
kapacitet av ca 340 000 fat cement per år.
Maskinutrustningen bestod då av 4 krossar, 13 malaggregat
för råmjöl, 2 roterugnar, 2 schaktugnar samt 5
kvarnar för cementmalning -- sålunda en ganska
komplicerad anordning. Fabriken arbetade efter
torrmetoden.

Fordringarna på bättre och billigare cement hava
i första hand framkallat behovet av den nya
anläggningen vid Hellekis. Tekniken begär numera
cement, som med avseende å sina egenskaper är
anpassat för olika användningsändamål. De ständigt
sjunkande försäljningspriserna å cement hade också
medfört, att den gamla fabrikens framställningskostnader
ej längre stodo i relation till
marknadspriset. Fabriksbygget får därför även betraktas
såsom ett led i det omfattande rationaliseringsarbete,
som Skånska cementaktiebolaget under de senaste
åren bedrivit inom sin rörelse.

Vid anläggningens projekterande undersöktes flera
olika tillverkningsalternativ, bland vilka må nämnas:
torrförfarande enligt schaktugnsmetoden,
torrförfarande enligt roterugnsmetoden med utnyttjande
av rökgaserna för kraftalstring samt våtförfarande
enligt roterugnsmetoden. Att det sist nämnda
tillverkningssättet valdes för den nya anläggningen
hade huvudsakligen sin grund i de betydande
fördelar, som man ur kvalitativ synpunkt kan nå genom
våtmetoden. Vid denna metod finmales
råmaterialierna under vattentillsats till ett mer eller mindre
lättflytande slam. Även om råmaterialen för
cementtillverkningen vid Hellekis äro synnerligen
godartade, måste man dock räkna med, att på
teknikens nuvarande ståndpunkt ingen annan metod kan
ge så likformig råmassa som våtmetoden, samtidigt
som råmassans sammansättning lätt kan varieras
efter behov.

Fabriken ligger vid Hönsäters hamn vid Vänern
och med järnvägsförbindelse till Västergötland--
Göteborgs och Lidköping--Kinnekulle järnvägar.
Dess naturliga avsättningsområde är Värmland,
Dalsland och Västergötland med angränsande landskap.

Anläggningen erhåller sin kraft i form av 40 000
volt, 50 per. växelström från Kraftaktiebolaget
Gullspång--Munkfors' anläggning i Gullspångsälven.
Stenkol, som är en annan stor tillverkningsfaktor för
en cementfabrik, tages antingen på järnväg över
Göteborg eller direkt per båt till Hönsäters hamn.
För cementframställning lämplig kalksten och skiffer
finnes i flera av de lager, som uppbygga Kinnekulle.
Härom mera nedan.

De av tidskriftens läsare, som intressera sig för
det byggnadstekniska utförandet av den nya
fabriken, hänvisas till en utförlig artikel i tidskriften
Byggmästaren, h. 9, 1932. Här må endast nämnas,
att det 135 m långa ugnshuset utförts såsom
järnkonstruktion med väggar av enstens tegelmur eller
sprutbetong. I lagerhallen, som har en höjd till
takfoten av ca 20 m och en längd av ca 170 m, är
likaledes den bärande konstruktionen en stomme av
järn. Väggarna, i denna byggnad, ca 4 000 m<sup>2</sup>, äro
av eternit. Ugnshusets tak, ca 2 700 m<sup>2</sup>, består av
betongplattor täckta med underhållsfri takpapp.
På lagerhallen är taket, ca 4 000 m<sup>2</sup>, av trä med
papp. De fyra slambehållarna med en diameter av
ca 8 m och en höjd av ca 27 m ha gjutits av
betong med hjälp av runda, hö j bara formar.
Byggnadsarbetena hava stått under ledning av a.-b.
Skånska cementgjuteriet.

Hela anläggningen har planlagts för en produktion
av 1 000 000 fat (ett fat = 170 kg netto) cement
per år. Samtliga byggnader äro utförda för att
kunna rymma maskiner av denna kapacitet.
Tillsvidare, och sannolikt tillräckligt för en lång tid
framåt, har inmonterats mal- och brännaggregat för
endast halva produktionen. Allmänna anordningar,
transportmaskinerier, pumpar och elevatorer,
kraftledningar, transformatorer, krossanläggningen samt
koltork och kolkvarn äro dock byggda för den fulla
tillverkningskapaciteten.

De huvudsakliga arbetsmaskinerna hava fått
tämligen stora dimensioner. En kross, en slamkvarn,
en roterugn och en cementkvarn med tillhörande
hjälpanordningar skola per dygn framställa ca 1 600
fat cement. För att möjliggöra en jämn drift, även
om något av dessa aggregat ej skulle tjänstgöra,
har utrymme förutsetts för betydande buffertlager.
Man kan samtidigt lagra ca 12 000 ton krossad

<img 1>
Fig. 1. Totalvy.
</img>

kalksten, ca 1 000 ton gips, ca 2 800 m<sup>3</sup> råslam, ca 17 000
ton klinker, ca 4 000 ton stenkol samt ca 50 000 fat
cement. Genom en långt driven mekanisering är
behovet av mänsklig arbetskraft väsentligt mindre
än i äldre fabriker. Antalet fasta skiftplatser är 10,
vartill komma dagarbetare, reparatörer, lossnings-
och lastningsarbetare och arbetare i stenbrotten.

<b>Råslammet.</b>
Efter dessa allmänna uppgifter skall gången av
fabrikationsprocessen närmare beskrivas. Materialet
för råslammet är kalksten av tvenne olika sorter
samt sandsten. Huvuddelen av kalkstenen brytes i
ett dagbrott ca 3 km från fabriken, Brottet har en
brytfront på ca 800 m och en pallhöjd av ca 11 m.
Brytning och lastning sker för hand utan anlitande
av lastskopor eller dylika mekaniska hjälpmedel.
Kalkstenarna tillhöra de s. k. ortocerkalkstenarna av
kambro-siluriska formationen. Den ganska

<img 1>
Fig. 2. Planritning.
</img>

obetydliga mängd sandsten, som erfordras för fabrikationen,
utvinnes ur ett brott intill cementfabriken. All sten
transporteras å järnvägsvagnar rymmande ca 6,5 ton,
vilka inrangeras å ett spår lutande ned mot krossen.
Här vinschas vagnarna in, en efter en, vägas, samt
tippas ned i en behållare ovanför krossen. I botten
av behållaren löper ett lamellband med en bredd av
ca 1,5 m och en normal hastighet av ca 1,5 m/min.
Krossen kan taga emot stycken upp till ca 500
kg vikt. I en operation arbetas godset ned till
en maximal storlek av ca 25 mm med ca 50 %
gods under 10 mm. Krossen, en s. k. hammarkvarn,
är byggd av firman F. L. Smidth & Co., A/S.,
Köpenhamn, och har 2 axlar, vardera uppbärande 8 st.
hammare. Varje axel drives av en motor på 100
hkr. Anläggningens normala kapacitet är ca 70 ton
per timme. En avdamningsanordning med
sugfläkt och dammtransportsnäcka tar hand om det fina
stoftet, som tillföres krossgodset å gummitransportbandet. Detta löper
med en lutning av 15° från en nivå under
krossen upp till ett plan ca 14,3, m över
markytan. Bandet har en bredd av 600 mm, en
längd mellan ändrullarna av 75,8 m samt går
med en hastighet av 76 m/min. Krossgodset
avbördas från detta band på ett 600 mm
horisontalt sandviksband, som går i rät vinkel
mot det förra och som för materialet ut
över fickor, som äro anordnade över
slamkvarnen, eller också rinner godset ned i
råmateriallagret. Det

senare, som här ovan redan omnämnts, är en
särskild byggnad parallell med kvarn- och ugnshusen.
Över råmateriallagret löper en 7,5 ton elektrisk
4-motorig travers med 2,75 m<sup>3</sup> gripskopa. Traversen
har en spännvidd på 24 m och en största lyfthöj d av
15 m. Dess hastigheter äro: 65, 80 och 120 m/min,
för upplyftning, tvär- och längdåkning. Densamma
kan med arbete på 3 skift lossa kol, flytta klinker,
gips, kalksten m. m. för två ugnars fulla produktion.
Då traversen är av vital betydelse för fabrikens drift,
finnes en fullständig sats elektriska motorer i reserv,
varjämte särskilda anordningar vidtagits för att
snabbt byta ut dem i händelse av maskinhaveri.

Under ovannämnda stålband finnas en rad fickor
för kalksten av olika slag, sandsten, klinker och gips.
De två sistnämnda fickorna fyllas uteslutande av
traversens gripskopa, de förra även direkt från
bandet. Fickorna avlämna sitt innehåll på råkvarnens
resp. cementkvarnens matarbord. Borden, som hava
en diam. av 1 700 mm, rotera kring en vertikal axel
och drivas med reglerbara växelströmsmotorer.
Sandstenen påmatas medelst en fram- och återgående
matarapparat.

Rågodset införes genom slamkvarnens ihåliga
lagertapp i avpassade mängder under tillsättning av
vatten. I kvarnen förmales massan till en tjockflytande
gröt, som har en siktrest beräknad å torrsubstans
liggande under 12 % å sikt med 4 900 maskor/cm<sup>2</sup>.
Kvarnen är en Unidankvarn med tre kamrar, längd
12 m. Den är avsedd för en fyllning av 48 ton
stålkulor och cylpebs. Infodringen består av plattor
av manganstål och hårdgjutgods. Den drives av en
Aseamotor, 650 hkr, 380 volt, 600 varv, kopplad till
en Stalväxel 600/125 varv. En förlagsaxel med trilla
arbetar mot en å kvarnkroppen anbragt kuggkrans
och giver kvarnen en hastighet av 19 v/min. Kvarnens
normala produktion är ca 20 ton torrstoff per timme.

Slammet rinner härefter till 3 slamelevatorer.
Varje elevator har 48 st. plåtskopor om 18 liters
rymd, upphängda i stålkedjor. Slamelevatorerna
uppfordra råslammet till ovan omnämnda slamsilos,
ombesörja blandning av slam från en behållare till
en annan, samt sköta slutligen transport av slam till
roterugnens intagsränna. Varje slamsilo rymmer ca
700 m<sup>3</sup> slam. Silos tjänstgöra dels såsom magasin,
dels som korrektionsbassänger för att åstadkomma
den önskade kemiska sammansättningen å råslammet.
Korrektionen sker i allmänhet genom att variera
matningen av de olika råprodukterna till slamkvarnen.
För att bibringa massan i de djupa silos en på olika
nivåer jämn sammansättning blåses varje silo under 7
minuter i perioder på 20 minuters mellanrum med
tryckluft av ca 5 atm tryck. Luften tillföres dels i
botten, dels i formor ca 2 m över botten.
Blåsningen regleras automatiskt.

<b>Bränningen.</b>
En tvåskopig roterande slammatare, driven av en
reglerbar likströmsmotor, avlämnar slammet i ett
mätkärl, där slammatningens storlek till ugnen kan
kontrolleras. En ljus- och ljudanordning, påverkad av
slamströmmen i slamrännan till roterugnen, underrättar
brännaren, om slammet av någon anledning
skulle upphöra att rinna.

Slammet införes i roterugnens övre ända
tillsammans med stoft, som uppsamlats i ugnens
skorstenskanal. Roterugnen är en Unax-ugn med en längd av
95 m, kylarrören inberäknade. Det är smalast på
mitten och utvidgad i såväl övre som nedre ändan.
Lutningen mot horisontalplanet är 4 %. Den övre
ändan står medelst sugfläkt i förbindelse med en 50
m hög skorsten. I roterugnens övre tredjedel
försiggår huvudsakligen torkning av slammet. För att
underlätta kontakten mellan de varma gaserna och
slammet är i ugnen inhängt ca 12 ton kättingar.
Mellersta delen av ugnen tjänstgör som kalcineringszon,
där kalkstenens kolsyra utdrives. Längst ned
sker den sintring, som resulterar i en kemisk förening
av mineralbeståndsdelarna till cementklinker.
Bränntemperaturen är ca 1 500° och rökgaserna avgå med
ca 260° temperatur. Ugnen roterar ca 0,9 varv per
minut och lämnar normalt per 24 tim. ca 1 500--1 600
fat cement med en värmeförbrukning av under 1 600
kalorier per kg klinker. Kring ugnens utloppsända

äro påbyggda 12 st. kylarerör. Dessa äro invändigt
försedda med kättingar. I ena ändan av dessa faller
klinkern in med en temperatur av ca 1 000°. Under
ugnens rotation matas klinkern fram mot andra
ändan och avkyles därunder, så att den kan lämna
kylaren vid ca 100°. Förbränningsluften till ugnen
suges genom kylarerören och uppvärmes härigenom.

Ugnens nedre del är sluten medelst en på hjul
rörlig gavel, i vilken är upptaget hål för

<img 1>
Fig. 3. Detalj från rödstensbrottet.
</img>
<img 1>
Fig. 4. Tippning av rödsten i krossen.
</img>

<img 1>
Fig. 5. Krossen.
</img>

kolinblåsningsröret och observationsluckor. Kolpulvret
inblåses uppblandat ined luft. För bekväm transport
av kol och beredning av detta till kolpulver ha
särskilda anordningar vidtagits. Stenkolet inkommer i
lagerhallens ena ända å järnvägsvagnar, vilka där
tömmas. Medelst traversens gripskopa flyttas kolen
ut i upplaget. Kolen förvaras sålunda under tak för
att bevara dem så torra som möjligt. I mån av
behov fyller gripskopan kol i en ficka, belägen vid ena
långsidan av lagerbyggnaden. Härifrån tappas kolen
ned till en kolkross, bestående av en tandad vals,
som arbetar mot en fjädrande lagrad vertikal käft.
Från denna föras kolen medelst ett 400 mm
Sandviksband i 13° stigning över en automatisk bandvåg
till silos för otorkade, förkrossade kol. Härifrån
matas kolen in i den kombinerade koltorken och
kolkvarnen, som arbetar med varmluft, sugen från
ugnens nedre del. Medelst en högtrycksventilator,
med en kapacitet av omkring 210 m<sup>3</sup>/min. och en
motor på 50 hkr, sättes kolkvarnen under svagt
vakuum, och den varma luften från ugnen suges
genom kvarnen. Det fina koldammet medföljer
luften och avskiljes i en cyklon, för vidare
transport till behållare för färdigt kol. Luften, som

<img 1>
Fig. 6. Sandviksband.
</img>
<img 1>
Fig. 7. Råmateriellagret.
</img>

passerat koltorken och cyklonen, föres genom fläkten
och användes för inblåsning av kolpulvret i ugnen,
vilket sker genom ett 200 mm rör, som sticker ca
4,6 m in i ugnen. Systemet kompletteras av diverse
elevatorer och skruvsnäckor för transport av målet kol.

Kolkvarnen är, som nämnts, en kombinerad
torktrumma och rörkvarn. Torkkammaren är försedd
med en lyft- och fördelningsanordning, genom vilken
varmluften passerar, och vari en del av vattnet
avdunstas. Från denna kammare föras kolen genom
en håltapp in i kvarnens första kammare och
därefter via en mellanvägg in i den andra. Kvarnens
längd är 4 m, och den kan rymma en fyllning av
malkroppar vägande 14,5 ton. Den drives av en
motor på 200 hkr vid 730 varv. Genom en
Stålväxel erhåller kvarnen en hastighet av 19 varv per
minut. Den kombinerade koltorken-kolkvarnen har
en kapacitet tillräcklig för ännu en Unax-ugn av
samma storlek som den installerade. Under
nuvarande förhållanden, då kvarnen endast har halva
luftmängden till disposition, har anordningen en
kapacitet av 6 ton per timme vid en ingående
vattenhalt av 6 % och en fuktighetshalt i den torkade
produkten av 1.6 %. Kolpulvret males till en finhet
av 14 % rest å 4 900 maskors sikt och 0,6 % rest
å 900 d:o. Under dessa förhållanden är kvarnmotorn
belastad till ca 65 %. Maximala vattenhalten, som
under här ifrågavarande omständigheter kan tillåtas
i ingående kol, torde kunna angivas till 12 %,
varvid givetvis anordningens kapacitet avsevärt nedgår.

För att återgå till den stora roterugnen, så är det

<img 1>
Fig. 8. Slamsilos och ugnshus.
</img>

att anteckna, att klinkern från kylarrören nedfaller
på en 400 mm bred kastränna med en längd av 41 m.
Denna ränna är förlagd i en tunnel under marken
och för klinkern fram till ett vertikalt schakt, som
är inbyggt i lagerhallens ena långsida. Skakrännans
avloppsände är utbildad till en rost, som frånskiljer
finare klinkerpartiklar. Större stycken passera en
kross, varefter alltsammans medelst skopelevatorer
transporteras upp i schaktets topp. Här är en med
räkneverk försedd automatisk trommelvåg för 500
kg satser inmonterad. Från vågen faller klinkern
ned i lagerhallen via en magnetisk separator, som har
till uppgift att avskilja järnbitar (exempelvis från
ugnens kättingar).

<b>Målningen.</b>
Ännu återstår en procedur, innan man når fram till
cement, nämligen klinkerns målning. Medelst
traversens gripskopa flyttas klinkern från lagret till
fickan över cementkvarnen, som är förlagd till
samma hus som och parallellt med slamkvarnen.
Dessa kvarnar med motorer äro identiska med
undantag för vissa detaljer ävensom för fyllningens
sammansättning. Tvenne matarbord beskicka kvarnen
med klinker, resp. gips. Några procent finkrossad
gips tillsättas för att reglera bindetiden hos
cementet. Kvarnens kapacitet är ca 100 fat cement per
timme, mald till en finhet av omkring 7 % rest å
sikt med 4 900 maskor/cm<sup>2</sup>. Till kvarnen är fogad
en avdamningsanordning bestående av 2 st.
dammfilter med 16 st. filterslangar upphängda i plåtskåp.
En ventilator suger den dammbemängda luften från
kvarnen genom filtren och kastar ut den från damm
befriade luften genom en skorsten. Dammfiltren ha
automatiskt verkande skaknings- och luftomkastningsrörelse.
Cementet väges härefter på en 500 kg
automatisk satsvåg i trommelutförande och med
räkneverk. Det nedfaller från vågen i en 6"
Fuller-Kinyon-pump för att medelst denna, sedan cementet
genom uppblandning med luft av omkring 5 atm
tryck gjorts flytande som vatten, transporteras
genom en 4" ledning av stålrör till det på omkring
200 m avstånd belägna cementsilot. Här packas
cementet medelst halvautomatiska Bates-maskiner i

<img 1>
Fig. 9. Roterugnen.
</img>

<img 1>
Kättingar i roterugnen.
</img>

papperssäckar  och går sedan på ett transportband
direkt ut i järnvägsvagnarna.

<b>Sekundära anläggningar samt kontrollanordningar.</b>
Till ovan beskrivna produktiva avdelningar av
cementfabriken höra några sekundära anläggningar,
nämligen reparationsverkstad, transformatorhus,
kompressorhus, vattenverk, laboratorium samt
säkerhets- och kontrollanordningar för driften.

Mekaniska verkstaden erbjuder intet av speciellt
intresse, varför den här förbigås. I transformatorhuset
inkommer 40 000 volt strömmen genom 4 st.
jordkablar (en i reserv) till en 2 000 kVA
transformator, som omformar strömmen till 380 V, vilken
spänning användes för samtliga motorer. Via
samlingsskenor och en instrumenttavla ledes
strömmen i jordkablar till 5 st.
undercentraler i fabriken och härifrån till de
olika motorerna, Transformatorhuset
inrymmer vidare en belysningstransformator
på 100 kVA, 380/220 volt samt
tvenne omformaraggregat för likström på
resp. 6 och 12 kW. För den elektriska
belysningen har använts gummiblyledningar
och Sieverts s. k. Gebe-material.

För att begränsa belastningsspetsarna
finnas maximalmätare med ställbara
kontaktanordningar, medelst vilka någon
lämplig motor automatiskt urkopplar vid
för stort effektuttag. Ledningar och
anordningar finnas även, som medgiva
eventuell frånslagning av förkrossen eller
cementkvarnen. Ett stort antal
effekt- och energimätare möjliggöra en
fortlöpande kontroll av kraftförbrukningen i
fabrikens olika avdelningar.

<img 1>
Fig. 11. Brännareplatsen.
</img>

Kompressoranläggningen består av 2 st. Atlas
Diesel, dubbelverkande, 2-cylindriga, 1-stegs
kompressorer, typ 2 GK-5/7, vardera driven av en 100
hkr motor. Varje kompressors kapacitet är 14,8 m3
luft av 5 kg/cm<sup>2</sup>. Tryckluften användes för
blåsning av slamsilos.

Vidare finnes en Atlas Diesel, dubbelverkande
2-cylindrig, 2-stegs kompressor, typ OK-8 med 130 hkr
motor. Kapaciteten uppgår till omkring 16 m<sup>3</sup> luft av
7 kg tryck. Den komprimerade luften genomlöper
en Ingersoll-Rand vattenkyld efterkylare för att
avlägsna olja och vatten. Luften användes nämligen
för transport av cement medelst ovannämnda
Fuller-Kinyon-pump.

Samtliga kompressorer äro på sugsidan förbundna
med "Delbag"-luftfilter för utomhusmontage.

Vänerns vatten utnyttjas, dels filtrerat och
klorerat för dricks- och hushållsändamål, dels
obehandlat för kylning och andra behov i
fabriken. I vattenverket finnas
elektriskt drivna centrifugalpumpar med en
bensinmotorpump i reserv vid
kraftavbrott. Renvatten lämnas även till
Hönsäters samhälle. Ledningen slutar i
en 200 m<sup>3</sup> reservoar så högt belägen i
samhället, att ett självtryck av 5,5
kg/cm<sup>2</sup> uppnås vid fabriken. Vid
trängande behov kan renvattnet inkopplas på
fabriksledningen.

För kontroll av råvarors och
färdigprodukters kemiska och fysikaliska
egenskaper finnes ett laboratorium. Ett
begrepp om den noggranna övervakning,
som fabrikationsprocessen i en modern
cementfabrik underkastas, torde man få
av följande uppställning över de
regelbundet dygnet runt återkommande
rutinproven:

Var halvtimme tages ett prov å råslammet. Fyra sådana prov

<img 1>
Fig. 12. Cementkvarn.
</img>

sammanslås, varefter bestämning göres å vattenhalt och
siktrest. Varannan timme tages prov från vederbörande
slamsilo för kontroll av kalciumkarbonathalten.

När ett silo blivit fyllt med råslam och detta
blandats, uttages generalprov, varvid bestämning göres å
kalciumkarbonathalten, vattenhalten, litervikten och siktresten.

Kalciumkarbonat- och vattenhalt bestämmes var
fjärde timme å det slamm, som beskickas ugnen.

Litervikt å siktade klinker fastställes varje timme.

Å ett dygnsmedeltalsprov av klinker, som förmales
i en laboratoriekvarn, göres volymbeständighetsprov.

Varannan timme göres riktrestprov och
bindetidsprov å cement från kvarnen.

Å dygnsmedeltalsprov från målningen fastställes
målningens finhet, bindetid, volymbeständighet,
drag- och tryckhållfasthet efter 2, 7 och 28 dygns lagring
av normenliga provkroppar.

Vid utlastningen tages ett prov från varje vagn
och utföres volymbeständighetsprov. Å medelproven
för varje skift göres bindetidsbestämning.
Dygnsmedeltalsproven underkastas samma kontroll, som
ovan anförts under "målningen". All cement,
utlastad i papperssäckar, har ett kontrollmärke å

<img 1>
Fig. 13. Kompressorrummet.
</img>

säcken, som möjliggör att efteråt fastställa, vilken
dag och vilket skift cementet packats samt dess analys.

Vid en fabrik, där mekaniseringen drivits så långt,
som vid Hellekis, och där antalet fasta skiftplatser
är nedbragt till ett minimum, kräves naturligtvis
omfattande säkerhets- och kontrollanordningar. Den
viktigaste driftposten är brännareplatsen. Följande
anordningar finnas till brännarens hjälp å hans arbetsplats:

Mätare för kolsyra i rökgaserna i skorstenen, för
oförbränt i rökgaserna i skorstenen, för rökgastemperaturen,
för temperaturen i kolkvarnens in- och
utlopp, för ugnens rotationshastighet, för undertryck
i rökgasskåpet, för undertryck i kolkvarn, för tryck
i råvattenledningen och för vattenståndet i
renvattenreservoaren, vidare regleringsanordningar för
kolmataresnäckorna, för skorstensfläkten, för
ugnsmotorn och för slammatningsmotorn samt slutligen
omkoppling mellan rå- och renvattenledningar och
telefon till slammatareplatsen.

Ljud- och ljussignaler göra brännaren uppmärksam,
om följande händer: avbrott i slammatningen,
för hög temperatur å avgående rökgaser, för lågt
tryck i råvattenledningen, för lågt vattenstånd i
renvattenledningen, fel å manöverströmmen för
vattenreservoarens vattenståndsvisare, för hög temperatur
i kolkvarnen och för hög temperatur å transformatorn.

Av fabrikens 47 elektriska motorer äro endast 6
försedda med remöverföring. De övriga äro antingen
direktkopplade eller ha kugg- eller snäckväxlar.

Fabriken igångsattes den 29 juni 1931 och har
sedan dess varit i oavbruten drift med undantag för
ett kortare stopp vid jul--nyår 1931. Den har visat
sig motsvara de förväntningar, som knötos till
densamma vid projekteringen, såväl vad den kvalitativa
som den tekniskt ekonomiska sidan angår.

</chapter>
<chapter name="NOTISER">
<h3><i>NOTISER</i></h3>
<b>Inlandsbanearbetena</b> fortskrida programenligt. F. n.
pågår rälsläggning å sträckan Arvidsjaur--Sorsele.
Denna beräknas avslutad före nästa årsskifte, varefter
bandelen kan tagas i drift mot slutet av år 1933. Norr
om Arvidsjaur har terrassering och rälsläggning
slutförts på en kortare sträcka -- fram till Byskeälven --
varjämte terrasseringsarbeten pågå upp till
Vargisträsk. Å den återstående sträckan Vargisträsk--Jokkmokk
äro renstakningsarbeten i gång. Vid normal
anslagsbevillning från riksdagens sida beräknar man, att
arbetena i allt väsentligt skola vara utförda under
1936, så att järnvägen i sin helhet skall kunna
trafikeras i medio av 1937. <tab><tab><tab><tab><i>C. K.</i>

<b>Konkurrensförhållandet mellan olika trafikmedel
utredes.</b> Kommunikationsministern har med stöd av
k. m:ts bemyndigande uppdragit åt landshövdingen Axel
von Sneidern, ledamoten av riksdagens första
kammare, lantbrukaren J. B. Johansson och ledamoten
av andra kammaren, redaktören A. Wikström att
i egenskap av utredningsmän inom kommunikationsdepartementet
biträda med verkställande av en allsidig
utredning av frågan om åtgärder för ernående av en ur
olika synpunkter sund reglering av förhållandet mellan
biltrafik, järnvägar och sjöfart jämte därmed
sammanhängande spörsmål. Landshövding von Sneidern skall
i egenskap av ordförande leda utredningsmännens arbete.

Regeringsbeslutet om utredningens igångsättande har
fattats efter en framställning från riksdagen, närmast
i anledning av ett uttalande av riksdagens revisorer
samt i ärendet väckta motioner. Riksdagen har i
skrivelsen icke givit några direktiv för utredningen men
däremot givit uttryck åt vissa allmänna synpunkter av
huvudsakligen principiell innebörd.

Enligt riksdagens mening bör statens kommunikationspolitik
syfta till att främja utvecklingen av sunda
och för samhället gagneliga kommunikationsorgan. I
den mån ett kommunikationsmedel på grund av
teknikens utveckling förlorat sin betydelse, så att dess
uppgift bättre tillgodoses genom ett annat kommunikationsmedel,
böra åtgärder icke tillgripas för att på konstlad
väg öka dess livslängd. Härvid bör likväl ej förbises,
att i särskilda fall samhällsintressen eller andra skäl
kunna motivera ett stöd från det allmänna åt kommunikationsföretag,
som eljest icke kunna ekonomiskt bestå.

Riksdagen hyser starka betänkligheter mot en
allmän, tvångsvis ordnad uppdelning av transportmängden
på olika slag av transportföretag. Samhällets intressen
torde vara bäst betjänta av en fri tävlan mellan de olika
transportmedlen, varigenom dessa erhålla den
användning, för vilken de äga naturliga förutsättningar och
företräden.

De fördelar som ernås genom en viss trafik måste
emellertid vila på en varaktig ekonomisk grund.
Utredningen bör därför söka ådagalägga, i vad mån osund
konkurrens är för handen samt utfinna botemedel
däremot, över huvud taget är det önskvärt, att
konkurrensen mellan de olika trafikmedlen sker under
förhållanden, som lämna samma möjlighet för samtliga
parter till fri tävlan. Vad särskilt beträffar biltrafiken,
synes det böra undersökas, huruvida denna trafik bär
alla de kostnader för vägväsendet m. m., som rätteligen
böra åvila densamma. Å andra sidan bör övervägas,
huruvida icke järnvägarna genom lämpliga jämkningar
i nu gällande författningsbestämmelser och andra
föreskrifter kunna beredas möjligheter till en mera smidig
anpassning efter det förändrade läge, som inträtt genom
uppkomsten av bilkonkurrensen.

Det förefaller, som om den osunda konkurrensen
mellan olika trafikföretag skärpts genom den starka
stegring av antalet biltrafikrättigheter, särskilt för
lasttrafik, som ägt rum under de senare åren, samt genom
att lämnade tillstånd utnyttjas på ett annat sätt än
från början torde varit avsett. Därest transportorganisationen
genom biltrafikens snabba tillväxt blivit för
stor i förhållande till transportbehovet, synas åtgärder
böra vidtagas för utjämning av trafikrättigheternas
antal till rimligare proportioner. För vinnande av detta
syfte torde strängare regler för beviljande av
trafikrättigheter böra övervägas, dock utan att härigenom
tendenser till monopolbildning eller handel med
trafikrättigheter befrämjas.

Riksdagen har ansett, att utredningen i första hand
borde till omedelbar prövning upptaga frågan om
tillämpningen av motorfordonsförordningens bestämmelser
beträffande beviljandet av tillstånd till yrkesmässig
trafik. Kompletterande bestämmelser härutinnan kunde i
vissa fall utan prövning av riksdagen vidtagas på
administrativ väg. I den mån riksdagens medverkan
erfordras för ändringar i gällande förordning borde dylika
spörsmål göras till föremål för fristående behandling
snarast möjligt. Jämväl borde frågan om åtgärder för
ett noggrannare iakttagande av motorfordonsförordningens
föreskrifter om maximihastighet,


maximibelastning, arbetstidens längd för bilförare m. m.
göras till föremål för övervägande i detta sammanhang.

<b>Anställningsmöjligheterna för ingenjörer i U. S. A.</b>
Ehuru det borde vara allmänt bekant, att depressionen
i U. S. A. ännu ej nått bottnen och att arbetsmarknaden
där ej företer den minsta ljusning, händer det
fortfarande icke sällan, att svenska ingenjörer göra sig
underrättade om möjligheterna att i Amerika erhålla
anställning eller arbetspraktik. Teknisk tidskrift har
satts i tillfälle att återge ett auktoritativt uttalande
angående anställningsmöjligheterna för ingenjörer i
U. S. A., som avgivits av The American Society of
Swedish Engineers, däri det bl. a. heter:

"Det händer fortfarande, att vi erhålla brev från
Sverige med förfrågningar om möjligheten att erhålla
arbete här. Svaret blir genomgående, att det icke
finnes den minsta möjlighet för anställning i den öppna
marknaden, och att vi därför eftertryckligt måste
avråda från att resa hit för att söka arbete. Här finnas
inga arbetsmöjligheter av något slag. Någon exakt
siffra för de arbetslösas antal är ej tillgänglig, men
det uppskattas till 8 à 10 millioner; härtill kommer
ett två à tre gånger så stort antal av de arbetslösas
inkomster beroende människor. Det är därför hopplöst
för en svensk att söka komma in i något arbete här,
såvida icke tillfredsställande anordningar träffats före
avresan.

Under dessa omständigheter är det kanske naturligt,
att det i vissa kretsar håller på att bildas en opinion
mot utlänningars anställande. Den resulterar i att
utlänningar avskedas före de infödda, i vissa fall går
man så långt, att utlandsfödda amerikanska medborgare
uppsägas före de i Amerika födda, utan hänsyn till
omständigheter, som man under normala förhållanden
skulle fästa vikt vid."

<b>Illium.</b> Enligt vad VDI-Zeitschrift (14 maj 1932)
meddelar ur amerikansk källa, har man i Amerika
uppfunnit en ny speciallegering, avsedd huvudsakligen för
delar till mätapparater och kemiskt tekniska apparater.
Legeringen, som fått namnet illium, består av koppar,
molybden och volfram med små mängder av järn,
mangan, kisel och kol. Den uppges vara eldhärdig och
syrafast; endast saltsyra av viss koncentration verkar
korroderande, medan legeringen är beständig gentemot
blandningar av svavel- och salpetersyra. Legeringen är
lätt att bearbeta och polera samt kan svetsas. Följande
hållfasthetssiffror angivas: draghållfasthet 42 kg/mm<sup>2</sup>,
hårdhet enl. Brinell 170--200. Smältpunkten är 1 300°,
spec. v. 8,3, värmeutvidgningskoefficienten mellan 20
och 300°C 0,0000135, elektriskt motstånd 121,9 mikrohm
per cm-tärning. Illium säges lämpa sig väl för
precisionsgjutning, speciellt för små godstjocklekar. Man
har t. e. gjutit stycken med tjockleken 1,6 mm, vilka
ej visat tecken till porositet.

<b>Förkromade skärverktyg.</b> Enligt "Automotive
Industries" (21 maj 1932) har man på senare tid vunnit
beaktansvärda resultat vid försök att använda förkromade
verktyg vid metallbearbetning. Närmast rör det sig
om filar, spiralborrar, brotschar o. d. verktyg, speciellt
för bearbetning av lättmetaller, enär krommetallen
förhindrar dessa metallers fastsvetsning vid verktygen
och sålunda medger högre arbetshastigheter. Av
samma orsak blir bearbetningen noggrannare med
förkromade verktyg.

En stor amerikansk automobilfabrik använder förkromade
brotschar för bearbetning av aluminium.
Brotscharna slipas först till 0,05 mm under riktiga
måttet, förkromas därpå med ett 0,1 mm tjockt
kromskikt och slipas slutligen ned till rätta dimensionerna.
Det uppges, att livslängden hos en förkromad brotsch
skall vara 25 gånger så lång som hos en oförkromad;
filarna lära genom förkromningen få sin livslängd ökad
3--8 gånger, alltefter arten av den bearbetade metallen, osv.

<b>Femte internationella kongressen för vetenskaplig
arbetsledning</b> hålles i Amsterdam den 18--23 juli. Till
anmälda deltagare i kongressen har i dagarna översänts
två delar kongresstryck, upptagande de föredrag, som
inlämnats till generalsekretariatet. Dessa föredrag hava
uppdelats i 12 grupper, inom vilka med varandra
samhöriga frågor på speciella områden behandlas.

Ett av de huvudämnen, som uppställts, är "Budgeten
som grundval för den bankmässiga kreditgivningen till
ett företag". I en inlaga till kongressen påvisar Mr.
R. R. Reeder Jr, U. S. A., hur utvecklingen inom
kreditgivningen gått. Tidigare beviljade bankerna kredit,
säger rapportören, sedan de inhämtat upplysningar om
den sökandes soliditet. Senare gick man ett steg
längre och infordrade föregående års balans- samt
vinst- och förlusträkning, vilka lades till grund för
kreditgivningen. Man gjorde således långivningen beroende
av tidigare års verksamhet. Nu begär banken en
budget, isynnerhet en finansbudget, som utvisar inkomster
och utgifter samt vinst- och förlusträkning för den
<i>kommande</i> perioden. Professor Karl Seidel påvisar i
en annan rapport två fel i den nuvarande metoden att
bevilja krediter. Dessa äro: 1) beviljandet av
långfristiga krediter från medel, som bankerna emottagit
som kortfristiga krediter; 2) det sätt på vilket kredit
beviljas, t. e. på förråd, värdepapper etc. Då dessa
panter icke alltid äro försäljningsdugliga, anser
professor Seidel denna metod såsom felaktig. För att
kontrollera kreditgivningen är det därför önskvärt, att
bankerna förfoga över erfarna personer, vilka kunna
undersöka kreditbehovet och kapitalets fördelning på
drifts- och anläggningskapital. Samma tankegång
återfinnes i en skrift av den franske bankinspektören M.
Ch. Penglaou, som säger, att bankmannen måste på ort
och ställe, dvs. hos kredittagaren, göra undersökningar
samt lägga upp en budget, innan han kan draga sina
slutsatser. En diskutabel punkt blir här givetvis
industriföretagets ställning till sådana ingripanden.

Ett annat av huvudämnena vid kongressen blir
"Enhetsförfaranden vid bestämmandet av självkostnaderna
inom industri, jordbruk och handel". En
sammanfattning av referaten visar, att behovet av enhetliga
metoder för självkostnadernas beräkning avsevärt stegrats
de senaste åren. Man strävar efter att uppnå en
objektiv jämförelse mellan olika företags räntabilitet.

Bland de föreliggande referaten må nämnas ett av
Mr. A. Williamson, England, som beskriver den
normaliserade självkostnadsberäkningen, vilken
förekommit inom tryckeribranschen i England sedan 20 år
tillbaka. M. Jean Milhaud, Frankrike, visar, att man nått
långt i detta avseende i Frankrike, speciellt inom
ylleindustri, elektromekanisk industri samt hotell- och
bankväsen. I Amerika har ävenledes ett intresserat
arbete nedlagts på självkostnadskalkylernas standardisering,
och man har här överlåtit ät opartiska föreningar
att handhava detta arbete. Mr. G. A. Ware, U. S. A.,
giver en intressant skildring av det amerikanska arbetet.

</chapter>
<chapter name="TEKNISK TIDSKRIFT
HÄFT. 30 ÅRG. 62 23 JULI 1932">
<h1>TEKNISK TIDSKRIFT</h1>
<h2>HÄFT. 30 ÅRG. 62 <tab>23 JULI 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Om bestämning av temperaturledningstal för keramiska material, av civilingenjör Sven Pyk och
fil. lic. Bertil Stålhane. -- Den lysande strömställaren. -- K. E. Widerström † -- Notiser. -- Tekniska föreningar.

</chapter>
<chapter name="OM BESTÄMNING AV TEMPERATURLEDNINGSTAL FÖR
KERAMISKA MATERIAL.">
<h2>OM BESTÄMNING AV TEMPERATURLEDNINGSTAL FÖR
KERAMISKA MATERIAL.</h2>
<h3>Av civilingenjör <sc>Sven Pyk</sc> och fil. lic. <sc>Bertil Stålhane.</sc></h3>
Bestämning av värmeledningsförmågan hos
keramiska material är i allmänhet förenat med ganska
stora svårigheter. För att ernå tillförlitliga värden
erfordras, även för mätningar vid vanlig temperatur,
en dyrbar apparatur och långa försökstider, vartill
kommer att provstycken av materialet med viss form
och precisa dimensioner måste framställas.

Det har föreslagits en mängd olika metoder, dels
för direkt bestämning av värmeledningsförmågan, <i>[lambda]</i>,
dels för bestämning av det s. k. temperaturledningstalet,
<i>a.</i> Mellan dessa båda koefficienter, <i>[lambda]</i> (med
dimensionerna cal/cm sek. °C) och <i>a</i> (med
dimensionerna cm<sup>2</sup>/sek.) råder ett visst samband: <i>a = [lambda] / d . c</i>,
där <i>d</i> är materialets täthet och <i>c</i> dess spec. värme.
Äro dessa sistnämnda materialkonstanter kända kan
alltså <i>[lambda]</i> beräknas, om <i>a</i> är bestämt.

Emellertid är kännedomen om temperaturledningstalet
i och för sig många gånger av stor betydelse.
Denna koefficient anger nämligen den hastighet, med
vilken en temperaturvåg fortplantar sig resp. en
temperaturskillnad utjämnas i ett material.

För exempelvis porslin är denna materialegenskap
av stor betydelse, då det gäller hållbarheten vid
uppvärmning och avkylning, icke minst beträffande
hushållsartiklar.

För ett parallellt värmeflöde utefter en axel <i>x</i>
gäller, om <i>t</i> anger temperaturen och <i>[tau]</i> tiden,
<i>d t / d [tau] = a . d<sup>2</sup> t / dx<sup>2</sup> = a d ( d t / d x ) / d x</i>
dvs. <i>a</i> är proportionalitetsfaktorn i förhållandet mellan
temperaturens förändring med tiden <i>( d t / d [tau] )</i> och
temperaturfallets per längdenhet <i>( d t / d x )</i> förändring efter
temperaturaxeln <i>x.</i> Ur differentialekvationen kan
utläsas ovannämnda dimensioner på <i>a,</i> nämligen
cm<sup>2</sup>/sek i fysikaliskt mått. <i>a</i> i tekniskt måttsystem,
dvs. m<sup>2</sup> pr timme, erhålles ur det fysikaliska måttet
genom multiplikation med 0,36.

Direkt bestämning av a har redan tidigt utförts av
Ångström<sup>1</sup><footnote> Siffrorna hänvisa till litteraturförteckningen i slutet av
uppsatsen.</footnote> enligt en metod, som sedermera förbättrats
av bl. a. Ulkan<sup>2</sup>. Deras metod baserar sig på
mätning av den hastighet med vilken
temperaturvågorna i en stav förflyttas, om dess ena ände
omväxlande uppvärmes och avkyles. Metoden lämpar
sig endast för material med stor ledningsförmåga,
t, e. metaller.

En annan metod avsedd för material med mindre
ledningsförmåga har utarbetats av Neumann<sup>3</sup> och
sedermera förbättrats av Hecht<sup>4</sup> och Glade. Enligt
denna metod undersökes materialet i form av kulor
eller kuber (av storleksordningen 15 cm), varvid
temperaturskillnaden mellan centrum och yta
bestämmes efter viss tid, sedan den ursprungligen
jämnvarma provkroppen utsatts för uppvärmning eller
avkylning i en särskild apparat.

Heyn<sup>5</sup> beräknar <i>a</i> för vissa keramiska material
genom att följa temperaturförloppet i tid och rum vid
ensidig uppvärmning av en av materialet uppmurad vägg.

För att ernå en förenkling av den matematiska
behandlingen av mätresultaten, studerar Tadokoro<sup>6</sup>
temperaturflödet i en kropp vid användning av en
värmekälla med sinusformig ändring av
temperaturen. Metoden är f. ö. en utveckling av en av Honda
och Sato<sup>7</sup> angiven metod.

Green<sup>8</sup> använder liksom Heyn ensidig uppvärmning
av en provmur.

Samtliga ovannämnda metoder äro emellertid
synnerligen besvärliga, kräva dyrbara anordningar och
provstycken, samt innefatta en matematisk
behandling, som, i de fall, där den över huvud kan
genomföras exakt, är mycket invecklad.

Föreliggande arbete avser utarbetandet av en
förenklad metod för bestämning av temperaturledningstalet
(och alltså indirekt även värmeledningsförmågan)
hos keramiskt material vid vanlig temperatur
(området 0°--100°), Med tanke på användningen vid
försöksserier med material av varierande
sammansättning eller vid fabrikationskontroll är det ju även av
vikt att framställningen av provstyckena är så enkel
som möjligt. I möjligaste mån har även denna
synpunkt beaktats jämsides med själva mätmetodens
enkelhet och snabbhet.

Som bekant kan en grov uppskattning av "värmeledningsförmågan"
erhållas med mycket enkla försök,
t. e. den klassiska anordningen med stavar av olika
material, vilka samtidigt värmas i ena ändan.



Värmeflödet fortplantar sig i stavarna med olika hastighet
och genom att bestämma den tid, som passerar, innan
t. e. en vaxkula smälter i den "kalla" änden eller
genom att med hjälp av lämplig s. k. värmefärg
observera hur långt temperaturstegringen fortskridit i de
olika stavarna under viss tid, ernås en relativ
bedömning av temperaturledningstalen.

Emellertid gör avvikningen i värmeflödet genom
värmeförlusterna vid stavarnas ytor att mycket stora
fel vidlåda en dylik metod, varjämte tillförandet av
värme vid ena stavänden icke utan svårigheter kan
utföras på ett fysikaliskt väl definierat sätt.

Arbetar man i stället med ett provstycke, som har
formen av en platta, vars ena sida uppvärmes, kan
däremot ett värmeflöde etableras, som åtminstone i
plattans mittparti är parallellt och vinkelrätt mot
ytan. För att ernå god värmeöverföring till plattans
ena yta kan lämpligen användas kvicksilver, vilket
uppvärmts till en viss konstant temperatur och på
vars yta plattan helt enkelt får flyta. På grund av
kvicksilvrets stora spec. vikt, sjunker även en ganska
tjock platta av keramiskt material endast obetydligt
ned i den flytande metallen, medan å andra sidan
fullständig anliggning ernås även om provplattan icke
är alldeles plan. Kvicksilvret bibringas lämpligen en
temperatur av 100° (medelst vattenånga av
atmosfärtryck). Som temperaturmätare på den "kalla" sidan
valdes efter några orienterande försök difenylamin.
Detta ämne är lätt tillgängligt i ren form och har
en väl definierad smältpunkt, 54°. Difenylaminen
kristalliserar i tunna fjäll, som ge god värmekontakt
med plattans yta, och på grund av sin ringa massa
ge möjlighet till mycket noggrann tidsbestämning av
smältögonblicket, desto mer som försvinnandet av
kristallernas glans vid smältningen är mycket lätt att
iakttaga.

För mätningarnas utförande konstruerades en
apparat enligt fig. 1. En upptill öppen nickelskål (1) är
fästad i en ring (2) av asbestoswood uppburen av
tre ben (3). Nickelskålen är försedd med en mantel
av mässing (4) med till- och avlopp för ånga (5, 6).
Hålet i asbestoswoodringen är något större än de
plattor, som skola provas. Provplattorna utföras
lämpligen i storleken 5 à 6 cm diameter och 0,5 à 1,5
cm tjocklek, beroende på materialets ledningsförmåga.

En mätning utföres sålunda: Nickelskålen fylles

<img 1>
Fig. 1.
</img>

med kvicksilver, till dess ytan stiger upp ca 1 mm i
asbestoswoodringen. Den angivna apparaten rymmer
ungefär 1,2 kg kvicksilver, då en relativt stor
massa är nödvändig för att hålla temperaturen
konstant under själva mätningen.
Kvicksilvret värmes genom tilledning av vattenånga
till konstant temperatur 99--100°, som
kontrolleras med en termometer i metallbadet.

<img 1>
Fig. 2.
</img>
Provplattan, som har nära 20° temperatur
("rumstemperatur") prepareras på översidan med några
kristaller av difenylamin och placeras på
kvicksilverytan, varvid i samma ögonblick ett stoppur
igångsattes. Den tid, som förflyter till dess
kristallerna smälta, mätes, varvid man med hänsyn till ev.
avvikningar i värmeflödet vid plattans kant, bör
iakttaga "smälttiden" i plattans centrum. Om plattan är
skev eller buktig, bör den placeras så att den konvexa
ytan kommer mot kvicksilvret, varigenom luftsäckar
undvikas, vilka eljest försämra värmekontakten.

På ovan beskrivna sätt provades plattor av olika
material, varvid visade sig, att man för en och samma
platta vid upprepade försök återfick ett visst värde
på "smält-tiden" med stor noggrannhet, liksom för
olika exemplar av samma material och samma
tjocklek. Avläsningsnoggrannheten är sålunda fullt
tillfredsställande.

För plattor av olika tjocklek av ett visst
material erhölls givetvis olika smälttider, längre tid ju
tjockare plattan var. Det gällde nu att finna ett
samband mellan temperaturledningstalet, a, plattans
tjocklek, <i>d,</i> och tiden, <i>[tau]</i>.

Även för det här föreliggande till synes enkla fallet,
att en platta av viss tjocklek utsättes för en viss
övertemperatur å ena ytan och det gäller att
beräkna den tid, som förflyter till dess den andra ytan
antagit en annan n. b. lägre övertemperatur, är den
exakta matematiska behandlingen synnerligen
invecklad. Problem av denna typ ha bearbetats av
Gröber<sup>9</sup>, ten Bosch<sup>10</sup> m. fl.

Emellertid visar det sig, att en mycket enkel
approximativ formel ger fullt tillfredsställande
överensstämmelse. Antag, att två olika provplattor
föreligga, fig. 2, en med gränsytorna <i>A, B</i> och tjockleken
<i>d</i><sub>1</sub> en annan med gränsytorna <i>A, C</i> och tjockleken
<i>d</i><sub>2</sub>. Äro plattorna av samma material och alltså ha
samma temperaturledningstal resp. värmeledningsförmåga,
bör den tid, <i>[tau]</i>, som åtgår för att från
utgångstemperaturen <i>t</i><sub>0</sub> höja den ena ytans, <i>B</i> resp. <i>C,</i>
temperatur till <i>t</i><sub>2</sub>. om den andra ytan, <i>A,</i> utsättes för
temperaturen <i>t</i><sub>1</sub>, vara i stort sett proportionell med
dels storleken av den massa, som skall uppvärmas,
dels motståndet mot värmetransporten. Nu är
emellertid både materialmassan och värmemotståndet
proportionella med tjockleken, <i>d</i><sub>1</sub>, resp. <i>d</i><sub>2</sub>, varför 
förhållandet mellan tiderna <i>[tau]<sub>1</sub> / [tau]<sub>1</sub></i> bör vara lika med <i>( d<sub>2</sub> / d<sub>1</sub> )</i><sup>n</sup>,
där <i>n</i> har ett talvärde nära lika med 2.

Äro plattorna lika tjocka men av olika material,
bör den tid, som åtgår för att uppnå ett visst
temperaturtillstånd vara omvänt proportionell mot
temperaturledningstalet, som anger den hastighet med
vilken en temperaturutjämning sker. Här skulle
alltså gälla att <i>a<sub>2</sub> / a<sub>1</sub> = [tau]<sub>1</sub> / [tau]<sub>2</sub></i>.

För det allmänna fallet erhålles härav <i>a = K . d</i><sup> n</sup> / <i>[tau]</i>.

Formeln kan naturligtvis endast gälla med en viss
approximation, i synnerhet som ingen hänsyn tagits
till utstrålning och överföring vid den fria ytan.
Med lämpligt val av temperaturer och med
provplattor av rel. liten tjocklek, dvs. korta försökstider,
bliva emellertid resultaten mycket goda, som nedan
skall visas i några provserier.

Till en början undersöktes plattor av gips beredd
med 50 % vatten och alundumcement bränd vid två
olika temperaturer (900° resp. 1 200°). Dessa
försöksplattor voro lätta att framställa i olika
tjocklekar, varvid emellertid variation i sammansättningen
(vattenhalt vid gjutningen) och ojämnhet vid
bränningen i viss mån inverka störande på resultatet.

I tabell I visas i andra kolumnen de observerade
"smälttiderna", <i>[tau]</i> i sekunder, vid olika
platttjocklekar, <i>d</i> i cm.

<i>Tabell I.</i>
<table>
<td c>Material <td c><i>d cm</i> <td c><i>[tau]</i> sek. <td c><i>d</i> <sup>1,7</sup> / <i>[tau]</i>
<td>Gips . . . <td c>0,17<td r>7,1<td>0,0069
<td><td c>0,24<td r>10,2<td>0,0089
<td><td c>0,34<td r>20,6<td>0,0077
<td><td c>0,49<td r>38,7<td>0,0076
<td><td c>0,60<td r>59,2<td>0,0071
<td><td c>0,80<td r>89,2<td>0,0076
<td><td c>141<td r>165,7<td>0,0072
<td>Alundumcement bränd vid 900° . . . <td c>0,21<td r>5,0<td>0,014
<td><td c>0,28<td r>10,3<td>0,011
<td><td c>0,53<td r>22,6<td>0,015
<td><td c>0,99<td r>70,0<td>0,014
<td><td c>1,81<td r>131,0<td>0,012
<td>Alundumcement bränd vid 1 200° . . . <td c>0,21<td r>2,6<td>0,027
<td><td c>0,28<td r>4,9<td>0,023
<td><td c>0,53<td r>12,6<td>0,027
<td><td c>0,99<td r>35,5<td>0,028
<td><td c>1,31<td r>63,5<td>0,025
</table>
Sambandet mellan <i>d</i> och <i>[tau]</i> är grafiskt uppställt i
fig. 3. Ehuru en viss spridning i försökspunkterna
föreligger, är dock funktionstypen fullt tydlig.

För att lättare kunna analysera kurvorna äro dessa
i fig. 4 transformerade i logaritmisk form med hjälp
av ett koordinatsystem med logaritmisk indelning.
Är nämligen den ovan angivna funktionstypen
<i>a = K . d</i><sup>n</sup> / <i>[tau]</i> riktig, bör en logaritmering giva räta
linjer. Man erhåller ju
<i>lna = ln K + n . ln d -- ln [tau]</i>
eller för ett visst material, där <i>a</i> är konstant
<i>ln [tau] = n - ln d</i> + konst.
För ett visst material angives sålunda sambandet
mellan <i>[tau]</i> och <i>d</i> med en rät linje, vars
vinkelkoefficient är exponenten <i>n.</i> Försöksresultaten visa god
överensstämmelse och som värden på <i>n</i> erhålles för

<img 1>
Fig. 3.
</img>

gips 1,73, för "alundum 900°" 1,73 och för "alundum
1 200°" 1,70.

I fortsättningen användes exponenten 1,7 och för
bekvämlighets skull uppritades en kurva, som direkt
anger värdet av <i>d</i><sup>1,7</sup>, fig. 5.

Sista kolumnen i tab. I innehåller värden å kvoten
<i>d</i><sup>1,7</sup> / <i>[tau]</i>, som visar tillfredsställande konstans med
hänsyn till provkropparnas ojämna kvalitet.

Med kännedom om gipsens värmeledningskoefficient,
<i>[lambda]</i>, dess täthet <i>d</i> och spec. värme <i>c</i> kunde dess
temperaturledningstal beräknas till 0,0029. Sättes
detta värde in i formeln jämte medelvärdet för

<img 1>
Fig. 4.
</img>




<img 1>
Fig. 5.
</img>

kvoten <i>d</i> <sup>1,7</sup> / <i>[tau]</i> erhålles värdet på
proportionalitetsfaktorn <i>K </i>= 0,38.

För beräkning av temperaturledningstalet ur
bestämningarna av tid och tjocklek gäller sålunda
<i>a</i> = 0,38 . <i>d</i><sup> 1,7</sup> / <i>[tau]</i> cm<sup>2</sup>/sek.

I tab. II synes resultaten vid mätningar å gips,
glas och marmor, med provplattor av tre olika
tjocklekar för varje material.

<i>Tabell II.</i>
<table>
<td c>Material<td><i>d</i> cm.<td><i>[tau]</i> sek.<td><i>d</i><sup>1,7</sup>/<i>[tau]</i><td>Mv<td><i>a</i> cm<sup>2</sup>/sek.<td><i>a</i> enl. Hecht
<td>Gips . . . <td>0,34<td>20,6<td>0,0077<td><td><td>
<td><td>0,49<td>38,7<td>0,0076<td>0,0076<td>0,0029<td>0,0030
<td><td>0,80<td>89,2<td>0,0076<td><td><td>
<td>Glas . . . <td>0,21<td>4,6<td>10,015<td><td><td>
<td><td>0,63<td>31,2<td>0,015<td>0,015<td>0,0057<td>0,0054
<td><td>0,77<td>42,2<td>0,015<td><td><td>
<td>Marmor . . . <td>0,38<td>8,5<td>0,022<td><td><td>
<td><td>0,73<td>21,2<td>0,027<td>0,025<td>0,0095<td>0,0085--
<td><td>1,32<td>59,4<td>0,027<td><td><td>0,0102
</table>
I tabellen har även medtagits av Hecht<sup>11</sup> angivna
siffror och resultaten visa som synes god överensstämmelse
med dessa på helt annat sätt erhållna värden.

Som exempel på metodernas tillämpning kan vidare
anföras mätningar å serier av porslinsplattor, dels
fajans dels äkta massa. Plattstorleken var ungefär
5,5 cm diameter och en tjocklek varierande mellan
4 och 7 mm. Plattorna hade formats av massa som
efter torkning och bränning icke vidare bearbetats.
De voro därför icke alldeles plana utan alla mer eller
mindre skeva och buktiga. Tjockleken bestämdes i
närheten av plattans mitt som medelvärden av tre
mätningar med mikrometer.

De erhållna resultaten äro återgivna i tabell III.

<i>Tabell III.</i>
<table>
<td><td><i>d</i> cm<td><i>[tau]</i> sek.<td><i>d</i> <sup>1,7</sup>/<i>[tau]</i><td>Mv<td><i>a</i> cm<sup>2</sup>/sek.
<td>Fajansmassa . . . <td>0,635<td>22,0<td>0,0209<td><td>
<td><td>0,501<td>14,5<td>0,0209<td><td>
<td><td>0,617<td>21,0<td>0,0207<td><td>
<td><td>0,627<td>21,2<td>0,0210<td>0,0210<td>0,0080
<td><td>0,510<td>15,0<td>0,0210<td><td>
<td><td>0,625<td>20,8<td>0,0214<td><td>
<td>Äkta massa . . . <td>0,587<td>21,0<td>0,0190<td><td>
<td><td>0,585<td>21,0<td>0,0190<td><td>
<td><td>0,438<td>14,0<td>0,0185<td><td>
<td><td>0,600<td>22,6<td>0,0184<td>0,0185<td>0,0070
<td><td>0,605<td>23,0<td>0,0184<td><td>
<td><td>0,445<td>13,5<td>0,0185<td><td>
<td><td>0,467<td>15,0<td>0,0180<td><td>
<td><td>0,467<td>14,8<td>0,0183<td><td>
</table>
Av tabellen framgår att största avvikningen från
medelvärdena uppgår till endast ± 3 %.

Ovan beskrivna metod möjliggör sålunda bestämning
av temperaturledningstalet för keramiska och
liknande material på ett ytterst bekvämt sätt och med
för praktiska ändamål fullt tillräcklig noggrannhet,
under förutsättning att materialstrukturen är något
så när homogen. De erforderliga provplattorna äro
lätta att framställa, då de äro av små dimensioner
och icke behöva särskilt planslipas e. d. Genom en
lätt utförd komplettering med värden för spec.
värme <i>c</i> och täthet <i>d</i> kan även
värmeledningskoefficienten <i>[lambda]</i> beräknas ur sambandet <i>[lambda] = a . c . d.</i>

<b>Litteraturförteckning.</b>

<sup>1</sup> <sc>Ångström,</sc> Pogg. Ann., <i>144,</i> 513 (1861); <i>118,</i> 423 (1863);
<i>123,</i> 628 (1864). <sup>2</sup> <sc>Ulkan,</sc> Diss. Königsberg 1910.
<sup>3</sup>
<sc>Neumann,</sc> Phil. Mag. (4) <i>25,</i> 63 (1863). <sup>4</sup> <sc>Hecht,</sc> Ann. d. Phys.
(4) <i>14,</i> 1008 (1904). <sup>5</sup> <sc>Heyn,</sc> Mitt. Materialprüf., <i>32,</i> 89
(1914). <sup>6</sup> <sc>Tadokoro,</sc> Sc. Reports Tohoku Imp. Univ., <i>10,</i>
339 (1921). <sup>7</sup> <sc>Honda, Sato,</sc> Tokio Phys. Math. Soc., <i>2,</i> 224
(1915--1916). <sup>8</sup> <sc>Green,</sc> Trans. Am. Cer. Soc., <i>21,</i> 394 (1922).
<sup>9</sup> <sc>Gröber,</sc> ''Wärmeübertragung'', Julius Springer, Berlin 1926;
"Wärmeleitung und Wärmeübergang", Julius Springer,
Berlin 1921. <sup>10</sup> <sc>ten Bosch,</sc> "Die Wärmeübertragung", Julius
Springer, Berlin 1926. <sup>11</sup> <sc>Hecht,</sc> loc. cit.

</chapter>
<chapter name="DEN LYSANDE STRÖMSTÄLLAREN.">
<h2>DEN LYSANDE STRÖMSTÄLLAREN.</h2>
Sedan åtskilliga år tillbaka hava tekniker i olika
länder sysslat med problemet att konstruera en
strömställare som kan iakttagas i mörker, och det framgår av alla
beskrivningar å sökta eller meddelade patent, att man
därvid prövat många olika vägar. Den mest kända
lösningen torde vara, att man utmärker strömbrytaren
medelst ett tecken av ett luminescerande ämne, t. e.
barium- eller kalciumsulfid, men dessa lysande tecken äro
svåra att iakttaga annat än i fullständigt mörker och i
strömställarens omedelbara närhet. Vidare måste
luminescensförmågan tid efter annan återställas genom
bestrålning med solljus. Man kan heller icke på detta
sätt utmärka, om man med Strömställaren till- eller
frånkopplat strömmen.

Redan år 1925 föreslog den kände fysikern Moore, att
strömställaren skulle förses med en glimlampa. De
dåtida lamptyperna voro dock för stora i förhållande till
strömställarna, och den elektriska armaturen var heller
icke så beskaffad, att den föreslagna kombinationen
kunde göras utan ändringar å strömställare eller
belysningsledningar.

Fastän den normala glimlampan för länge sedan


tagits i bruk för signaländamål, har man först på senare
tid lyckats nedbringa dess dimensioner genom
övervinnande av de därvid uppträdande svårigheterna, såsom att
hålla urladdningen konstant. Ljuset hos miniatyrglimlampan
är liksom hos de normala glimlamporna röd- eller
gulaktigt, beroende på sammansättningen hos gasen i
lampan. I alla glimlampor måste strömmen begränsas

<img 1>
Fig. 1. Kopplingsschema för strömställaren.
</img>

genom ett i serie med urladdningssträckan kopplat
motstånd, vilket i de flesta lamptyper är placerat i sockeln.
I miniatyrglimlampan ligger däremot detta motstånd
utanför själva lampan, vilket är orsaken till de små
dimensionerna; diametern utgör endast 12 mm och totala
höjden 28 mm. De för miniatyrlampan erforderliga
motstånden väljas olika efter spänningen, sålunda vid en
nätspänning av
<table>
<td>110--130 V . . . <td r>60 000 ohm,<td>
<td>140--160 V . . . <td r>120 000 ohm <td>och
<td>200--250 V . . . <td r>250 000 ohm.<td>
</table>
Lampornas effektförbrukning är 0,05 W vid 110 V och
0,1 W vid 220 V. Bränntiden är ca 2 000 timmar.
Urladdningen har kunnat hållas konstant genom val av
lämplig gasblandning och lämpligt gastryck.

Kopplingsschemat framgår av fig. 1. Glimlampan
med förkopplingsmotstånd är kopplad parallellt med
Strömställaren. Är huvudströmkretsen genom de
strömförbrukande apparaterna bruten, går strömmen genom
glimlampan, som därvid lyser. I motsatt fall, dvs. när
apparaterna förbruka ström, är glimlampan släckt. När
glimlampan lyser, är den kopplad i serie med de
strömförbrukande apparaterna (motorer, glödlampor e. d.),
men strömstyrkan uppgår till följd av det stora
förkopplingsmotståndet till endast 1/3 à 1/2 milliampere, varför
strömmen varken kan hålla motorn i gång eller bringa
lampornas lystrådar till glödning. Strömkostnaden är
sålunda ytterst liten, om den ens kan registreras i en
vanlig mätare, och då reservlamporna äro billiga i inköp,
blir även hela driftkostnaden ringa.

Strömställarens utförande kan växla, allteftersom
glimlampans fattning och förkopplingsmotståndet ingå
som konstruktionselement i Strömställaren eller bilda en
självständig armatur, vilken kombineras med en
standardströmställare. Fig. 2 och 3 utgöra exempel på det
förstnämnda alternativet. Fig. 2 är en vridströmställare,
fig. 3 en tryckströmställare, i vilken själva glimlampan
utgör tryckknappen. Fig. 4 illustrerar det andra
alternativet i en utföringsform, patenterad av ingenjör Lulki,
Berlin. Glimlampan är här monterad på en platta, som

<img 1>
Fig. 2. Vridströmställare
kombinerad med glimlampa.
</img>

<img 1>
Fig. 3. Tryckströmställare med
glimlampan tjänstgörande som
tryckknapp.
</img>

anbringas mellan väggen och strömställaren.
Motsvarande anordning kan även nyttjas vid tryckknappar,
säkringar o. a. apparater för kontroll av elektriska strömkretsar.

I  plattan finnas tilledningar till glimlampan,  så att
denna på ett enkelt sätt kan parallellkopplas med

<img 1>
Fig. 4. Glimlampa med platta för montering
av standardströmställare.
</img>

strömställaren. För övrigt kan utseendet växla betydligt;
man kan t. e. utbilda plattan till ett skal kring
strömställaren osv.

Anordningen kan apteras på varje strömställare av
nutida typ, sålunda på dylika avsedda för montage på
vägg eller försänkt montage, för 110, 150 eller 220 V
likström, enfas- eller trefasström osv. Den har i
Tyskland kommit till användning i åtskilliga större
byggnader, t. e. riksdagshuset och rikskansliet i Berlin.
Kombinationen glimlampa-strömställare är främst avsedd för
trapphus, telefonhytter, hotellrum, sjukhus, industri-
och lagerbyggnader, garage och gruvor, där det är
förenat med risk att i mörker leta efter Strömställaren eller
där man för eldfarans skull ej bör lysa sig med
tändstickor. Även i kombination med elektriska kok- och
värmeapparater kan lampan vara lämplig som
signallampa, enär man icke genast efter det man släppt på
strömmen kan iakttaga, om apparaten är strömförande
eller ej. En glimlampa kan däremot genast upplysa
därom. <tab><tab><tab><tab><tab><tab><tab><i>A. Salmony.</i>

</chapter>
<chapter name="K. E. WIDERSTRÖM †.">
<h2>K. E. WIDERSTRÖM †.</h2>
<img 1>
</img>
Efter endast en veckas sjukdom avled den 10 juli
generalkonsul Karl Emanuel Widerström i sitt hem
i Djursholm. Dödsorsaken var lunginflammation.

Född i Norrköping den 5 juli 1869, avlade han
där mogenhetsexamen år 1888 och utexaminerades
från tekniska högskolan år 1892. Samma år erhöll
han anställning vid Ludvig Nobels maskinfabrik i
Petersburg, varifrån han år 1895 överflyttade till
naftabolaget Bröderna Nobel, vid vars

monteringsverkstäder i Baku han blev chef. Från Baku
förflyttades han 1901 till Astrachan som chef för
Nobelska bolagets verksamhet på Volga, Han fick
därigenom ledningen över flodflottans station med
verkstäder och de stora anläggningarna för
emottagande och vidarebefordran av alla de
naftaprodukter, varmed Nobelska bolaget försåg nästan
halva Ryssland.

Widerström, som år 1910 blivit svensk vicekonsul
i Astrachan, blev år 1914 före krigets utbrott
avlönad svensk konsul i Petersburg. År 1918
utnämndes han till generalkonsul, varvid hans konsulära
verksamhet samtidigt överflyttades till Moskva med
uppgift att tillvarataga ej blott svenskarnas utan
även andra staters undersåtars intressen. Denna
verksamhet förlades sedan till Riga, och först år
1920 återflyttade Widerström till Sverige. Sedan
år 1922 var han konsul i disponibilitet.

Karl Widerström var en rättfram, sällsynt
energisk och god människa, plikttrogen i sitt arbete,
omtänksam om sina underlydande, en hjälpsam,
godhjärtad kamrat. Han sörjes närmast av maka, född
friherrinna Wrangel, en dotter och två söner.
<tab><tab><tab><tab><tab><tab><tab><i>Birger Johnson.</i>

</chapter>
<chapter name="NOTISER">
<h3><i>NOTISER</i></h3>
<b>Sveriges geologiska undersökning.</b> K. m:t har
utnämnt och förordnat docenten vid Stockholms högskola,
fil. lic. N. E. O. Granlund att vara statsgeolog vid
Sveriges geologiska undersökning.

<b>Väg- och vattenbyggnadskåren.</b> K. m:t har beviljat
överstelöjtnanten i väg- och vattenbyggnadskåren K. A.
Lagergren avsked från överstelöjtnantsbeställningen från
och med den 19 augusti 1932.

<b>Vägingenjörerna.</b> K. m: t har entledigat
distriktsingenjören å indragningsstat, majoren i väg- och
vattenbyggnadskåren H. V. Nilson med utgången av juli månad
1932 från befattningen såsom vägingenjör i Norrbottens län.

<b>Provtur med "La Micheline".</b> Teknisk tidskrift har
vid ett par tidigare tillfällen (1931, häfte 38 och 50)
lämnat detaljerade upplysningar om den franska för
järnvägsdrift avsedda gummiringade motoromnibussen
"La Micheline", vars principer därför i allt väsentligt
torde vara våra läsare bekanta. En provvagn, nr 11,
befinner sig sedan ett par veckor på demonstrationsturer
å svenska järnvägar och företog lördagen den
16 juli provturer på sträckan Stockholm C--Uppsala.
På en av dessa turer hade en representant för Teknisk
tidskrift nöjet att medfölja och kunde därvid bekräfta
vad som tidigare sagts om bussens goda köregenskaper.
Ehuru farten genomgående hölls över 80
km/tim, vanligen mellan 90 och 100 km/tim, förmärktes
i passagerarerummet endast en obetydlig skakning,
varvid dock är att märka, att bandelen Stockholm--Uppsala
icke hör till statsbanornas bästa,
vad överbyggnaden angår. Rälsskarvar
och växlar märktes knappast alls, och över
huvud taget var bullret i
passagerarerummet synnerligen dämpat. Likaså var
gången i kurvorna mycket behaglig. Till
följd härav fick man knappast någon
sensation av hastighet; det kändes närmast
som om man farit i bil över en asfalterad
stadsgata. Motorvibrationerna voro ju ej
helt borta men dock ej på långt när så
störande som i en dieselelektrisk
motorvagn. Något os från motorn förmärktes
ej, enär denna ligger så väl isolerad från
passagerarerummet. Förarhytten är
nämligen helt separerad från vagnskorgen och
står i förbindelse med främre
bagagerummet endast genom en bälg av
dimensionerna ca 40 X 40 cm. Huruvida
ventilationssystemet i passagerarerummet kommer att
fungera tillfredsställande även vintertid, torde vara
vanskligt att yttra sig om.

Några data angående den nu aktuella provvagnen
må här anföras. Vagnen har längden 12,660 m och
höjden över r. ö. k. 2,470 m. Den ringa höjden har
möjliggjorts genom sättet för passagerarerummets
upphängning mellan boggierna. Främre boggin har tre
axlar, därav de två främsta kedjekopplade drivaxlar.
Bakre boggin är en tvåaxlad löpboggi. Passagerarerummet
rymmer 24 sittplatser och gränsar framåt och
bakåt mot bagagerummen, som vardera äro beräknade
för 180 kg bagage. Bagagerummens golvplan ligger
över hjulen, och takhöjden är därför här lägre än i
passagerarerummet.

Vagnen väger tom 4 700 kg och med last 7 000 kg,
motsvarande ett axeltryck av 1 400 kg och en dödvikt
per plats av 195 kg. Den drives av en fyrcylindrig
75 hkr Panhard-Levasseurmotor och har fyra
hastigheter framåt som bakåt. Kylarsystemet fungerar i
båda körriktningarna. Normala hastigheten på
horisontell bana utgör 80 km/tim; maximihastigheten vid
provturen översteg 100 km/tim. Även i långa och
starka stigningar kan 80-km-farten hållas konstant.
Bensinförbrukningen har vid provturer i Sverige
fastställts till ca 25 liter per 100 km. Ett vid provturen
företaget bromsningsprov visade, att vagnen från
80 km fart kunde inbromsas på en sträcka av knappa
100 m och på en tid av 11,3 sek. Bromsningen kändes
ej det minsta obehaglig. Accelerationen, som ju är i
hög grad beroende på förarens förmåga att växla i
rätt tid, var även anmärkningsvärt stor. 60 km fart
nåddes efter en sträcka av ca 350 m; efter 1000 m
var farten uppe i 100 km/tim.

Försäljningspriset för importerade vagnar har av
Michelinbolagets härvarande chef, M. Jean Lemetter,

<img 1>
Micheline vid Stockholms centralstation.
</img>

uppgivits till ca 50 000 kr. Om inhemsk tillverkning
kan komma till stånd i så stor skala, att seriefabrikation
blir möjlig, torde priset kunna pressas nedåt i
viss mån. Priset för gummiringarna (däck och slang)
uppges till 210 kr. per st. inkl. tull. Livslängden hos
ringarna motsvarar en körd sträcka av 35 000 à 40 000 km.

Det har väckt någon undran, att vagnarnas
kapacitet är så liten som 24 platser. Denna begränsning
är emellertid nödvändig med hänsyn till den relativt
låga hållfastheten hos gummiringarna, som f. n. ej
tillåta högre axeltryck än 1 400 kg. Vill man öka
vagnstorleken, är man alltså hänvisad till att öka antalet
axlar. En dylik åtgärd torde dock möta konstruktiva
svårigheter. Vagnen med 24 platser torde alltså för
en tid framåt få anses som den största tänkbara typen.
Detta innebär givetvis, att vagnens användningsområde
blir i viss mån begränsat. Den torde alltså ej,
åtminstone ej under rusningstiderna, kunna ersätta
nuvarande rullande materiel å de mera frekventerade
förortsbanorna. Däremot torde vagnen ha sin givna
uppgift som trafiksamlare å svagare trafikerade
bibanor till huvudlinjerna samt å längre sträckor kunna
ersätta lokaltåg i förbindelse med snabbgående direkta tåg.

I vad mån trafiken med järnvägsbussar, som ju i
många avseenden skiljer sig från den normala
tågtrafiken (så t. e. i fråga om körning på sikt), låter
förena sig med säkerhetstjänsten å banorna, är svårt att
nu uttala sig om. Likaså torde det efter så kort tids
erfarenhet vara vanskligt att fälla några slutsatser
om det nya trafikmedlets ekonomi. Den
gummiringade järnvägsbussen utgör dock ett uppslag, som
torde förtjäna att noga övervägas av de f. n. hårt
trängda järnvägarna. Tekniskt sett, är uppslaget
utomordentligt intressant, och erfarenheterna som
passagerare motsvarade till fullo de högt ställda
förväntningarna på det nya trafikmedlet.

<b>Mikrokemi -- ett forskningsmedel.</b> Den analytiska
kemien har visserligen till stor del sett dagen i Sverige,
genom forskare som Scheele, Bergman, Berzelius.
Senaste tiders framsteg, som huvudsakligen innebära en
förfining av arbetsmetoderna inom analytisk och
allmän kemi i mikrokemisk riktning ha emellertid länge
nog gått Sverige förbi. Under den sista tiden har
emellertid även hos oss behovet börjat göra sig gällande
att utnyttja de moderna forskningsmedel mikrokemien
har att bjuda, Så har exempelvis botanisten prof.
Lundegårdh som bekant med framgång kvantitativt
bestämt små substansmängder spektrografiskt. För många
andra områden erbjuder mikrokemien outnyttjade
möjligheter. Hittills har icke någon undervisning i
mikrokemi meddelats i Sverige.

På grund av behovet att kunna analysera de
mikroskopiskt små slaggmängder som ingå i svenskt järn
och stål, har nu Metallografiska institutet, i samarbete
med andra institutioner, upptagit frågan om
mikrokemiundervisning i Sverige. Med hofrat, professor F.
Emich i Graz, bekant som samtidens främste målsman
på mikrokemiskt område, har man lyckats träffa
överenskommelse att denne, åtföljd av en assistent, dr
H. Alber, i höst skall hitkomma för att i Stockholm
leda en kurs i mikrokemi. Densamma kommer att
omfatta dels ett mindre antal föreläsningar med
demonstrationer, dels en kortare övningskurs avseende att
bibringa erforderligt handlag. Meningen är därvid att
tillgodose de olika behov och intressen som kunna
föreligga. Kursen kommer att börja i mitten av september
och hållas å Stockholms högskolas lokaler. Möjlighet
kommer att beredas intresserade att tillgodogöra sig
undervisningen. <tab><tab><tab><tab><i>Carl Benedicks.</i>

<b>Elektrifieringen i Norge.</b> Norges Vassdrags- og
Elektrisitetsvesen har i dagarna utgivit en tekniskekonomisk
redogörelse för Norges elektricitetsförsörjning för borgerliga
behov under driftåret 1929--1930, resp. året 1930,
ur vilken redogörelse vi återgiva följande siffror.

Vid utgången av år 1930 hade i Norge ca 1 938 300
personer, dvs. ca 69 % av befolkningen, tillgång till
elektrisk energi. Motsvarande andel av landsbygdens
befolkning utgjorde ca 57 %. I kraftverk, inkl.
dammar, regleringsföretag, distributionsnät,
transformatorstationer etc., som tagits i drift vid utgången av år
1930, var ett kapital av ca 1 028 mill. kr. investerat.
Anläggningarnas bokförda värde utgjorde ca 810 mill.
kr., därav ca 430 mill. kr. å kraftverken och 380 mill.
kr. å distributionsanläggningarna.

Sammanlagda installerade generatoreffekten för den
borgerliga elektricitetsförsörjningen utgjorde ca 550 000
kW, därav 530 000 kW i vattenkraftverk och
återstoden i ång-, diesel- m. fi. anläggningar, huvudsakligen
reservanläggningar. Genomsnittliga anläggningskostnaden
per kW utgjorde vid kraftstationerna ca 780 kr.
Anläggningskostnaderna för hög- och
lågspänningsnäten, inkl. transformatorer, uppskattas till i
genomsnitt 500 kr. per kVA transformatoreffekt, denna
beräknad för transformering från högspänning till
förbrukningsspänning i ett steg.

Maximalbelastningen per invånare var i städerna
ca 0,320 kW, på landsbygden 0,161 kW och i landet i
sin helhet 0,240 kW. Årsinkomsten av
energiförsäljning utgjorde å landsbygden 30,6 mill. kr. och i
städerna 51,9 mill. kr. Kommunernas bidrag till
elektricitetsverkens drift utgjorde 5,75 mill. kr. å landsbygden
och 1,05 mill. kr. i städerna.

I installationer för belysning, motordrift, kokning
och uppvärmning var enligt beräkning den 31/12 1930
nedlagt ett kapital av ca 331 mill. kr., därav i
belysningsinstallationer ca 182 mill. kr. och i motorer ca
89 mill. kr.

<b>A.-b. Åbjörn Andersons 50-årsjubileum.</b> Den 9 juli
firade a.-b. Åbjörn Anderson i Svedala ett 50-årsjubileum.
Själva rörelsen är som bekant åtskilligt äldre, den
räknar sin ålder från år 1867, men vid tillfället hade
femtio år förflutit, sedan Åbjörn Anderson flyttade till
Svedala. Med anledning av jubileet har firman utgivit en
i hög grad läsvärd minnesskrift, som på ett
intresseväckande och instruktivt sätt ger inblickar i firmans och
dess ledande mäns, Åbjörn Anderson själv, Nils
Fredriksson, H. Å. Åbjörnsson, Gustaf Bern och Herman
Härstedt, insatser på olika områden av näringslivet.

Största utrymmet i minnesskriften ägnas firmans
tillverkningar av mångahanda slag. Man får här en god
uppfattning av orsakerna till att nya tillverkningar
ständigt upptagits, dessa orsaker må ha varit ett klokt
förutseende av den kommande utvecklingen eller en önskan
att tillgodogöra sig erfarenheterna från ett närstående
tillverkningsområde.

Få svenska industrier bära en så personlig prägel som
Åbjörn Andersons, kanske till största delen beroende på
grundarens egen starkt utpräglade personlighet. Den
som icke visste det förut bör minnesskriften kunna
övertyga om att talesättet "Arbetet adlar mannen" med full
rätt kunnat väljas till valspråk av firmans grundare,
f. d. vaktpojken Åbjörn Anderson.

<b>Sveriges hamnkalender.</b> Under redaktion av
kommendör Gustaf Reinius och förste aktuarien Helmer
Eneborg utgives f. n. ett verk, kallat Sveriges
hamnkalender, vars första del, omfattande hamnarna i
Skåne och södra Halland, i dagarna kommit oss till hända.

Kalenderns avsikt är att söka fylla det behov av

tillförlitliga och färska uppgifter -- nautiska, tekniska och
ekonomiska -- om hamnarna, som i skärpt grad givit
sig tillkänna efter de genomgripande förändringar det
svenska hamnväsendet undergått under de senaste
åren. Förutom systematiskt uppställda samt i
möjligaste mån kontrollerade kalender- och sakuppgifter
rörande hamnarna meddelas även i lämpliga skalor
reproducerade hamnplaner. Det är avsikten att söka
bevara kalenderns aktualitet genom successivt
utgivna tillägg med rättelser och kompletteringar. Nya
upplagor skola enligt planen utkomma så tätt som vart
fjärde år. Utgivningsplanen upptar fyra delar, vartill
kommer en femte del, innehållande allmänna artiklar
och avgiftstabeller m. m.

Den nu utkomna första delen upptager 44
detaljerade hamnbeskrivningar, av vilka ej mindre än 26
utgöras av fiskehamnar. Dessa senare ha ju börjat
användas även som handelshamnar för ortens behov och
ha dessutom betydelse som nödhamnar för sjösporten.
Deras medtagande i kalendern synes därför berättigat.
Beträffande de i kalendern meddelade uppgifternas art
må nämnas, att dessa avse geografisk belägenhet,
lotsförhållanden, redden, inseglingsrännor, hamnarnas
indelning, specifikation över kajer, pirar, lastbryggor
etc., kranar (uppställningsplatser, antal och typer,
kapacitet, räckvidd osv) samt andra maskinella
anordningar. Kalendern innehåller vidare uppgifter om
vattenstånd, isförhållanden, isbrytare, stormvarning,
livräddningsstation, järnvägs-, post- och telegrafstationer,
varv, slipar och reparationsverkstäder, bunker,
färskvatten och övriga skeppsförnödenheter.

Av stort värde är även de meddelanden som göras
angående hamnstyrelsernas ledamöter och tjänstemän.
Samtliga kontor och expeditioner inom hamnförvaltningarna
angivas med adresser och telefonnummer. På
motsvarande sätt behandlas tullförvaltningarnas
kontor och personal, skeppsmätare, fartygsinspektion,
sjömanshus, sjömansförmedlingskontor, konsulat,
skeppsklarerare m. fl. myndigheter.

Under rubriken Kommunikationer redogöres för
reguljära sjöförbindelser med svenska och utländska
orter, järnvägs-, landsvägs- och flygförbindelser. Bland
ekonomiska upplysningar märkas uppgifter om taxor
och ordningsföreskrifter, hamnavgifter för fartyg och
för de i resp. hamnar vanligast förekommande varuslagen.

Kalendern präglas för övrigt av en god typografisk
utstyrsel och överskådlighet i uppställningen och torde
utan tvekan kunna rubriceras som en synnerligen nyttig bok.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Avdelningen för Industriell ekonomi och organisation</b>
höll sitt ordinarie vårsammanträde i Hälsingborg den
27 och 28 maj. Till sammanträdet hade inbjudits
samtliga ledamöter av Svenska teknologföreningen,
Tekniska föreningen i Hälsingborg samt Skånska
ingenjörsklubben, Malmö.

Ordföranden, undervisningsrådet Fredriksson,
öppnade sammanträdet med ett kort anförande, i vilket
han bl. a. berörde de besvärligheter av olika slag,
under vilka industrien just nu arbetar, och hoppades, att
ingenjören, som till väsentlig del skapat tekniken och
drivit fram industrien, skulle kunna leda den tekniska
industriella utvecklingen, så att den även i
fortsättningen bleve till största möjliga gagn för
mänskligheten.

87 nyanmälningar om inträde i avdelningen förelågo,
och avdelningen beslöt att kalla de anmälda till ledamöter.

Därefter överlämnades ordet till ingenjör Ivar
Jantzen, Köpenhamn, som höll föredrag över ämnet "Vem
skördar vinsten av rationaliseringen?" I sitt föredrag
framhöll ingenjör Jantzen, att det f. n. icke skördas
mycken vinst av någon teknisk eller merkantil
anläggning någonstädes i världen. Det tekniska maskineriet
är visserligen rationaliserat, men tider av samhällelig
desorganisation hejda produktionen och förhindra
tillgodogörandet av rationaliseringens vinster.
Fördämning har uppstått på konsumtionsområdet, och felet är
att man inskränkt rationaliseringen till det tekniska
området. Samhället måste därför få en rationaliserad
konsumtionsapparat av samma kapacitet som
produktionsmedlen. Vi måste få till stånd ett mera
rationaliserat samarbete människorna emellan. En ännu värre
fördämning utgör bristen på internationellt samarbete.

I den följande diskussionen hade kommerserådet
Axel F. Enström ett med stort intresse avlyssnat
inlägg. Vidare yttrade sig doktor la Cour, doktor Ivar
Svedberg, disponent Elis Bosaeus och överingenjör Olof
Kärnekull.

Efter gemensam lunch avreste mötesdeltagarna till
Höganäs för att studera rationaliseringsresultaten vid
Höganäs-Billesholms a.-b. Sedan fabrikerna
demonstrerats, höllos två intressanta föredrag av ingenjörerna
M. Ahlstrand och Edv. Olsson rörande gruvdriftens
resp. tegeltillverkningens rationalisering.

Gemensam middag intogs å Grand Hôtel, vari ett
femtiotal inbjudna och medlemmar deltogo.

Den andra sammanträdesdagen -- lördagen den 28 --
inleddes med besök vid två av Hälsingborgs större
industriföretag, nämligen Gummifabriken och
Jaquard-väveriet.

Kl. 2 höll direktör E. Gillberg, Stockholm, föredrag
över ämnet "Några synpunkter angående enhetligt
kalkylförfarande". Föredragshållaren påvisade det stora
intresse, varmed industrien mött strävandena efter att
få fram normer rörande enhetlig terminologi vid
industriell självkostnadsberäkning. I det fortsatta arbetet
gällde det att vidga ramen att omfatta även
fastställandet av enhetliga normer för självkostnadskalkyler
inom olika branscher. Detta icke endast med hänsyn
till nödvändigheten av att varje företagare måste veta,
vad de tillverkade produkterna kosta, vilka ofrånkomliga
rörliga kostnader han har vid den speciella orderns
utförande, och vilka fasta kostnader han har, utan även
från den synpunkten sett, att ett enhetligt kalkylationsförfarande
i hög grad skulle underlätta samarbetet
mellan företagen inom en och samma bransch.

Under diskussionen yttrade sig överingenjör Edv.
Schön, överingenjör Tarras Sällfors, doktor Ivar
Svedberg, överingenjör Birch lensen, överingenjör Olof
Kärnekull, ingenjör Ivar Jantzen samt inledaren.

Ett förslag till resolution framlades därefter, vilken
var av följande lydelse: "I anslutning till dagens
föredrag och den därefter förda diskussionen beslutar
avdelningen uttala sig för önskvärdheten av fortsatt
arbete för åstadkommandet av enhetliga grunder för
industriella självkostnadsberäkningar och uppdrager åt
styrelsen att vidtaga lämpliga åtgärder i sådant syfte."
Avdelningen beslutade enhälligt antaga denna resolution.

Sedan ordföranden framfört avdelningens tack till
alla och envar, som välvilligt medverkat vid detta
sammanträde, och doktor Svedberg framfört mötesdeltagarnas
tack till ordföranden, förklarades mötet avslutat.

Särtryck av ingenjör Jantzens föredrag komma inom
närmaste tiden att distribueras till avdelningens
medlemmar. <tab><tab><tab><tab><tab><tab><i>O. K.</i>

</chapter>
<chapter name="TEKNISK TIDSKRIFT
HÄFT. 31 ÅRG. 62 30 JULI 1932">
<h1>TEKNISK TIDSKRIFT</h1>
<h2>HÄFT. 31 ÅRG. 62 <tab>30 JULI 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Ångreservstation som värmecentral, av George W. Oliver och K. Erland Ridderstråle. -- Notiser.
-- Litteratur. -- Tekniska föreningar.

</chapter>
<chapter name="ÅNGRESERVSTATION SOM VÄRMECENTRAL.">
<h2>ÅNGRESERVSTATION SOM VÄRMECENTRAL.</h2>
<h3>Av <sc>George W. Oliver</sc> och <sc>K. Erland Ridderstråle.</sc></h3>
Elektrisk kraftöverföring från vattenkraftverk,
belägna på något avstånd från förbrukningsorten, är
alltid förenad med risker för avbrott på grund av
ett eller annat fel å ledning eller kraftstationsutrustning,
ishinder el. dyl. Reservstationer hava därför
visat sig nödvändiga. En reservanläggning medför
emellertid i de flesta fall ett avsevärt kapitalutlägg
utan nämnvärd återbäring i form av produktiva
kilowattimmar, varjämte en reservstation för att vara
effektiv som sådan måste hållas i operationsdugligt
skick och då det är fråga om en ångstation delvis
under tryck, vilket innebär ytterligare drifts- och
underhållskostnader.

En synnerligen lyckad lösning av denna viktiga
fråga har gjorts av staden Winnipeg i provinsen
Manitoba i Kanada. Winnipeg äger genom sitt
"Hydro Electric System" en kraftstation vid Pointe
du Bois om 105 000 hkr och förfogar över
ytterligare kraft från en andra kraftanläggning vid
Slave Falls om 90 000 hkr. Staden åtnjuter f. n. de
lägsta taxor för elektrisk energi å den amerikanska
kontinenten, vilket i första hand torde få tillskrivas
tillgången på billig vattenkraft.

På grund av de starka stormar, som tid efter
annan hemsöka de trakter, varigenom den 124 km
långa högspänningsledningen från kraftstationen vid
Pointe du Bois framlöpa, beslöts år 1923 att bygga
en ångreservstation inom stadsgränsen och därigenom

<img 1>
Fig. 1 a. Tvärsektion genom ångcentralen.
</img>

<img 1>
Fig. 1 b. Exteriör av värmecentralen.
</img>

säkerställa krafttillförseln till åtminstone de viktigaste
kraftavnämarna såsom sjukhus, brandstationer och
pumpanläggningar samt en del av gatubelysningen.
Arbetena med denna anläggning hade redan
igångsatts, när Hydro's ledning förelade stadsfullmäktige
ett förslag om att kombinera reservstationen med en
värmecentral, vilken under vintermånaderna, när
faran för linjebrott å högspänningsledningen är
mindre, skulle nyttiggöra reservstationens
ångpannor. Detta förslag, innebärande ett ekonomiskt
utnyttjande av en anläggning, vilken ehuru
nödvändig likväl ej beräknades få praktisk
användning på flera år, antogs vid
företagen omröstning bland stadens
skattebetalare med 3-dubbel majoritet,
varefter arbetet å ledningsnätet och
värmeanläggningen omedelbart igångsattes.
I oktober 1924 var anläggningen färdig
och ånga påsläpptes för första gången
distributionsnätet. När detta skrives,
föreligger över sex års erfarenhet av
anläggningens verksamhet.

<b>Värmecentralen.</b>

Stationen, som visas i tvärsektion å
fig. 1 a, är utförd av tegelmurverk med
järnskelett. Grunden av betong
uppbäres av träpålar med en medellängd av
15 m, vilka drivits till berggrunden.
Byggnaden är indelad i 4 sektioner, utgörande:

Anläggning för kolens lossning och
bearbetning, pannrum, turbinrum och
elektrisk transformatorstation.

<i>Anläggning för kolens lossning och bearbetning.</i>

Vid anläggningen användes bituminöst kol av
ungefär följande sammansättning: rent kol 60 %,
brännbara gaser 23,5 %, fuktighet 1,5 %, aska 15 % och
ined kalorimetriskt värmevärde av 12 800 B.T.U. pr
pund (7 100 Cal/kg).

Kolen levereras till stationen i 70 tons
järnvägsvagnar med bottenluckor. Dessa tömmas direkt i en
under järnvägsspåret nedsänkt binge, i vars botten
är anbragt en Simplex lastningsanordning, som
automatiskt fyller en elevatorskopa om 2,75 tons
kapacitet. Denna skopa lyfter kolen till en övre kolbinge
under byggnadens tak. Allt detta arbete med
ifyllning, upptransport, tömning och nedtransport av
ovannämnda skopa sker automatiskt, kontrollerat
medelst tryckknappanordning för start och stopp.
När den övre bingen är fylld, rinner ytterligare
upptransporterat kol genom en ränna ut i kollagret i det
fria vid stationens nordsida, varest kan upplagras
3 600 ton. För utbredning av kolen och dessas
ifyllning i nedre kolbingen användes en mekanisk
släpskopa. Fig. 2 visar en del av kolupplaget.
Kolrännan från övre kolbingen, släpskopan och en fullastad
kolvagn färdig att tömmas i nedre kolbingen äro
synliga å bilden.

Vid botten av övre kolbingen är placerat ett
medelst en excenterskiva å kolkrossaxeln drivet
skakverk, som matar kolen in i en dubbelrullkross, varest
kolens krossas till en minimistorlek av 2,5 cm. Då
kolen lämna krossen, passera de en magnetisk
separator, i vilken alla event. förekommande järnföremål
avlägsnas, innan kolen gå ned i bingen för krossade
kol, vilken rymmer 145 ton. Denna binge är försedd
med tvenne bottenluckor, vardera utmynnande i en
tork av Louvre-typ. Kolen falla av egen tyngd i
torken och torkas under passerandet medelst varma
gaser, som av två torkfläktar sugas från skorstenen
omedelbart vid utloppet ur eldstaden.

Från torken gå kolen till två 6-vals Raymond
kvarnar (fig. 3), försedda med pneumatisk
mataranordning. Vardera kvarnen pulveriserar upp till 8 ton pr
timme (något varierande alltefter fuktighet och
hårdhetsgrad hos kolen). Efter att ha pulveriserats

<img 1>
Fig. 2. Kolupplaget.
</img>

så, att 85 % kan passera ett trådnät
med 200 maskor pr kv-tum och 95 %
genom ett trådnät med 100 maskor pr
kv-tum, lyftas kolen medelst tryckluft
till två cyklonseparatorer, belägna
under taket, varest luft och kol skiljas.
Luften återvänder till botten av
kvarnarna, under det att kolen falla genom
skruvtransportörer och fördelas på de
fyra bingarna för pulveriserat kol,
vardera rymmande 54 ton.

<i>Pannrummet.</i>

Pannrummet är försett med fyra
"Erie City" vattenrörpannor. Pannorna
hava en kapacitet av 1 100 hkr och
förbruka upp till 110 000 pund (50 000 kg)
vatten pr timme. Trycket i pannorna
är 250 pund pr kv-tum (17,55 kg/cm<sup>2</sup>).
Pannorna 1, 2 och 3 (inmonterade 1923)
äro försedda med "Foster"-förvärmare,
vilka överhetta ångan med 150°F
(65,6°C). Pannan nr 4 (inmonterad
1930) är ej försedd med förvärmare
och användes följaktligen uteslutande för
centralvärmeanläggningen. De fyra förbränningskamrarna
äro murade med ihåliga väggar; varje kammare är
försedd med ett horisontellt vattennät, beläget nära
botten, vilket hindrar slaggbildning och medgiver
askans avlägsnande i pulverform från askrummet.
Den bakre delen av vattennätet för pannan nr 4 är
uppåtböjd för att ge vattenkylning åt bro väggen.
Nr 1, 2 och 3 hava luftkyld bro vägg.

Askan rakas ur förbränningsrummet för hand ned i
en ränna, som går parallell med kamrarna längs
pannrummet, varifrån den avlägsnas medelst ett
ejektorvakuumsystem till en asktank utomhus. Askan
försäljes till entreprenörer inom staden att användas
som bindemedel vid putsarbeten.

Pannorna 1 och 2 äro anslutna till skorsten nr 1
och pannorna 3 och 4 till skorsten nr 2. Under
normala förhållanden sker förbränningen med naturligt

<img 1>
Fig. 3. Pulveriseringskvarnar.
</img>

<img 1>
Fig. 4. Pannrum.
</img>

drag. Pannorna 1 och 2 äro dock försedda med fläkt
för forcerat drag, vilken användes vid högbelastning
eller i händelse av ogynnsamma förhållanden
beträffande naturligt drag.

Fig. 4 visar mataranordningarna för pulveriserat
bränsle.

Förutom de fyra koleldade pannorna äro trenne
elektriska ångpannor installerade (se fig. 5). Dessa
hava vardera en kapacitet av 7 500 kW och
producera vardera ungefär 21 000 pund (96 00 kg) ånga
pr timme vid 250 punds (17,55 kg/cm<sup>2</sup>) tryck. 3-fas
växelström, 60 perioder, 4800 volt användes.
Användningen av dessa pannor är ganska intressant ur
den synpunkten, att de för det första tjänstgöra som
utjämningsfaktor för Hydro's belastningskurva, i det
att de tillgodogöra överloppskraft och för det andra
samtidigt framställa ånga för värmeanläggningen.
Under 1929 förbrukades på detta sätt c:a 90 mill.
kWh överloppskraft, varigenom Hydro's
årliga belastningsfaktor ökades från 51,1
% till 63,2 %. Under 1930 var ytterst
ringa överloppskraft tillgänglig på grund
av det abnormt låga vattenståndet i
Winnepeg River, men likväl ha 40 mill.
kWh förbrukats av de elektriska
ångpannorna, varigenom belastningsfaktorn höjts
från 53,4 % till 56,3 %.
Ångframställningen i de elektriska ångpannorna
ställer sig avsevärt billigare än i de koleldade.

Fig. 6 visar matarpumparna och
rörledningar för pannorna, nämligen:

1 ångturbindriven 18 000 gallon (81 800
l.) pr tim. de Laval pump (närmast i bilden).

1 ångturbindriven 32 000 gallon (145 500
l.) pr tim. de Laval pump.

1 elektr. driven 18 000 gallon (81 800
l.) pr tim. de Laval pump.

1 ångturbindriven 50 000 gallon (227 000
l.) pr tim. Weir pump (längst bort).

<img 1>
Fig. 5. Elektriska ångpannor.
</img>

Frånsett de tre ångturbindrivna matarpumparna äro
alla anordningar i pannrummet utförda
för elekrisk drift.

<i>Turbinrummet.</i>

I turbinrummet äro installerade två 5 000 kW och
en 1 000 kW turbogeneratorer, vardera bestående
av en Howden-Zoelly multipelturbin, direktkopplad
till en Parsons generator. Uppställningen i
turbinrummet framgår av fig. 7. Turbinerna för de större
aggregaten hava 6 löphjul och förbruka 12,5 pund
(5,7 kg) vatten pr kWh. Ånga, överhettad med
150°F (65,5°C), tillföres under 220 punds (15,4
kg/cm<sup>2</sup>) tryck, och utströmning sker under 28 tums
vakuum (714 mm kvicksilver) vid 765 mm barometerst.
Generatorerna ha varvantalet 3 600 pr min. och
alstra 3-fas växelström, 60 perioder med 12 500/13 200
volts spänning.

Det mindre aggregatet (1 000 kW) skiljer sig från
de större endast däri, att turbinen är försedd med
4 löphjul och att ut strömningen sker till
en "Cochrane"-värmare för matarvatten
under ett mottryck av 1 pund/kv-tum
(0,07 kg/cm<sup>2</sup>), vilket höjer dess
vattenförbrukning till 23,3 pund (10,55 kg) pr
kWh, under det att generatorn alstrar
3-fas växelström, 60 perioder under
2 400 volts spänning vid ett varvantal
av 3 600 pr min.

Generatorerna äro helt kapslade och
kylas medelst slutet luftkylningssystem,
försett med kylare, vilka vid en
vattenförbrukning av 250 gallons (1 135 l.) pr
min. sänker temp. från 130°F (54,5°C)
till 85°F (29,4°C) varvid
vattentemperaturen ej räknas överstiga 75°F (23,9°C).
Inbäddade i statorn å varje generator
äro 6 temperaturdetektorer av
termokopplad typ. Dessa detektorer äro
anslutna till en direkt avläsbar mätare
medelst linjebrytare, varigenom
temperaturen vid varje särskild punkt kan
omedelbart kontrolleras.

Kondensorerna med dessas resp.
cirkulationspumpar och ejektorer
kondensera 65 000 pund (29 500 kg) ånga pr
timme, arbeta under 28 tums vakuum
(714 mm kvicksilver) och med en
vattenförbrukning av 4 020 gallon (18 300
l) vatten av maximalt 65°F (18,3,°C)
temperatur. Frånsett reservoljepumpen,
som är ångdriven, äro alla apparater i
turbinrummet utförda för elektrisk drift.

1 000 kW aggregatet hålles oavbrutet
gående utan belastning för att i
händelse av fel å ingående ledning kunna
omedelbart kopplas på
samlingsskenorna och därmed alstra tillräcklig
energi för startande av de båda större
aggregaten. De tre turbinerna äro
försedda med atmosfärisk säkerhetsventil,
så att, i händelse av ett tillfälligt fel å
endera kondensor eller varmare för
matarvatten, generatorerna kunna alstra
elektrisk energi om ock under mindre
gynnsamma förhållanden.

<i>Transformatoravdelningen.</i>

Denna avdelning har en dubbel uppgift att fylla,
i det att den samtidigt innehåller den elektriska
utrustningen för ångstationen och utgör understation
nr 6 för "Hydro Electric System". Den matas
direkt från Hydro's huvudstation medelst två 12 000
volts luftlinjer. I källarvåningen äro installerade
transformatorer för strömmens nedtransformering
till 2 400 volt för distribution genom kablar.
Förutom dessa transformatorer, som uteslutande
betjäna konsumenter inom distriktet, är installerad en
sats av 3 enfas 200 kVA, 2 400/200 volt
transformatorer för lokalförbrukning och tre satser vardera
bestående av tre 2 500 kVA, 12 000/4 800 volt
transformatorer för de elektriska ångpannorna. De senare
äro ej försedda med brytare på lågspänningssidan,
utan transformatorer och panna utgöra ett aggregat.

De två 5 000 kW turbogeneratorerna mata, när de
äro i bruk, direkt till 12 000 volts samlingsskenorna

<img 1>
Fig. 6. Matarpumpar och rörledningar.
</img>

och således över till huvudstationen,
varifrån reservkraften fördelas. Den
lilla turbogeneratorn matar 2 400 volts
samlingsskenorna för lokalt behov.

En interiör av ställverket synes å fig.
8. Till höger äro uppställda
högspänningsfrånskiljare (Canadian General
Electric) med omedelbart därunder
liggande 12 000 volts samlingsskenor. Till
vänster äro Ferguson-Pailin 2 400 volts
frånskiljare och samlingsskenor.

<b>Distribution.</b>

Centralvärmesystemet betjänar ett
område som visas å fig. 9 och omfattar
större delen av den centrala staden med
en areal av 3/4 eng. mil i fyrkant (omkr.
1,5 km<sup>2</sup>).

I pannrummet ledes ångan från de
koleldade och de elektriska ångpannorna i
en vanlig sluten fördelningsledning samt
passerar genom en "Hagen"
temperatur- och tryckreduceringsanordning.

I lågtryckshuvudledningen passerar ångan genom
separatorer, varest allt överloppsvatten frånskiljes,
och går därefter ut i distributionssystemets
huvudledningar under ett tryck av från 55 till 75
pund/kv-tum (3,85 till 5,25 kg/cm<sup>2</sup>), beroende på

<img 1>
Fig. 7. Interiör av turbinrummet.
</img>

<img 1>
Fig. 8. Ställverk, understation nr 6.
</img>

belastningsförhållandena, och överhettad med 0° till
35°F (--18° till 1,7°C) beroende på vilken panna,
som är under tryck. Två 14 tums (35,6 cm)
huvudledningar föra ångan från stationen till
förgreningsnätet. Huvudledningar och distributionsnät framgå
av fig. 9.

När detta skrives, ha 220 förbrukare anslutit sig till
systemet. Dessa förbrukare representera
kategorier, som alltid återfinnas i en städs affärscentrum
och omfatta kontorsbyggnader, varulokaler, kyrkor,
skolor, affärshus av alla slag, garager, banker,
bensinstationer, hotell, kaféer och restauranger, teatrar,
brand- och polisstation. Systemet omfattar ännu ej
några privatbostäder av smärre typ.

Ledningsnätet består av:

Huvudledning 14 tum (35,6 cm) 5 443 fot (1 650 m)
Huvudledning 12 tum (30,5 cm) 5 610 fot (1 710 m)
Huvudledning 10 tum (25,4 cm) 1 055 fot (322 m)
Huvudledning 8 tum (20,3 cm) 11 527 fot (3 520 m)
Huvudledning 6 tum (15,2 cm) 3 810 fot (1 160 m)

och 10 759 fot (3 280 m) servisledningar varierande
i storlek från a tum till 8 tum (2,54 cm--20,3 cm).

Fig. 10 åskådliggör en typisk sektion av
huvudledning, vilka alltid förläggas i underjordiska
betongtrummor. Huvudledningarna läggas i lutning
varierande från 0,5 % till 0,34 % (6--4 tum på 100
fot). Dessa lutningar under- eller överskridas endast
om korsning med andra ledningar tvingar därtill
och hava befunnits tillräckliga för att dränera allt
kondensvatten till manhål, som placeras med täta
mellanrum längs ledningarna. Genom ventiler
invid dessa manhål avlägsnas allt kondensvatten till
avloppsledningen. I botten av rörgraven lägges vid
vardera sidan 4 tums dräneringsrör för dränering av
omkringliggande jord.

Alla huvudledningar äro försedda med expansionsfogar
på var 300 och 250 fot (92 m och 76 m) å resp.
14 tums och 12 tums ledningarna och på var 230 fot,
200 fot och 150 fot (70, 61 och 46 m) å resp. 10
tums, 8 tums och 6 tums ledningar. Dessa
expansionsfogar äro av rulltyp.


<img 1>
Fig. 9. Distributionsnät.
</img>

På servisledningarna upptages expansionen av
s. k. expansionsknän, bestående av fyra 90° knärör
arrangerade som synes å fig. 11. Dessa knän
placeras så nära huvudledningen som möjligt.

Alla ledningar äro isolerade med 1 1/2 tum (3,8 cm)
tjock asbest-svampfilt och täckes med skyddande
lager av tjärpapp. Kopplingar, ventiler och
expansionsfogar täckas med magnesiaplattor, som
cementeras och inklädas med kanfas.

<img 1>
Fig. 10. Huvudledning.
</img>

Fig. 12 visar en tvärsektion av servisledning.
Som framgår av fig. skiljer sig dess
konstruktion i någon mån från huvudledningarnas i det
att: a) endast en nivåpåle användes, b)
dräneringsrören äro uteslutna, på grund av ofta
förekommande hinder i form av olika slag av
servisledningar, c) rörrullar användas i stället
för justerbara rullar. Rörrullarna tillåta
rörelse i både längd- och tvärriktningen, vilket är
nödvändigt, enär praktiskt taget alla servisledningar
ansluta sig till huvudledningarna mellan expansionsfogarna.

Servisledningarna läggas med 1 % lutning
eller så nära härtill som möjligt.

Som regel levereras ånga till de olika
anslutna byggnaderna under ett tryck av ca 40 pund
(2,8 kg/cm<sup>2</sup>) och reduceras att anpassas för
kundens behov. Ingen distribution av ånga för
industriändamål äger rum.

Ångförbrukningen mätes i varje särskild
byggnad genom uppmätning av kondensvattnet
medelst en rotationsmätare placerad vid utloppet från
kundens värmesystem. Fig. 13 visar en schematisk
skiss av en mätare. Observeras bör, att skovel nr 1

<img 1>
Fig. 11. Expansionsknä å servisledning.
</img>

<img 1>
Fig. 12. Servisledning.
</img>

praktiskt taget tom, nr 2 spiller överloppsvatten i nr
3, som är i det närmaste fylld. Returledningar saknas,
varför kondensvattnet ledes ut i avloppsledningen
efter passerandet av mätaren.

<img 1>
Fig. 13. Kondensvattenmätare.
</img>

En ekonomiser installeras i regel i systemet omedelbart
framför mätaren för kondensering av event.
ej kondenserad ånga.

Statistiken för 1929--1930 utvisar följande:
<table>
<td><td c>1929                          <td c>1930
<td>Försåld ångmängd i kg . . . <td r>141 800 000     <td r>134 500 000
<td>Främst, ångmängd i kg<td r><td r>
<td>i elektr.  ångpannor . . . <td r>114 300 000       <td r>54 150 000
<td>i koleld, pannor . . . <td r>79 700 000      <td r>138 300 000
<td>kWh  förbr. i elektr. pannor . . . <td r>90 165 300       <td r>42 732 700
<td>Kg ånga pr kWh . . . <td r>1,27                  <td r>1,27
<td>Förbr. kolmängd i ton . . . <td r>9 500             <td r>16 400
<td>Kg ånga pr kg kol . . . <td r>8,4                   <td r>8,5
<td>Ansluten radiatoryta (medelt.) m<sup>2</sup> . . . <td r>61 500             <td r>67 400
<td>Kg ånga pr m<sup>2</sup> radiatoryta . . . <td r>2 300               <td r>2 000
<td>Antal kunder (aktiva) . . . <td r>193                  <td r>220
<td>Toppbelastning (kg ånga/tim.) . . . <td r>97 100           <td r>106 200
<td><td c>(Jan. 29)        <td c>(Jan. 8)
<td>Medeltemp. för säsongen<td r><td r>
<td>Jan.-maj och sept.-dec. . . . <td r>--4,2°C       <td r>--2,35°C
</table>Statistiken inkluderar ånga för turbiner och övrig
stationsutrustning.

<img 1>
Fig. 14. Energiförbrukning i elektriska ångpannor.
</img>

<img 1>
Fig. 15. Försåld ångmängd och medeltemperatur 1930.
</img>

Tillgången på överloppskraft minskades under
senare delen av 1930 på grund av det låga
vattenståndet i Winnipeg River, vilket nödvändiggjorde ett
frigörande av Pointe du Bois kraftstation från så
mycket av dess mindervärdiga belastning som
möjligt. Detta framgår även av den månatliga
belastningskurvan å fig. 14.

Taxorna för ångförbrukning äro baserade på
förbrukning pr månad och variera från $ 1:40 pr 1 000
lbs. (kr. 11:45 pr 1 000 kg) för de första 25 000 lbs.
(11 300 kg) pr månad ned till $ 0:90 pr 1 000 lbs.
(kr. 7:36 pr 1 000 kg) för all ånga över 500 000 lbs.
(227 000 kg) pr månad. Genomsnittliga bruttoinkomsten
belöper sig till $ 1:06 pr 1 000 lbs. (kr. 8:70 pr 1 000 kg).

Försåld ångmängd pr månad samt medeltemperatur
för år 1930 framgår av diagram å fig. 15.

Temperatur diagrammet å fig. 16 visar en
jämförelse av medeltemperaturen under säsongen i
Winnipeg och några andra amerikanska städer med
centrala värmeanläggningar.

Denna fig. visar tydligt det stora behov Winnipeg
med hänsyn till klimatet har framför andra städer
av ett tillfredsställande värmesystem.

<img 1>
Fig. 16. Jämförande temperaturdiagram.
</img>


</chapter>
<chapter name="NOTISER">
<h3><i>NOTISER</i></h3>
<b>Statens vattenfallsverk år 1931.</b> Ur vattenfallsstyrelsens
berättelse för verksamhetsåret 1931, som i dagarna
utkommit, återges följande uppgifter angående statens
kraftverk och kanaler.

Den installerade generatoreffekten vid statens
kraftverk utgjorde år 1931 358 950 kW mot 345 950 kW år
1930. Av effekten år 1931 kommo 268 000 kW på
centralblocket, 65 000 kW på Porjus kraftverk, 25 000 kW på
Norrfors kraftverk och 950 kW på diverse kraftanläggningar.
Den installerade effekten har under året ökats
med 8 000 kW vid centralblocket och med 5 000 kW vid
Norrfors. Energiproduktionen i egna kraftstationer
utgjorde 1 585,1 mill. kWh mot 1 651,1 mill. kWh år 1930.
Energiproduktionens minskning från år 1929 har alltså
fortsatt. Under året inköptes 18,2 mill. kWh från
främmande kraftverk, så att totalproduktionen uppgick till
1 603,3 mill. kWh mot 1 673,6 mill. kWh år 1930. Den
levererade energien utgjorde 1 417,1 mill. kWh mot
1 486,3 mill. kWh år 1930. Av leveranserna år 1931
skedde dylika om 1 396,0 mill. kWh mot avgift. De
debiterade energiavgifterna uppgingo till 27,37 (27,44) mill.
kr., motsvarande en debiterad avgift av 1,90 (1,87) öre
per avgiftsbelagd kWh.

Högspänningslinjerna hade en total längd av 20 515,2
(19 917,9) km. De egna linjerna utgjorde 6 919,0 (6 810)
km, abonnentlinjerna 13 596,2 (13 107) km. Av de egna
linjerna voro 559,4 (361,5) km stamlinjer för 130 kV,
1 509,6 (1 672,8) km landslinjer för 40, 50 eller 70 kV,
4 617.4  (4 450,9) km bygdelinjer för 10--40 kV samt 232,6
(225,4) km ortslinjer för 1,5--6 kV.

Antalet sekundärstationer (för 40, 50, 70 och 130 kV)
var 56 (54), därav 35 (34) egna och 21 (20) abonnentstationer.
Antalet egna fördelningsstationer (10, 20, 40
och 50 kV) utgjorde 4 (4). Tertiärstationernas antal var
924 (904), därav 395 (377) egna och 529 (527)
abonnentstationer.

Av den levererade energien användes för allmän
distribution 630 (610) mill. kWh, för elektrisk
järnvägsdrift 160 (170) mill. kWh, vid större pappersbruk,
trä-sliperier, gruvor m. m. 440 (435) mill. kWh, för
elektrokemiska och elektrotermiska ändamål 285 (400) mill.
kWh samt för ånggenerering i elektriska pannor 90 (60)
mill. kWh. Nedgången i energileveranserna är alltså till
största delen att tillskriva den minskade industriella
förbrukningen men även minskad förbrukning vid de
elektrifierade järnvägarna.

Vattentillgången var under året mycket god vid
verken i Göta älv och Motala ström samt vid de
norrländska verken, medan tillgången i Dalälven kan betecknas
som ganska god. Vattentillgången var vid årets slut
stadd i sjunkande vid samtliga vattenkraftstationer
inom centralblocket. Ångkraftstationen i Västerås har
liksom under år 1930 använts så gott som uteslutande
för spetskraftkörning och beredskapsdrift. Energiproduktionen
var endast 5,3 (10,7) mill. kWh, motsvarande
0,4 (0,8) % av totala energiproduktionen inom
centralblocket.

Åskfrekvensen var under året ganska låg. Däremot
hemsöktes Älvkarleby kraftverks östra område av en
ovanligt svår snöstorm den 15 december. Ungefär 40 %
av de inom Älvkarleby kraftverk under år 1931
förlorade drifttiden på grund av driftstörningar härrörde
från denna storm.

Under året utfördes en del utvidgnings-, ändrings- och
underhållsarbeten vid kraftverken. I Trollhättans
kraftstation har turbin nr 5 ombyggts, varvid effekten ökats
från 11 800 till 17 500 hkr (se härom Teknisk tidskrift
1932, häfte 21, s. 215 f.). I Lilla Edets kraftstation har
en luftkompressorsanläggning installerats, varjämte
arbetena med nya anordningar för uppvärmning av
isgrindarna slutförts (se Teknisk tidskrift Väg- och
vattenbyggnadskonst 1932, häfte 6, s. 68 ff.). I Älvkarleby
äro nu fyra av stationens fem turbiner ombyggda. I
Motala togs aggregatet nr 3 i drift den 27 oktober. Den
därmed avslutade andra utbyggnaden av kraftstationen
omfattar installation av avstängningslucka, fiskgrindar,
8 000 hkr turbin, 7 000 kVA generator, 7 500 kVA
transformator för 70/6 kV samt oljeströmbrytare för 70 kV.
Vid Västerås ångkraftstation var montaget av 50 000 kW
ångturbinaggregatet slutfört och den i egen regi byggda
nya strålningsångpannan i det närmaste färdigmonterad
vid årsskiftet. Vid Porjus kraftverk har 130 kV
ställverket för linjen Porjus--Luleå färdigställts. Likaså
har ombyggnaden av aggregat nr 6 till dubbelaggregat
blivit färdig. Arbetet med den andra tilloppstunneln
Lar fortskridit med 111 m, så att vid årets slut 244 m
av tunneln färdigställts till full sektion.

Å primärlinjerna har linutbyte och isolatorförstärkning
verkställts å vissa linjer i Östergötland och
Södermanland, varjämte för kraftleveranserna till södra
stambanan två nya stamlinjer börjat byggas, dels en linje
Hallsberg--Eksund för 132 kV, dels en linje Motala-
Mjölby--Nässjö, som till en början skall drivas med 77
kV men senare med 132 kV. Linarean blir 120, resp.
100 mm<sup>2</sup>. För kraftöverföring till och från den blivande
stationen i Sillre ha linjerna Stadsforsen--Sillre och
Stadsforsen--Bollsta börjat byggas. Arbetena med
sammankopplingslinjen Kramfors--Väja ha avslutats.

Kraftverksrörelsen gav under år 1931 ett driftöverskott
av 15 466 (15 641) mill. kr. Det i medeltal under
året i hela kraftverksrörelsen nedlagda kapitalet, inkl.
vattenfallsvärden m. m., utgjorde 280,8 (273,5) mill. kr.,
vartill komma vid årets början kvarstående
ränteförluster med 30,9 (31,1) mill. kr., varför summan av
kapital och ränteförluster uppgick till 311,7 mill. kr. Den
efter olika grunder beräknade räntan å nämnda summa
utgjorde 15,213 mill. kr., varför kraftverken skulle ha
givit ett driftöverskott utöver full förräntning av 0,253
mill. kr.

Trafiken i statens kanalverk utvisar under året
minskning. I Trollhätte kanal utgjorde antalet
passerande registerton 1 951 739 mot 2 203 472 rekordåret 1930,
en minskning alltså med ca 11,5 %. Den under året
transporterade godsmängden utgjorde 1 617 528 ton mot
1 929 654 ton år 1930; minskningen utgör här 16,2 %.
Att märka är, att seglationstiden varit relativt kort på
grund av ishinder i Vänern.

Sammanlagda antalet registerton, som passerat
Södertälje kanal under år 1931, utgjorde 606 907,
innebärande en minskning från år 1930 med 22 %. Den totala
godsmängden minskades från 642 437 till 486 891 ton,
eller med ca 24 %. Minskningen faller huvudsakligen
på varugrupperna stenkol och koks samt tegel och
cement och torde bero på minskad import av kol till
Västerås kraftstation samt byggnadsverksamhetens
stagnation i Stockholm.

<b>Standardiseringsarbetet i Sverige år 1931.</b> Sveriges
standardiseringskommissions årsredogörelse för år 1931
föreligger i dagarna. En väsentlig utökning av
kommissionens anslutning ägde under året rum, i det att
landssekretariatet, Sveriges arbetsledareförbund samt
kooperativa förbundet anslutit sig till kommissionen. En
schematisk plan av kommissionens organisation
återfinnes i fig., som hämtats ur årsredogörelsen.

På framställning av Sveriges maskinindustriförening
har kommissionen under året fastställt 17 svenska
standard. Därjämte har som provisorisk standard godkänts
ett förslag till normer rörande enhetlig terminologi vid
industriell självkostnadsberäkning tidigare omnämnt i
Teknisk tidskrift. Kommissionen har vidare medgivit,
att de av Sveriges elektroindustriförening antagna regler

och råd beträffande utförandet av byggnadsåskledare
(SEN 7) finge publiceras med kommissionens
rekommendation till praktisk användning.

Det sedan ett par år tillbaka pågående arbetet med
att åstadkomma en gemensam nordisk standard för not
och spant å hyvlade trävaror blev under året i det
närmaste slutfört. I Norge är redan ett förslag i detta
hänseende fastställt som norsk standard.

Frågan om standardiserande av sjukhusmateriel var
under året vilande. Förslag har väckts om kommissionens
medverkan för åstadkommande av standard för
textilvaror för sjukhus och offentliga inrättningar. I
Danmark har nyligen publicerats ett synnerligen
omfattande förslag till dansk standard å området.

Kommissionen har uppehållit förbindelse med
Svenska brandskyddsföreningen i syfte att så snart möjlighet
yppar sig kunna medverka till standardisering av
brandskyddsmateriel. Brist på nödiga medel förhindrar dock
upptagandet av detta ärende.

Arbetet med standardisering av velocipeder har under
året ytterligare fortskridit. En av kommissionen
tillsatt specialkommitté har i stort sett slutfört sitt
ursprungliga uppdrag, och ett 26-tal förslag till svenska
standard ha framlagts för kritik. Kommittén har av
olika tillverkare i branschen anmodats att fortsätta sitt
arbete för åstadkommande av ytterligare standard för
velocipeder.

För standardisering av mjölkflaskor av glas har
under året tillsatts en kommitté, vilken utarbetat och för
allmän kritik publicerat ett förslag till svensk standard
för dylika flaskor för kapsyltillslutning. Kommittén har
för avsikt att fortsätta dessa arbeten närmast för
mjölkflaskor för pappskivetillslutning.

På hemställan av flygstyrelsen har kommissionen
medverkat till bildande av en särskild kommitté för
standardisering av flygmateriel. För standardisering av
kupade ångpannegavlar har på initiativ av jernkontoret
ävenledes tillsatts en kommitté, som redan utarbetat ett
första förslag i ämnet.

I det internationella standardiseringsarbetet hava
även under detta år svenska insatser gjorts. Under tiden
4--18 maj pågingo i Köpenhamn ett flertal olika
tekniska konferenser, i vilka ej mindre än 16 länder voro
representerade, däribland Sverige med 10 ombud. Bland
de vid konferenserna behandlade luftfartstekniska
frågorna märkes bl. a. åstadkommandet av likartade
internationella färgbeteckningar för rörledningar. Ett
framlagt förslag därom, enligt vilket vatten skulle betecknas
med grön färg, luft med blå, avloppsledningar med
svart, olja med brun och eldsläckningsanordningar med
röd, vann allmänt gillande. Inom kommittén för
lantbruksmaskiner behandlades bl. a. frågan om
smörjkoppar för högtryckssmörjning samt gängor för dylika
smörjanordningar. I denna betydelsefulla fråga hava,
som bekant, en hel del utredningar och experimentarbeten
företagits även i Sverige. En mycket viktig och
svårlöst fråga utgör kopplingen mellan en traktor och
den lantbruksmaskin, som traktorn skall samtidigt draga
och driva. Från svensk sida överlämnades en
omfattande utredning i denna fråga, vilken utredning väckte
stort intresse. Sverige har vidare i uppdrag att som
tekniskt sekretariat utöva tillsynen över standardiseringsarbetet
på kullagerområdet, inom vilket man hittills
nått längst beträffande internationell överensstämmelse.
Emellertid föreligga alltjämt åtskilliga spörsmål, inom
vilka man strävar efter att uppnå internationell enighet.

Förutom de ovannämnda, av Sveriges maskinindustriförenings
standardkommission (SMS) utarbetade och
under året som svensk standard antagna 17 förslagen har
SMS utarbetat och för allmän kritik publicerat ett
antal förslag och dessutom haft ytterligare ett stort
antal ärenden under utredning.

<img 1>
Förbindelser med: ISA, Amerikas förenta  stater, Australien, Belgien,
Danmark, England, Finland, Frankrike, Holland, Italien, Japan, Kanada,
Norge, Polen, Rumänien, Schweiz, Sovjetunionen, Tjeckoslovakien,
Tyskland, Ungern, Österrike.

<b>Schematisk plan över Sveriges
standardiseringskommissions organisation.</b>
</img>

Inom elektriska standardiseringskommittén (ESK)
har bl. a. under året utskottet för kok- och
värmeapparater avgivit förslag till normer för provning och
bedömning av slutna elektriska kokplattor. Ett slutgiltigt
förslag i detta ärende har förelagts ESK våren 1932.
Utskottet för symboler och nomenklatur har framlagt
ett förslag till symboler för svagström, och anledning
finnes till antagandet, att under 1932 ett nytt arbete i
SEN-serien skall kunna utgivas, omfattande dessa
symboler. Normer för blank hård koppartråd och
kopparlina beräknas kunna bliva föremål för offentlig kritik
under år 1932. Likaså har utskottet för isolatorer för
avsikt att inom relativt kort tid framlägga förslag. Ett
fullständigt svenskt förslag till normer för kontaktledningar
torde inom kort komma att framläggas. Ett nytt
utskott för korsningsskydd tillsattes i slutet av 1931.

Beträffande standardiseringsarbetet inom
lantbruksmaskinindustrien, vilket som bekant handhaves av
jordbrukstekniska föreningen, har Teknisk tidskrift tidigare
under året lämnat en del meddelanden.

Kommittén för standardisering av byggnadsmaterial
har under året helt inriktat sitt arbete på ytterligare
bearbetning och komplettering av det föreliggande
utredningsarbetet för köksstandardisering. Vid årets slut
hade arbetet fortskridit så långt, att förberedelserna för
publicering av kommitténs utredning i denna fråga
kunnat vidtagas.

<b>Optiska trafiksignaler med tidvisare.</b> Som bekant
har man på åtskilliga håll infört trefärgade trafiksignaler,
med färgerna grönt, rött och gult i olika tidsföljd.
Avsikten härmed har varit att göra övergången mellan
kör- och stoppsignalen mjukare. I de fall, då man
inskjutit det gula ljuset mellan det röda och det gröna,

<img 1>
Trefärgad trafiksignal med tidvisare.
</img>

innebär den gula signalen, att förarna av fordon i en
väntande fil skola göra sig klara till start, samt att
fordon och gångtrafikanterna ute i gatkorset skola utrymma
detta, innan trafiken från en annan riktning slappes på.
Det har emellertid visat sig, att icke ens detta system
är tillräckligt säkert i starkt trafikerade gatkorsningar,
enär signalväxlingarna inträda utan föregående varning.
För en körfil i rörelse betyder övergången mellan grönt
och gult precis detsamma som en övergång mellan
grönt och rött, och den häftiga inbromsningen vid
signalväxling, med ty åtföljande slitning av bromsar och
ringar, kan därför icke undvikas. Man har därför i
Tyskland sökt kombinera ljussignalerna med
tidssignaler. En apparatur enligt detta system beskrives i
AEG-Mitteilungen, juli 1932. Signalen har det utseende
figuren visar. Signalskivan har diametern 800 mm
och är delad i ett rött, ett grönt och två gula fält. Det
gula omfattar i regel 1/12 av omkretsen. Lagrad i
centrum av skivan, rör sig en lysande visare, vars skaft
lyser diffust, medan spetsen visar skarpt sken. Visaren
är elektromotordriven och rör sig normalt med ett varv
per min. Motorn startar i tomgång, och först när den
når det riktiga varvtalet, kopplas visaren in genom en
centrifugalmekanism. Vid strömavbrott ställer sig
visaren automatiskt på gult, och samtidigt slockna
lamporna.

<b>Ökad vedeldning i Finland.</b> Enligt vad Föreningen
för kraft- och bränsleekonomi meddelar i sin nyutkomna
berättelse för verksamhetsåret 1931, inträffade i slutet
av år 1931 starka prisfall å brännved i Finland. I
Helsingfors hamnar salubjöds björkved till 210 à 220 mark
per metrisk famn, vilket innebär ett prisfall av mer än
100 mark per famn, jämfört med föregående år. Under
vintern levererades björkved på järnvägsvagn i
Helsingfors för 190 mark per famn och barrved för 160 mark.
I de inre delarna av landet rådde än lägre priser.

Brännveden har genom prisfallen åter blivit konkurrenskraftig
gentemot stenkol för industriellt behov i det
inre av landet, och en återgång till vedbränsle har härav
blivit följden vid industriella anläggningar, där man för
ett par år sedan kunde räkna med stora besparingar
genom övergång till stenkolsbränsle.

<b>Sällsynta grundämnen i finska mineral.</b> I Tekniska
föreningens i Finland förhandlingar (juni 1932) har
bergsingenjör G. A. Aartovaara refererat sina
undersökningar av vissa i de finska pegmatitgångarna befintliga
mineral, varav framgår, att dessa innehålla
beaktansvärda mängder av bl. a. de under senaste åren upptäckta
sällsynta grundämnena. Sålunda har hafnium
konstaterats i monazit från Nuolainniemi fältspatbrott i
Impilaks. Undersökta prov av gadolinit hava visat sig
innehålla rhenium i vida större koncentration än de
tyska saltlagren, sannolikt även grundämnet 87. I
täljstensförekomster har förf. påvisat avsevärda mängder
av platinametaller.

<b>Reseberättelser.</b> Följande reseberättelser hava
inkommit till tekniska högskolans bibliotek, där de finnas
tillgängliga för studium, <sc>Rustan, Olof,</sc> Reseberättelse
från studieresa i Tyskland 30/4--2/6 1931 (för att
besöka porslinsfabriker och forskningsinstitut på detta
område). Bromölla den 2 aug. 1931. Maskinskr. 45
kvartsid. 2 pl. -- <sc>Edling Gustaf,</sc> Sammandrag av
erfarenheter från studieresa i Tyskland juli--augusti
1928 (för att studera den senaste utvecklingen inom
det värmetekniska området, i synnerhet dess
tillämpningar inom moderna ångpanne- och
ångkraftanläggningar). Stockholm den 23 dec. 1930.
Maskinskr. 22 foliosid., 2 bil. -- <sc>Bohm, Ivar,</sc> Beskickningens
styckestorlek vid svenska träkolsmasugnar. Maskinskr.
29 foliosid., 23 fig., 36 tab. -- <sc>Holmquist, P. J.,</sc>
Mikrostrukturens och röstningens inflytande på förloppet vid
krossning av vissa järnmalmer. Stockholm den 14 okt.
1931. Maskinskr. 43 kvartsid. 25 originalfotografier.
-- <sc>Liljeström, Alfred,</sc> Reseberättelse över resa till
England och Frankrike för studium av undervisningen i
beskrivande geometri. Stockholm i aug. 1931. Maskinskr.
6 foliosid.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Murtegel och tegelmurverk,</b> av <sc>Axel Eriksson,</sc> utgiven
av Tegelbrukens försäljnings a.-b., Stockholm 1932.

<b>Primitiva skepp,</b> av <sc>P. Dahlgren,</sc> Stockholm 1932.
Bokförlaget Natur och Kultur. Pris kr. 4.

<b>Svenska kryssarklubbens årsskrift 1932 årg.</b> 9,
Stockholm. J. Beckmans bokförlag. Pris kr. 10.

<b>Om motorbåtar,</b> av <sc>Gid. Forslund, Magnus Nyström</sc>
och <sc>Gösta Holmström.</sc> Stockholm 1932. Ahlström &
Nordbergs boktr.-a.-b. Pris kr. 2:75.

<b>Meddelanden från Statens provningsanstalt,</b> Stockholm
1932.
<i>Nr 53. Om övre och undre sträckgräns hos
byggnadsjärn</i> (The upper and lower yield point of structural
steel), av <sc>Axel Lundoren</sc> jämte ett tillägg av Arvid
Johansson. Pris kr. 2:50.

<b>Den industriella rationaliseringens debet och kredit,</b>
föredrag vid Sveriges industriförbunds årsmöte den 19
april 1932, av <sc>Olof Kärnekull.</sc> Stockholm 1932.
Centraltryckeriet.

<b>Haandbog for Bygnings-Industrien 1932.</b> Köpenhamn.
I Kommission hos Nyt Nordisk Forlag.

<b>Magnetismus und Wechselstromtechnik,</b> av <sc>G. Haberland.</sc>
Leipzig 1932. Max Jänecke förlag. Pris Rm. 2:90.

<b>Technische Vollendung und höchste Wirtschaftlichkeit
im Fabrikbetrieb,</b> av <sc>G. Schlesinger.</sc> Berlin 1932.
Julius Springer förlag. Pris Rm. 4:80.

<b>Besitz, Verkehrsgeltung, Verwirkung im Wettbewerbsrecht,</b>
av <sc>Hans Furler.</sc> Berlin 1932. Carl Heymanns
förlag. Pris Rm. 5.

<b>Neue Tabellen und Diagramme für Wasserdampf,</b> av
<sc>Rickard Mollier.</sc> Berlin 1932. Julius Springer förlag.
Pris Rm. 3.

<b>Untersuchung von Asphalt- und Pechgemengen,</b> av
<sc>Emil J. Fischer.</sc> Halle 1932. Wilhelm Knapp förlag.
Pris Rm. 9.

<b>Säurebeständige Bronzen,</b> av <sc>Willi Claus</sc> och <sc>Hans
Fincke.</sc> Halle 1932. Wilhelm Knapp förlag. Pris Rm. 12:50.

<b>Department of min es, Canada.</b>
<i>The Clay and Shale Resources of Turner Valley and
Nearby Districts,</i> av <sc>W. C. Worcester.</sc> Pris 20 cents.
Investigations in öre dressing and metallurgy 1930.

<b>Bokanmälan.

Vorschriften für geschweisste Stahlbauten.</b> Ausgabe
1931. Mit 12 Textabbildungen. Verlag von Wilhelm
Ernst & Sohn, Berlin, 1931. Pris: 0,80 RM jämte porto.

Bestämmelserna äro indelade i tvenne avdelningar,
av vilka den första avser byggnadskonstruktioner i
allmänhet, medan i den andra avdelningen äro intagna
sådana föreskrifter, som äro särskilt att iakttaga ifråga
om brobyggnader. I ett tillägg äro sammanställda
vanligen använda beteckningar för förekommande olika
slag av svetsfogar.

Den i tio paragrafer indelade första avdelningen
innehåller till att börja med kortfattade allmänna
föreskrifter rörande svetsningsarbeten, varefter behandlas
svetsmaterial och svetsmetoder. Härefter följa
bestämmelser rörande beräkning av svetsfogar samt tillåtna
påkänningar för dessa, varjämte råd lämnas rörande
fogarnas konstruktiva utbildning. I följande paragrafer
angivas fordringar beträffande arbetare och firmor, som
skola utföra svetsningsarbeten, samt meddelas
föreskrifter rörande dylika arbetens utförande och
godkännande.

I den andra avdelningen äro intagna för brobyggnader
gällande särskilda bestämmelser ifråga om
svetsfogars beräkning och konstruktiva utbildning.

För de ingenjörer, som äro intresserade för
användningen av svetsade järnkonstruktioner till
byggnadsverk, är ett studium av bestämmelserna att
rekommendera, särskilt som de svetsade konstruktionerna med all
sannolikhet snart nog komma att bliva lika allmänna i
Sverige, som de redan äro i utlandet. <tab><tab><i>C. R. Kolm.</i>

<b>Erläuterungen zu den Vorschriften für geschweisste
Stahlbauten mit Beispielen für die Berechnung und
Bauliche Durchbildung.</b> Von Dr Ing. <sc>O. Kommerell,</sc>
Direktor bei der Reichsbahn in Reichsbahncentralamt
für Bann- und Betriebstechnik in Berlin. Dritte
neubearbeitete und erweiterte Auflage. Mit 82
Textabbildungen. Verlag von Wilhelm Ernst & Sohn, Berlin
1931. Haft. 3,30 RM.

Den i fem avsnitt indelade boken behandlar i sin
första avdelning byggnadskonstruktioner i allmänhet
och i den andra avdelningen vad som särskilt är att
iakttaga ifråga om brobyggnadskonstruktioner. Nämnda
båda avdelningar ansluta sig vad beträffar
uppställningen helt till de utkomna bestämmelserna för
svetsade konstruktioner, vilka bestämmelser återgivas
paragraf för paragraf, omedelbart åtföljda av
författarens förklaringar. I de sistnämnda angivas orsakerna
till de olika föreskrifternas tillkomst, varjämte genom
exempel visas, hur de svetsade konstruktionerna
ändamålsenligast utbildas, samt hur de beräknas.

I den tredje avdelningen beröras vid materialprovningsanstalten
vid tekniska högskolan i Dresden
verkställda försök med svetsade konstruktioner samt
påvisas i anslutning härtill, att en tillfredsställande
säkerhetsgrad ernås med tillämpande av i förevarande
bestämmelser angivna beräkningsmetoder.

Fjärde avdelningen omfattar ett flertal
beräkningsexempel för mera vanligen förekommande
konstruktioner, vilka beräkningsexempel därjämte lämna goda
vinkar rörande den konstruktiva utbildningen.

I de i den sista och femte avdelningen intagna
slutorden framhåller författaren särskilt kraftigt, att
svetsningsarbeten måste utföras av fullt pålitliga arbetare,
om tillfredsställande resultat skall kunna ernås.

I ett tillägg återfinnas de i Tyskland gängse
beteckningarna för olika svetsfogar.

För den för svetsarbeten intresserade ingenjören är
ett studium av boken av intresse. Med hänsyn till de
med de svetsade konstruktionerna förbundna fördelarna
torde det snart nog bliva nödvändigt, att vi även här i
Sverige ägna dessa konstruktioner mera uppmärksamhet
än hittills, varför även ur denna synpunkt ett
studium av boken kan rekommenderas. <tab><i>C. R. Kolm.</i>

<b>The Ruined Churches of Norfolk,</b> av Claude J. W.
Messent. Norwich 1931. H. W. Hunt förlag, pris 2 s. 6 d.

Arkitekten Claude Messent beskriver i denna bok 240
av grevskapet Norfolks gamla kyrkoruiner. En del av
kyrkorna äro fullkomligt förstörda och endast en
stenhög utvisar platsen, under det att andra äro relativt väl
bevarade och utomordentligt intressanta samt i
allmänhet mycket vackert belägna. Somliga av ruinerna bli
emellertid oförlåtligt försummade. Kreatur tillåtas
ströva fritt omkring och förstöra och stöta ner lösa
mursträckor. På många håll äro murarna beklädda med
murgröna, som ehuru vackert i och för sig dock så
småningom förstör murverket och med sin tyngd drar ned
murarna, så att dessa falla sönder. Huvudsyftet med
boken är att slå ett slag för ett mera pietetsfullt
bevarande av dessa monument över gångna tider, monument
som också av många tillmätas värde genom att
påminna om det kristna, religiösa livet.

Boken är originellt och trevligt skriven samt innehåller
en alfabetisk förteckning med orientering över de
olika ruinerna. Av de till ett tjugotal uppgående,
utmärkt vackra pennteckningarna av författaren ser man,
att denne på ort och ställe begrundat skönheten i
linjerna hos dessa ofta mycket pittoreska lämningar från
en svunnen tid. <tab><tab><tab><tab><tab><tab><i>E. L--f.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska samfundet i Göteborg,</b>
avdelningen för väg- och vattenbyggnadskonst,
sammanträdde den 10 maj å Trädgårdsföreningens
restaurang under ordförandeskap av disponenten, civilingenjör
J. A. Nielsen. Härvid förekom bl. a. inval av nio nya
medlemmar i avdelningen. Aftonens föredrag hölls av
kaptenen, civilingenjör N. R. Bjuke om "Kinas
omdaning efter västerländsk förebild och ingenjörens uppgift
därvid". Föredraget illustrerades av en mångfald goda ljusbilder.

Efter att ha givit en utförlig orientering beträffande
det forna Kina med dess säregna samhällsformer och
åskådningssätt samt de händelser, som framtvingat
arbetet på det gamla kulturlandets modernisering efter
västerländsk förebild, redogjorde föredragshållaren
för den omfattande omdaningsprocess, som f. n.
försiggår i Kina. Den nationella självhävelse, som under de
senare åren varit dominerande bland de färgade
raserna, och som direkt och indirekt är en följd av
världskriget, har, framhöll föredragshållaren, i Kina satt
krafter i rörelse, vilka på ett helt annat sätt än tidigare
stimulera till konstruktivt uppbyggnadsarbete. Detta
kommer därför otvivelaktigt att hädanefter försiggå i
accelererande tempo. Det förhållandet att stormakterna
efter världskriget varit upptagna av ett komplex av
egna svårlösta problem har därjämte gjort det möjligt
för kineserna att bryta det halvkolonisystem, som
tidigare existerat i Kina. Härmed har landets
omdaningsprocess inträtt i ett nytt skede. Medan denna
tidigare huvudsakligen berott av utländskt initiativ,
kommer den hädanefter att väsentligen dirigeras av
kineserna själva; men på grund av uppgifternas

mångfald och omfattning -- det gäller ju ingenting mindre
än omskapandet av en hel världsdel -- komma
kineserna likväl för lång tid framåt att behöva
Västerlandets hjälp. Främlingshatet, som betecknade
självmedvetandets uppvaknande har nu givit med sig, då man
inser nödvändigheten av europeisk hjälp i uppbyggnadsarbetet.

Efter att vidare ha berört Kinas geografiska,
klimatiska och etnografiska förhållanden, redogjorde talaren
för de många tekniska uppgifterna, som i och med
moderniseringsarbetet blivit aktuella i Kina, och vilkas
lösning och genomförande förr eller senare blir
ofrånkomlig. Närmast gäller det förbättrade kommunikationer:
järnvägar, bilvägar, hamnar, farleder osv., vidare
vattenförsörjning, förebyggande av översvämningar,
irrigationsföretag och i övrigt allt som tillgodoseendet av
ett modernt samhälles behov kräver.

Talaren gick så in på frågan om möjligheterna för
det stora landet att lösa alla dessa uppgifter och på
européernas utsikter att härvid göra sig gällande. För
den opartiske iakttagaren står det klart, sade talaren,
att ur det politiska kaos, som hittills rått i Kina, mera
ordnade förhållanden hålla på att utkristalliseras. En
redan förefintlig strävan till sanering och konsolidering
är påtaglig. Enär samarbetet mellan utlandet och Kina
hädanefter i mycket måste ske efter nya former, komma
de som redan nu grundlägga ett dylikt samarbete och
på ett tidigt stadium tillvinna sig kinesernas förtroende
att åt sig skapa gynnsamma förutsättningar i den
kommande internationella konkurrens, varmed man måste
räkna. Ehuru de största projekten måste anstå hitills
landets politiska och ekonomiska konsolidering blivit
fastare, finnas redan nu nästan obegränsade arbetsfält
med problem av mindre dimensioner. I och för sig
erbjuda dessa senare goda möjligheter för samlandet av
sedermera värdefulla erfarenheter och skola vi lyckas
erhålla en säker plattform för verksamhet inom det
stora arbetsfält, som här erbjuder sig, är det av vikt,
att vi i tid vidtaga erforderliga förberedelser. Bland
de s. k. efterblivna länderna erbjuder Kina
otvivelaktigt de största möjligheterna, och talaren uttalade
som sin mening att vårt land med sin rika tillgång
på kunniga och samvetsgranna ingenjörer här skulle
göra en värdefull insats och samtidigt vinna ett,
säkerligen välbehövligt, ökat arbetsområde.

Slutligen beskrev föredragshållaren en del f. n.
pågående tekniska företag i Kina med särskild
anknytning till sådana under svensk medverkan.

Det synnerligen intressanta och aktuella föredraget
åhördes av en talrik och uppmärksam församling, vars
på förhand högt ställda förväntningar till fullo blevo
infriade.

Efter en kortare diskussion och sedan ordföranden
avtackat föredragshållaren, samlades man till
gemensam supé. Vid nachspielet förevisade kapten Bjuke
ytterligare ett flertal synnerligen intressanta, om ej
speciellt tekniska bilder från sin 9-åriga verksamhet i
Kina. <tab><tab><tab><tab><tab><tab><tab><tab><i>J. A.</i>

<b>Skånska ingenjörsklubben</b>
höll den 20 maj sitt sista sammanträde för säsongen
under ledning av förste vice ordföranden hamndirektör
Gustaf Edlund. Denne höll först ett kort tal över
avlidne varvsingenjören Arvid Syberg och lyste frid över
hans minne. Vidare meddelades, att styrelsen till
ordinarie medlemmar av klubben invalt civilingenjörerna
Bert Browall, Bjarne Colbjörnsen och Sven Hagberg samt
ingenjören Eric Werner. Københavns Kommunale
Ingeniørforbund hade inbjudit klubben att sända en
representant till förbundets 25-årsfest, och hade styrelsen
härtill utsett civilingenjör A. Jerdén. Ordföranden
erinrade om att samtliga medlemmar voro inbjudna till det
av Sv. teknologföreningens avdeln. för Industriell
ekonomi och organisation anordnade årsmötet i
Hälsingborg, vartill medlemmarna fått kallelsekort sig tillsända.
Ordet överlämnades sedan till konsul Gunnar Faxe, som
först visade ett konstnärligt utfört galler, sammanfogat
av medelst syrgasskärning i mönster utformade delar
av tjock järnplåt, och sedan övergick till att demonstrera
de förslag till prydande av Gustaf Adolfs torg med
konstverk, som framkommit på initiativ och bekostnad
av Malmö Planterings- och försköningsförening, där
konsul Faxe är ordförande. Icke mindre än 71
tävlingsförslag hade inkommit. Då dessa voro i tjugondels
skala, gällde det för prisnämnden icke endast att
bedöma det konstnärliga värdet utan även konstnärens
sannolika förmåga att utföra verket i full storlek. De
fem bästa förslagsställarna hade givits tillfälle att
omarbeta sina förslag efter av nämnden givna anvisningar,
varav dock icke alla velat begagna sig. (Såväl dessa fem
förslag som omarbetningarna voro utställda till
beskådande med undantag av förste pristagarens omarbetade
förslag, som hade de största utsikterna att realiseras, men
vars förevisande måste uppskjutas av hänsyn till den
donerande föreningen.

Aftonens huvudföredrag hölls av civilingenjören Sten
Ekelund om "Asfalt och dess användning i det praktiska
livet". Talaren redogjorde för asfaltens förekomst i
naturen och visade bilder såväl från asfaltgruvor som från
den berömda asfaltsjön på Trinidad, där asfalten väller
upp ur jordens inre, så att en kvantitet av 400 000 ton
kan exporteras årligen utan att någon minskning i
förrådet kan påvisas. Råvaran på Trinidad håller 30 %
ren asfalt och raffineras till 50 % renhet. Världens
asfaltförbrukning tillgodoses emellertid till sin
huvudsakliga del genom petroleumasfalt, som erhålles genom
destillation av petroleum. I början fick man vid denna
raffinering en viss procent bensin, en viss procent
fotogen, en viss procent paraffin, en viss procent asfalt osv.,
varvid de olika procentsatserna uteslutande berodde på
råoljans beskaffenhet. För att fylla behovet av den mest
efterfrågade produkten nödgades man därför till
överproduktion av de mindre efterfrågade. Genom
uppfinningen av crackingmetoden, dvs. upphettning under
tryck, har man fått möjlighet att ändra procentsatserna
av de olika raffineringsprodukterna. Den asfalt, som
förbrukas i Europa, kommer antingen färdig i tunnor
från Amerika eller framställes den i raffinaderier ur
råolja, som transporteras hit i tankfartyg. Det svenska
raffinaderiet i Nynäshamn visades. Talaren redogjorde
även för de provningsmetoder, som användas för att
klassificera olika asfaltsorter: bestämning av
mjukningspunkt, penetrationstal och duktivitetstal. Asfaltens
användning som tätningsmedel mot vatten är mycket
gammal. Även dess elektriska isolationsförmåga tages i
anspråk i stor utsträckning, men det är numera vägarna,
som taga huvudparten av asfalten. Vid beläggningens
utförande har man frångått metoden att genom
uppvärmning bringa asfalten i flytande tillstånd och
övergått till emulsionsförfarandet, då asfalten i form av
emulsion utan uppvärmning öses ut. De modernaste
preparaten tåla årslång magasinering.

Flertalet av de närvarande kvarstannade och intogo
gemensam supé. Det efterföljande samkvämet gick i
sångens och musikens tecken. Klubbens sångkör var
förstärkt med åtskilliga gäster och utförde under
anförande av direktör A. Löfström ett flertal sångnummer.
Direktör Tage Bilde sjöng till luta flere nummer ur sin
rika repertoar, och ingenjör E. Personne trakterade
pianot. En mängd tal höllos, varjämte applåder och
hurrarop belönade de agerandes prestationer. <tab><i>F. M.</i>

</chapter>
<chapter name="TEKNISK TIDSKRIFT
HÄFT. 32 ÅRG. 62 6 AUG. 1932">
<h1>TEKNISK TIDSKRIFT</h1>
<h2>HÄFT. 32 ÅRG. 62 <tab>6 AUG. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Finbearbetning av metaller, av Hans Häneke. -- Elektrisk oxidation av aluminium. --
Belysningsteknikens senaste framsteg. -- Ekonomisk översikt. -- Notiser. -- Insänt.

</chapter>
<chapter name="FINBEARBETNING AV METALLER.">
<h2>FINBEARBETNING AV METALLER.</h2>
<h3>Av ingenjör <sc>Hans Häneke,</sc> Berlin.</h3>
Nutida metallbearbetning kännetecknas av en
strävan efter vittgående finbearbetning av ytorna.
Orsakerna härtill äro, om man frånser det rent
estetiska kravet på bättre utseende, huvudsakligen tre,
nämligen att man vill erhålla exakta mått, mindre
friktion och förbättrade hållfasthetsegenskaper.

Särskilt sistnämnda punkt förtjänar närmare
uppmärksamhet. De nyare undersökningarna av
utmattningshållfastheten hava visat, att redan smärre
ojämnheter i ytan, t. e. sliprepor, kunna utgöra
anvisningar till utmattningsbrott.

Även korrosionen har ett avsevärt inflytande på
hållfastheten vid utmattning, särskilt gäller detta de
höglegerade stålsorterna. Genom havsvattnets
inverkan minskas i allmänhet hållfastheten hos
specialstålen till de värden som gälla för vanliga
kolstål. Medan statiska prov å draghållfastheten giva
värden mellan 35 och 160 kg/mm<sup>2</sup>, och
utmattningsprov på polerade stavar visa hållfasthetssiffror inom
intervallet ±19 och ±69 kg/mm<sup>2</sup>, medför
korrosionen genom havsvatten en minskning av
hållfastheten vid utmattning till ±11 à ±14 kg/mm<sup>2</sup>. Det
är känt, att en mycket fint bearbetad yta är
väsentligt okänsligare för korrosion än en yta, som har
spår efter Slipning eller Svarvning. Dessa spår måste
undvikas i konstruktionsdelar som utsättas för höga
påkänningar och i vilka materialets hållfasthetsegenskaper
måste utnyttjas till yttersta gränsen,
enär även en obetydlig ojämnhet i ytan dels kan bli
säte för den begynnande korrosionen, dels kan
utgöra anvisning för utmattningsbrott.

För finbearbetningen av ytorna begagnas tre
principiellt skilda metoder, nämligen bearbetning medelst
skärande verktyg, Slipning och polering samt komprimering.

<img 1>
Fig. 1. 65 mm svarvad mässingsstång. T. v. skrubbsvarvad med
snabbstål (skärhastighet 110 m/min, matning 0,61 mm/v) i mitten putsad med
widia (skärhastighet 170 m/min, matning 0,15 mm/v), t. h. polerad med
diamant (skärhastighet 250 m/min, matning 0,066 mm/v).
</img>

Genom riktigt val av skärverktyg samt riktiga
bearbetningsförhållanden kan man erhålla
spegelblanka ytor, som i fråga om mått, jämnhet och glans
icke stå de polerade ytorna efter. Som material för
skärverktygen har man under senare år företrädesvis
använt diamant och hårdmetaller. Diamanten
kommer huvudsakligen till användning vid bearbetning
av mässing, duraluminium, lautal, deltametall m. fl.
legeringar, mera sällan vid bearbetning av ebonit
eller stål.

Med riktigt slipade och rätt infästade diamanter
kan man med bibehållen ekonomi utan svårighet
uppnå en noggrannhet av 0,002 mm vid
bearbetningen, och diamanterna kunna utan omslipning
användas för tusentals arbetsstycken.

Bearbetningens noggrannhet beror i främsta
rummet på de använda verktygsmaskinernas kvalitet.
Sålunda måste noggrannheten hos spindelns lagring
motsvara de på slipmaskinerna ställda fordringarna.
Ofta kan det vara förmånligt att anbringa ett
svänghjul på arbetsaxeln. Av största vikt är även
Slipningen och inställningen av diamantens skärande
kant, som under inga omständigheter får ansättas
under arbetsstyckets mitt. En lämplig
Verktygshållare visas i fig. 2.<footnote>Denna jämte övriga i artikeln åberopade maskiner och verktyg- utställdes
å årets Leipzigmässa. Se för övrigt <sp>Lundgren,</sp> Verktygsmaskiner på
Leipzigermässan 3931 (Tekn. tidskr. Mekanik 1931, sid. 64--69).
</footnote>

Vill man vid bearbetningen erhålla speglande ytor,
måste skärhastigheten vara väsentligt högre än vid
vanlig svarvning. En skärhastighet av 100 m/min
är sällan tillräcklig, vanligen är 200 à 300 m/min
lämplig: vid stora arbetsstycken får man gå upp till
1 000 m/min. Vid små arbetsstycken motsvara dessa
hastigheter varvtal om 2 000 à 3 000 v/min, varför
spindellagringen måste utföras ytterst omsorgsfullt.
Vanligen använder man glidlager vid dylika maskiner.

Även matningen måste utföras synnerligen omsorgsfullt,
och regleringsmöjligheterna måste vara mycket fina,
om man skall erhålla en

<img 1>
Fig. 2. Ändamålsenslig montering
av diamanter (Ernst Winter & Sohn,
Hamburg), <i>a</i> diamant, <i>b</i>
Verktygshållare, <i>c</i> täckplatta,
<i>d</i> sfäriskt upplag,
förbundet med diamanten, <i>e</i>
fästskruv, <i>f</i> blyplomb (skydd mot stöld
av diamanten), <i>g</i> stödstift.

<img 1>
Fig. 3. Hydraulisk svarv för Svarvning med diamanter (Weipert, Heilbronn).
</img>
<img 1>
Fig. 4. Lappning av cylindriska bultar i hydraulisk lappningsmaskin
(Indexwerke Hahn & Kolb, Esslingen-Stuttgart).
</img>
<img 1>
Fig. 5. Lappning av sexcylindrig vevaxel i specialmaskin (främre stänkplåten
nedfälld för att visa lapparmarna). (Norton).
</img>

speglande yta. Vanligen ligger
matningen mellan 0,001 och 0,1 mm/v. Fig. 3
visar ett exempel på svarvar,
konstruerade efter dessa principer. Maskinen har
hydraulisk längd- och tvärmatning (för
plansvarvning). Orsaken till att detta
system väljes är, att kugghjulsmatningen
kan åstadkomma spår på den svarvade
ytan. Supporten är inrättad för ett
flertal verktyg, så att svarven kan
användas för samtidig bearbetning med flera
skär.

Bland de modernare slipnings- och
poleringsmetoderna märkas i första hand
lappning och bryning (honing). Vid
lappningen ligger arbetsstycket mellan två
under tryck stående kroppar, som
utföra en slipande verkan gentemot
varandra eller mot arbetsstycket. Vanligen byggas
lappningsmaskinerna så, att ett antal arbetsstycken
inspännas i en stjärnformig hållare, som befinner sig
mellan två skivor med lodräta axlar. Den ena av
skivorna utför en rotationsrörelse, och slipningsverkan
uppstår på grund av hållarens excentriska montering.
Som slipmedel tjänar en blandning av olja och
smärgel. En nyare lappningsmaskin är avbildad i
fig. 4. Även denna maskin är hydraulisk, varigenom
ett likformigt tryck å lappningsskivorna (av
gjutjärn) erhålles.

Lappningen åsyftar erhållande av en glatt yta
men däremot ej av exakta mått å arbetsstycket.
Allraminst kunna orundheter borttagas genom
metoden. Den användes speciellt för härdade föremål, vilka
erhålla en så finbearbetad yta, att någon långvarig inlöpning ofta
ej blir erforderlig. Fig. 5 visar en specialmaskin för lappning
av vevaxlar, vilkas lagerytor inpressas mellan två backar av
gjutjärn, mellan vilka axeln arbetar under en svag axial
svängningsrörelse. Vid bearbetning av plana ytor
innebär lappningsförfarandet en arbetsbesparing av 25 till 50
%, samtidigt som en högre kvalitet å arbetet uppnås.

Vid bryningen användas slipstenar av karborundum, och
kylningen verkställes vanligen med fotogen. Fig. 6 visar
en för bryning avsedd verktygshållare, som under
rotation föres fram och åter i det hål som skall bearbetas.
Slipstenarna pressas därvid av fjädrar mot
den bearbetade ytan. Bearbetningsdjupet

<img 1>
Fig. 6. Verktyg för bryning (honing), <i>a</i>
pendelfoder, <i>b</i> kona, <i>c</i>
inspänningsanordning, <i>e</i> stenhållare, <i>h</i>
fjädrar. (Mayer & Schmidt A/G., Offenbach).



uppgår till i regel 0,025 à 0,125 mm, varvid smärre
orundheter kunna justeras. Även denna metod kan
användas för bearbetning av lagerytorna å vevaxlar,
varvid slipstenarna utifrån trycka mot den diameter
som skall bearbetas.

Den tredje principen för finbearbetning bygger på
anbringandet av ett tryck mot arbetsstyckets yta,
varigenom denna poleras, samtidigt som ytmaterialet
komprimeras. Metoden medför en ökning av
hårdheten och hållfastheten hos det behandlade
materialet. Den har särskilt kommit till användning vid
bearbetningen av lagerytorna å grova axlar etc.,
vilka först svarvas och putsas. Därefter pressas en
polerad vals mot det roterande arbetsstycket, vars
ytmaterial komprimeras, så att en glatt och glänsande
yta erhålles. Vid kallvalsning av borrade hål
använder man två slags verktyg, dels sådana, i vilka
valsarna, i likhet med vad som äger rum vid
rörvalsning, endast tryckas i radiell riktning utåt, dels
verktyg med rullar, som utom den radiella rörelsen även
utföra en axiell rörelse. Även i detta fall erhålles en
glättning och komprimering av ytan.

Professor Föppl i Braunschweig har undersökt
ytkomprimeringens inverkan på hållfastheten vid
utmattning och funnit, att utmattningsgränsen hos stål
genom behandlingen höjes med 15 à 20 %. Vid
vilande belastning kan man räkna med 10 à 100
gånger större livslängd hos komprimerade stavar
än hos på vanligt sätt bearbetade.

Vid ytbehandlingen av borrade hål kan
kallvalsningen ofta ersättas med behandling medelst en
härdad stålkula eller en dorn, som med en stamp pressas
genom hålet. Kulan eller domen har en diameter,
som med ett par hundradels mm överskjuter
håldiametern, varigenom den avsedda komprimeringen
uppnås. Är diameterskillnaden för stor, får hålet en viss
konicitet eller ock en insnörriing på mitten. Hårdheten
hos hålets väggar kan vid denna behandling ökas
ända upp till 50 %. Bästa verkan erhålles i metaller
av annat slag än järn och stål.

</chapter>
<chapter name="ELEKTRISK OXIDATION AV ALUMINIUM.">
<h2>ELEKTRISK OXIDATION AV ALUMINIUM.</h2>
Över detta ämne höll dipl.-ing. H. Schmitt,
Lautawerk, för någon tid sedan ett intressant föredrag i
Gesellschaft für Metallkunde i Berlin.

För höjande av korrosionsbeständigheten, för vissa
ändamål också nötningshållfastheten, samt för
åstadkommande av ett högtemperaturbeständigt, elektriskt
isolationsskikt oxideras aluminium och dess
legeringar enligt en rad metoder. De enligt
<i>eloxal</i>förfarandet åstadkomna oxidskikten på aluminium
bestå, enligt undersökningar vid Kaiser
Wilhelms-Institutet för metallforskning, av gammaoxid.
Föredragshållaren visade detta med Röntgen-diagram av olika
aluminiumoxider och hydroxider. Gammaoxiden är
i allmänhet mycket finfördelad, men genom variation
av oxidationsdata kan kornigheten ändras. Själva
oxidationsförfarandena äro mycket enkla.
Aluminiumföremålen, som skola behandlas, nedsänkas i ett
båd, t. e. kromsyrebad enligt <i>bengough</i>förfarandet
eller enligt eloxalförfarandet i ett oxal- eller
kromsyra innehållande bad. Man kan använda lik- eller
växelström eller också polariserad växelström;
badets temperatur rör sig om 15--30°C. Schmitt
visade ett vanligt karbad för oxidering av små
föremål. Karet består av gummibeklädd järnplåt, vilket
ej endast är bäst utan även billigast. Vid
eloxalförfarandet kan man anpassa oxidskiktets egenskaper
alltefter de på objekten ställda anspråken.

Eloxalskikten adherera bra på grundmetallen;
gammaoxidskiktets hårdhet är ungefär lika med
korunds. Det hårda eloxalskiktet visar en stor
dielektrisk hållfasthet och ger en utmärkt isolation
för elektrotekniska ändamål. Vid elektriskt
isolerande skikt skiljer man på sådana för styva och
sådana för böjliga ytor. Medan man på styva ytor
nyttjar gammaoxid, väljer man till för böjning
underkastade ytor ett skikt av vattenfattig hydroxid.
Skikten likna till utseendet emalj överdrag. Man
har också möjlighet att genomoxidera tunn plåt.
Genom riktig anpassning av förfarandet kan man
redan från början åstadkomma böjliga skikt eller
också ernå sådana genom efterbehandling med
etsande alkalier. De böjliga oxidskiktens böjbarhet
är tillräcklig för de flesta tekniska ändamål, om de
också ej uppnå organiska överdrags (såsom läcker
osv.) böjbarhet. De böjbara skiktens dielektriska
hållfasthet är mindre än de hårda eloxalskiktens.
Genom bakelitimpregnering kan man höja den
dielektriska hållfastheten, men samtidigt sänkes den
temperaturgräns, intill vilken de behandlade föremålen
i praktiken få utsättas. Överdragets tjocklek är
beroende av den använda strömstyrkan, och den
dielektriska hållfastheten stiger med skikttjockleken.
20--30 my tjocka skikt på aluminiumtråd, oxiderad
och bakelitimpregnerad enligt det nya förfarandet,
tåla en genomslagsspänning av 300--400 V. Schmitt
visade medelst kurvor den dielektriska hållfastheten
hos böjliga oxidskikt på tråd i förhållande till den
dielektriska hållfastheten hos hårda skikt.

Beträffande användningsmöjligheten för eloxerad
aluminium inom elektroindustrien nämnde
föredragshållaren en torrtransformator med en kapacitet av
15 kVA, vars hela lindning består av oxiderad
aluminiumtråd. Fördelen ligger i möjligheten till hög
överbelastning (100 %, alltså intill 30 kV A). En
annan fördel med de nya oxidatiorismetoderna är
möjligheten att på aluminium och dess legeringar
åstadkomma överdrag, som i hårdhet överträffa krom utan
att förlora i böjningshållfasthet. De hårdaste och
likformigaste skikten uppnår man på blanka, valsade
ytor. Förutom för högprocentig aluminium ägnar
sig eloxalförfarandet även för legeringarna pantal,
Silumin, allautal, duraluminium K (kopparfri), aldrey,
KS-Seewasser och magnalium. Koppar, zink och
andra tunga metaller böra ej eller i endast ringa
mängder ingå i de för oxidering ämnade
aluminiumlegeringarna. Likström ger gammaoxidskikt,
växelström vattenfattiga hydroxidskikt. Eloxalskiktet tål
ej filning, ritsning eller dragning, och därför böra i
allmänhet endast färdiga varor bliva föremål för
eloxering. Undersökningar beträffande ritsbarhet och

böjningshållfasthet hos eloxerade aluminiumlegeringar
hava ådagalagt, att oxidskiktet är hårdast på
aluminium och mjukast på lautal. Huruvida genom
legeringstillsatser oxidskiktets böjbarhet stiger eller
sjunker är en fråga, som är beroende av
tillsatsernas art. Då man önskar en bestämd hårdhet, har
man ej alldeles fria händer. En fördel med
oxidskiktet är dess förmåga att absorbera smörjmedel.
Undersökningar av oxidskiktens struktur hava visat,
att denna är mycket finkristallinisk och finporig.
Det har lyckats att reducera porositeten men ej att
helt häva den. De enligt det nya förfarandet
framställda oxidskikten äro dock mycket fina och
likformiga.

Som exempel på användningen utom
elektroindustrien nämnde Schmitt eloxering av
lättmetallmotorkolvar. De tjocka oxidskikten visa en stor
värmeutstrålningsförmåga. Genom lämplig betsning blir
reflexionen likvärdig med silvers. Vid motorkolvar
betsas manteln, vilket höjer värmereflexionen.
Kolvringarna oxideras för uppnående av hög
nötningshållfasthet, själva glidytorna förbliva metallblanka,
och innerytorna råoxideras starkt för uppnående av
hög värmeutstrålning. Dylika kolvar visa ökad
livslängd och effektivitet.

Större föremål måste man förut oxidera i
stationära anläggningar, men nu har ett förfarande
utarbetats, enligt vilket man påsprutar oxidskiktet.
Sprutmetoden ställer sig visserligen dyrare än
oxidering i stationär anläggning, men överdragen utmärka
sig i förra fallet för stor likformighet och tjocklek.
Man kan höja eloxalskiktets kemiska motståndsförmåga
genom efterbehandling. De normala
oxidskikten äro poriga, men själva oxiden är kemiskt
motståndskraftig och angripes endast av ett fåtal
reagenser. Oxidskiktets skyddsverkan höjes genom
porernas tillslutning. Verksamt är också ett kombinerat
förfarande, vid vilket man först anbringar ett tätt
aluminiumöverdrag och däröver ett poröst, alltså ett
kombinerat lik- och växelströmsförfarande.

Eloxalskikten kunna lätt färgas med fett- och
vattenlösliga färger. Det har lyckats att färga
oxidskikt ljusäkta i nästan alla färgtoner, och man kan
också höja icke ljusäkta färgers beständighet på
oxidöverdrag genom paraffinimpregnering. Man kan
även färga oxidskikten medelst mineralfärger,
varvid man låter färgerna intränga direkt i oxidskiktet,
i det man t. e. arbetar med en järnkloridlösning av
300--400°C. varvid kloriden ger brun järnoxid. På
liknande sätt kan man färga oxidskikt blåa med
koboltoxid. Den genom själva oxidationen erhållna
färgen är beroende av den valda elektrolyten och
modifikationer i förfarandet. På aluminium får man
ett halmfärgat oxidskikt, vid siliciumhalt blir
skiktet grått, vid kopparhalt gråblått. Alltefter valet av
förfarande kan man åstadkomma blanka eller matta
överytor.

Eloxalförfärandet har dock en nackdel: de höga
kostnaderna, För ett normalt mot 400 V isolerande
skikt uppgår strömförbrukningen till 20 kWh per
m<sup>2</sup> yta, och vid högisolerade skikt stiger förbrukningen
till ungefär det dubbla. <tab><i>Erik Hallström.</i>

</chapter>
<chapter name="BELYSNINGSTEKNIKENS SENASTE FRAMSTEG.">
<h2>BELYSNINGSTEKNIKENS SENASTE FRAMSTEG.</h2>
Varje lekman i våra dagar har sig bekant, att den
elektriska belysningstekniken gått oerhört framåt under
de senaste årtiondena. Som ett exempel på denna
utveckling plägar man stundom anföra koltrådslampornas
stora effektförbrukning, jämförd med de moderna
metalltrådslamporna. De senare äro ju koltrådslamporna
överlägsna ej blott genom sitt bättre utnyttjande av
energien och sin större livslängd utan även med
hänsyn till ljusets kvalitet, i det att deras ljus är i det
närmaste rent vitt. Likväl är metalltrådslampan långt
ifrån någon idealisk ljuskälla. Även de bästa lampor
förmå ej omsätta mer än 6 % av den tillförda elektriska
energien i synlig strålning; de återstående 94 % gå
förlorade dels i form av värme, dels i form av för ögat
osynlig strålning, ögat är mest känsligt för de röda,
gula och gröna delarna av solspektret, särskilt den gröna
delen, och teknikerna ha därför sedan länge försökt att
frambringa ljuskällor, vilka, samtidigt med att de bättre
utnyttja den elektriska energien, giva en för ögat
angenämt färgad strålning. Härvid har man funnit en
gulröd färg psykiskt mera tilltalande än en rent vit,
resp. blåvit eller grönvit. Glödlampans ljusverkningsgrad
är dock avsevärt större än andra ljuskällors;
gasbelysningens uppgår till 0,1 % och stearinljusets till
endast 0,05 %. I naturen finnas exempel på vida högre
ljusverkningsgrader. Det uppges bl. a., att lysmaskar
och eldflugor skola omsätta den för alstringen av ljus
använda energien med en verkningsgrad av nära 100 %.
Jämför man åter den utstrålade ljusenergien med den
av djuren upptagna födans kaloriska värde, så finner
man, att endast 5--10 % av detta omsattes i ljus, enär
de lysande substanserna, vilka forskarna givit namnen
luciferin och luciferas, uppstå genom mycket
komplicerade och energiförbrukande processer i djurkroppen.

Glödlamporna räknas till "temperaturstrålarna",
emedan strålningen alstras av en fast kropp, som bringas
till hög temperatur. En temperaturstrålares
verkningsgrad stiger med temperaturen, men den begränsas
därav, att vi icke känna något ämne som kan antaga
högre temperatur än ca 3 500°C utan att smälta eller
förgasas. Gentemot temperaturstrålarna sätter man i
tekniken "luminescensstrålarna", vilka knappast
utveckla något onyttigt värme. Deras verkan beror på
elektrisk urladdning i förtunnade gaser. I ett glasrör,
som innehåller en under lågt tryck stående gas, finnas
två insmälta metallelektroder, mellan vilka den av
ljusfenomen åtföljda urladdningen av högspänd elektrisk
ström äger rum. Geisslerröret är urtypen för dessa
luminescensstrålare och är en föregångare till de i den
moderna ljusreklamen så mycket använda ljuskällorna,
såsom neonrören m. fl.

Det har visat sig, att man genom lämpligt val av
gaser och gasblandningar samt dessas tryck kan
påverka strålningen i så gynnsam riktning, att man torde
vara berättigad att förutsäga dessa ljuskällor en stor
framtid. Geisslerrören hava som bekant en mycket obetydlig
ljustäthet, dvs. den per cms utstrålade ljusmängden är
ringa, jämförd med den som erhålles vid en glödlampa.
För alstring av ett någorlunda användbart ljus skulle
rören därför behöva få otympliga dimensioner.
Strålningen är vid fyllning med rena gaser begränsad till
endast en liten del av solspektret, vilken del
övervägande faller inom de gula och röda områdena. Skulle
det lyckas att genom luminescensstrålning framställa

<img 1>
Fig. 1. Takarmatur för kombinerad glödlamps-
och kvicksilverlampsbelysning.
</img>

ett ljus, som till sin sammansättning närmar sig
solljuset, vore ett stort framsteg vunnet, helst
som luminescensstrålningens goda
verkningsgrad är ställd utom tvivel.

I Studiengesellschaft für elektrische
Beleuchtungs laboratorium hava
under ledning av professor Pirani vid
tekniska högskolan i Berlin under några år pågått
försök, som givit rätt överraskande resultat.
Man har bl. a. lyckats åstadkomma en nästan
fullkomlig omsättning av elektrisk energi i
ljusenergi genom användande av rör, innehållande
natriumånga i blandning med ädelgasen krypton.
Att tillämpa denna upptäckt i praktiken är
väl ännu icke möjligt, men
undersökningsresultaten öppna dock vida
perspektiv. Undersökningarna omfattade även
andra gaser, såsom vätgas, kväve och kolsyra
samt ädelgaserna argon,
neon, krypton och helium. Därjämte gjordes försök även
med andra gasblandningar än den ovan nämnda, såsom
en blandning av neon och kvicksilverånga.

För att förstå betydelsen av vissa av de gjorda rönen
är det nödvändigt att i korthet relatera förloppet vid
urladdningar i förtunnade gaser. Om man förbinder
elektroderna i ett med starkt förtunnad gas fyllt
glasrör med polerna av en strömkälla, så erbjuder röret
vid lägre spänningar ett stort motstånd för strömmen.
Stegras spänningen, växer även strömstyrkan, tills man
uppnår "mättningsströmmen", dvs. ett stadium, där
urladdningen håller jämvikt med bildningen av elektroner,
resp. ioner i gasen. En ytterligare spänningsökning
medför ingen stegring av strömstyrkan. Man kommer
slutligen till den s. k. ioniseringsspänningen, vid vilken
elektronerna genom stötar mot gasmolekyler och atomer
frigöra nya elektroner. Dessas antal växer så snabbt,
att man liknat fenomenet vid en "elektronlavin", som
störtar mot anoden. Höjes spänningen över
ioniseringsspänningen, uppstår vid katoden det s. k. glimljuset,
och en del av gasmassan mellan de båda elektroderna,
den s. k. positiva kolonnen, utsänder ljus. ökas
spänningen ytterligare, börjar katoden genom
elektronbombardemanget att glöda och själv utsända elektroner.
Spänningen faller till ett värde av några få volt, och
urladdningen fortsätter i form av en ljusbåge.

Det normala geisslerröret är en i praktiken oanvändbar
luminescensstrålare, enär den kräver en spänning av
1 000 V per m vid en diameter hos röret av 20 mm och
därtill har en alltför ringa ljustäthet. Det gällde
därför att finna en gasblandning så beskaffad, att man vid
lämplig diameter hos röret kunde använda den av
normala strömkällor alstrade spänningen och vidare att
ljuset hos den vid urladdningen bildade positiva kolonnen
fick den för det mänskliga synsinnet lämpliga
sammansättningen. Man fann, att gasernas "retbarhet" med
avseende på lysande urladdningar var beroende av
atomvikten och att den erforderliga spänningen växlade
mellan 2 och 20 volt. Ett ytterligare framsteg var
uppfinningen av värmebeständiga elektroder, vilka bestå av
volfram (smältpunkt 3 350°) i förening med oxider av
de alkaliska jordartsmetallerna. Genom bruk av dessa
elektroder kunde man även minska det
energiförbrukande spänningsfallet, katodfallet, vid katoden.
Vidare kunde ljustätheten ökas högst avsevärt. Ett med
krypton och natriumånga fyllt glasrör, vars
ljusverkningsgrad uppgår till 70 %, har en ljustäthet som
uppgår till 10 % av glödlampans. Ljustätheten kunde
emellertid ökas med olika metoder, dels genom
insättning av grovmaskiga metalltrådsnät för avkortning av
urladdningssträckan, dels genom ett "insnörningsrör",
som sträcker sig in i den som ett rör utbildade anoden.

Vid tillverkningen av praktiskt brukbara luminescensstrålare
yppa sig många tekniska svårigheter. En dylik
är t. e. natriumångans kemiska inverkan på glas och
elektroder, vilken är fullt påvisbar, ehuru ångtrycket är lågt.
Vid 360 °C uppgår natriumgasens tryck i urladdningsröret
till endast 0,1 mm, under det att ädelgasens partialtryck
är 2 à 3 mm.

Genom kombination av rör med olika gasfyllning kan
man erhålla praktiskt taget varje önskad färg på ljuset;
t. e. av natrium- och neonljus en varm, om stearinljuslågan
påminnande färg, medan man genom att blanda
neon- och kvicksilverlampornas ljus får en renare vit
ton. Man kan på sådant sätt uppnå just den
färgsammansättning som är önskvärd för vissa ändamål, t. e.
i färgerier, i fotografiateljeer osv. Även i fasad- och
reklambelysningen erbjuder Ijusblandningen tillfälle till
nya effekter.

Medan luminescensstrålarna ännu ej lämnat
försöksstadiet, har man genom kombination av olika
temperaturstrålare icke utan framgång sökt erhålla lämplig
karaktär på ljuset. Bilderna visa olika former av

<img 1>
Fig. 2. Bordslampa för kombinerad glödlamps- och
kvicksilverlampsbelysning.
</img>

armatur för kombinerad belysning med glödlampor och
kvicksilverlampor, genom vilken man erhåller ett med
dagsljuset nära överensstämmande ljus. <tab><i>A.  Salmony.</i>

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab><tab>Stockholm 30.7.32.
Lausannekonferensens sammankallande liksom dess
omedelbara resultat väckte inga starkare förhoppningar
beträffande den närmaste tidens ekonomiska
utveckling. Däremot kunde den icke undgå att påverka
bedömandet av Tysklands betalningsmöjligheter, då den
under alla förhållanden innebar ett fastslående av att
skadeståndsfrågan ytterligare avancerat litet längre mot
den punkt, där man befinner sig på verklighetens fasta
mark, dvs. där de utkrävda beloppen ha sådana
proportioner, att de verkligen utan skada för hela världens
ekonomiska liv kunna presteras. Tysklands
förpliktelser fixerades på ett sätt, som ovillkorligen måste
medföra, att utsikterna till att det skall kunna fullgöra
förräntning och amortering av sina tidigare utländska lån
avsevärt ökats. Den kraftiga stegringen av kursen på
dylika papper visar ock att utlandet allmänt hyser denna
uppfattning beträffande konferensens resultat. Däremot
utgjorde den förbättring av kurserna på
aktiemarknaden, som samtidigt ägde rum, endast en ren
obetydlighet och förorsakades på nära nog rent teknisk grund
av kursstegringen i statspapper, som följde på
avspänningen i den utrikespolitiska situationen. Någon
registrering av ökat hopp om en omedelbar förbättring av
det ekonomiska läget innebar den icke, och skilde sig
i detta avseende helt från den haussestämning, som
Hooverbudskapet framkallade ett år tidigare.

Det på grund av interpellation i det engelska
parlamentet senare publicerade tilläggsavtalet, gentlemen's
agreement, väckte, redan när det först ryktades,
allmänt den föreställningen, att hela konferensresultatet
vore avhängigt av huruvida U. S. A. skulle komma att
gå med på en krigsskuldsavskrivning. Traktattexten
gav emellertid vid handen, att faran ingalunda var så
stor, som man först trodde. Endast för den händelse
någon av de fördragsslutande makterna vägrade att
ratificera, skulle Youngavtalet åter automatiskt träda
i kraft. Intill dess skulle överenskommelsen av den 16
juli gälla, med dess bestämmelse om att Tyskland icke,
så länge detsamma gällde, skulle vara skyldigt att
erlägga någon som helst skadeståndsbetalning.
Emellertid förbundo sig England, Frankrike och Italien genom
gentlemen's agreement att icke ratificera avtalet förrän
en gemensam reglering av de tre ländernas
krigsskulder till U. S. A. kommit till stånd. Innan så skett
befinner sig Tyskland alltså de facto i ett gynnsammare
läge än efter en ratifikation.

Den senaste tidens amerikanska uttalanden i
krigsskuldsfrågan ger otvetydigt vid handen, att utsikterna
till amerikansk villighet att helt eller åtminstone i
väsentlig grad bortskriva de europeiska krigsskulderna
kraftigt växt efter Lausannekonferensen, Sannolikt får
man huvudsakligen skriva denna växande villighet på
det ökade tryck, lågkonjunkturen utövar. Liksom
Frankrikes tidigare egocentriskt inriktade skadeståndspolitik
övervanns praktiskt taget endast genom
lågkonjunkturens allt svårare verkningar även i Frankrike, så är
det tydligt, att man i U. S. A. i politiskt allt
inflytelserikare kretsar börjar inse, att man bör underlätta ett
konjunkturomslag genom att borteliminera den ständigt
irriterande skadeståndsfrågan, vars tidigare "lösningar"
varit ägnade att i allt för hög grad hindra det
ekonomiska maskineriets normala funktion. Såsom en blixt
från en klar himmel kom den helomvändning i denna
fråga, som den tidigare hätskaste motståndaren till en
avskrivning av krigsskulderna, senator Borah, nyligen
gjorde. Hans ställning som ordförande i den amerikanska
senatens allsmäktiga utrikesutskott ger åt denna hans
sedvanligt med största möjliga offentlighet deklarerade
uppfattning mycket stor betydelse. Ett stort antal andra
inflytelserika amerikanska politiker ha skyndat att ge
tillkänna, att de hysa samma uppfattning. Man får
givetvis icke räkna med att den stora massan skulle
kunna följa med i den snabba vändningen. Det vill
dock synas, som om lågkonjunkturens fortsatta
skärpning under våren mjukat upp de tidigare motståndarna
och att man såsom en verkan av det svåra
produktionsekonomiska läget, i vilket för närvarande praktiskt
taget inga tecken till förbättring kunna skönjas, kan
vänta en fortsatt gynnsam utveckling av denna fråga.
Att man även i U. S. A. uppfattar denna förändring
såsom en tydlig utveckling till det bättre, framgår
därav, att densamma framkallat en mycket markerad
hausse på den amerikanska fondmarknaden och detta
trots att de senast framkomna ekonomiska data på
något enstaka undantag när tyda på en fortsatt
nedgång i produktionen och minskad omsättning inom
affärslivet. Denna mera optimistiska uppfattning har
ock gjort sig gällande i Europa och även där kommit
till uttryck i en allmän kursstegring på aktiebörserna,
vilken även för vår börs del varit av rätt ansenliga
dimensioner.

Från tyskt håll göres gällande, att även
Lausanne-överenskommelsen kommer att verka starkt
nedtryckande på tyskt affärsliv, i det villkoren för
slutlikviden kunna väntas komma att försvåra de tyska
kreditmöjligheterna, ända tills den sista tranchen av
dessa nya skadeståndsobligationer emitterats senast år
1947. De tre milliarderna skola emitteras till en kurs
av lägst 90 proc. och, därest dessa icke kunna effektivt
placeras på världsmarknaden inom nyssnämnda tid,
upphör skadeståndsskyldigheten utan vidare. Den
effektiva förräntningen på dessa obligationer blir cirka
5 3/4 proc. Så länge som nya trancher, så snart
marknaden tillåter emissioner till 90 proc., kunna väntas,
är det tydligt, att marknadskursen på tyska
statsobligationer icke kommer att stiga över nämnda
emissionskurs. Detta måste medföra, att den för andra
obligationer krävda förräntningen måste bli ännu högre och
att räntefoten inom landet till förfång för hela
näringslivet måste ligga mycket högt. Visserligen har utlandet
gjort synnerligen tråkiga erfarenheter beträffande
kapitalplaceringar i Tyskland under senare år, men det är
högst sannolikt, att en förbättring av konjunkturen
och en framtida högkonjunktur kommer att mycket
snabbt återställa den tyska krediten. Åtminstone blir så
fallet, därest man lyckas att hålla fast riksmarken, låt
vara med sådana konstgrepp som f. n. vid guldet och de
stora för tillfället genom moratoriet fixerade privata korta
krediterna icke behandlas allt för omilt vid stundande
uppgörelse om desamma. Den kraftiga ansvällningen
av utländska krediter till Tyskland före 1831 visar tydligt,
huru lätt man har att övervinna minnet av tidigare
förluster. En stabilisering av de politiska förhållandena
runt om i världen, som ju brukar följa med en
högkonjunktur, torde även för Tysklands del medföra den
inre konsolidering, som utgör en viktig betingelse för
utländska krediter såväl till staten som privata
företagare. I en dylik situation torde en ökning med 3
milliarder av den utländska skuldsättningen, som f. n.
uppgår till cirka 27 milliarder guldmark icke utgöra
något hinder för att tyskt näringsliv skall kunna
blomstra. Vid bedömande av Tysklands läge i en
förbättrad konjunktur måste man beakta, att Tyskland
just genom det stora kapitaltillskottet från utlandet

kunnat under senare år genomföra en kraftig
rationalisering av sina viktigaste industrier, så att väl intet
land i hela Europa f. n. torde ha sin produktionsapparat
bättre rustad än just Tyskland. Tilltron till tyska
folkets ekonomiska förmåga har säkerligen icke
undergått någon starkare rubbning. Lyckas man blott uppnå
den inre politiska stabilitet, som under senare år
saknats där i högre grad än i något annat europeiskt land,
torde det internationella kapitalet åter söka sig dit, där
det kan finna en god förräntning under betryggande säkerhet.
<tab><tab><tab><tab><tab><tab><tab><tab><tab><i>F. Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Tävling angående typer för billiga bostäder.</b>
Stockholms städs fastighetskontor har i dagarna inbjudit
svenska byggnadsfackmän till en tävling avseende
förslag till typer för billiga bostäder. Tävlingen är ett led
i det utredningsarbete, vilket inom Stockholms stads
fastighetsförvaltning f. n. bedrives i syfte främst att
genom lämpliga åtgärder främja tillkomsten av billiga
bostäder för mindre bemedlade. Tävlingen avser sålunda
att frambringa underlag för åstadkommande av
lägenhetstyper, vilka kunna framställas och uthyras till
lägre kostnad än de som under senare år producerats i
Stockholm. Samtidigt böra de föreslagna typerna
erbjuda i hygieniskt och socialt hänseende fullt
godtagbara och ur trevnadssynpunkt tillfredsställande
familjebostäder.

Som regel överstiger hyreskostnaden för i Stockholm
under senare år i allmänna marknaden uppförda
bostadslägenheter 30 kr. per år och m<sup>2</sup> våningsyta,
motsvarande minst ca 1 200 kr. för en lägenhet om 1 rum och
kök med en våningsyta av 40 m<sup>2</sup>. Genom kommunal
subvention har det i vissa fall varit möjligt att
nedbringa bostadskostnaden till 21 à 23 kr. per m<sup>2</sup>. Även
denna kostnad måste anses för hög. Det
befolkningsskikt, vars bostadsbehov i första hand behöver
tillgodoses, har en årsinkomst av ca 3 000 à 3 500 kr. vid full
sysselsättning, varför den kostnad för bostad, som dessa
inkomsttagare äro i stånd att bära, icke kan sättas
högre än normalt 750 à 875 kr. per år, kostnadsbelopp,
som det med hänsyn till nuvarande konjunkturer måste
anses angeläget att ytterligare nedbringa.

Tävlingen avser emellertid icke endast att frambringa
särskilt billiga lägenheter utan jämväl att åstadkomma
typer, vilka bättre än de nu i marknaden befintliga
lämpa sig för familjer i små villkor, särskilt familjer
med barn. De föreslagna typerna böra alltså bättre än
de nu förekommande tillgodose krav på lägenheternas
rymlighet, planlösning, ljusförhållanden samt inredning
och utrustning. Särskilt synes en alltför dyrbar
lägenhetsutrustning hittills hava fått göra sig gällande på
bekostnad av det primära behovet av tillräckligt utrymme.

I syfte att bereda underlag för ett bedömande av de
föreslagna byggnadstypernas ekonomiska lämplighet och
praktiska genomförbarhet har det ansetts erforderligt
att anknyta tävlingen till ett visst område, å vilket de
tävlande hava att inplacera de av dem föreslagna
typerna. Vid bedömningen kommer emellertid det sätt,
varpå de tävlande löst stadsplanen, icke i betraktande
annat än i vad det gäller utformningens huvuddrag och
de ekonomiska konsekvenserna.

Angående de särskilda föreskrifterna för tävlingen
kan nämnas, att de föreslagna bostäderna skola
inrymmas i byggnader, uppförda i tre eller flera våningar.
Byggnader av större höjd än fyra våningar skola förses
med hiss. De tävlande äro obundna beträffande hushöjd
och husdjup samt äga även, i den mån så anses påkallat,
föreslå avvikelser från gällande byggnadsförfattningar.
Vid förslagens utarbetande skall läggas vikt vid
möjligheten till ekonomiskt utförande. Planläggningen
skall bereda tillräcklig dagsbelysning av såväl trappor
och lägenheter samt möjligheter till dessas luftning.
W. c. och tvättställ skola finnas i varje lägenhet.
Badmöjligheter böra ordnas inom området, dock ej genom
anordnande av bad- eller duschrum inom lägenheterna.
Centralanläggningar för varmvatten få ej ifrågakomma,
Ledningsinstallationerna böra vara billiga och rationella,
Förvaringsutrymme i källare eller å vind, motsvarande
ca 10 % av våningsytan, bör finnas för varje lägenhet.
Köksinredningen bör göras enkel och praktisk samt
lämpad för standardiserat utförande. Hänsyn skall tagas
såväl till att byggnadskostnaderna, räknade per m<sup>2</sup> av
våningsytan, bliva så låga som möjligt som ock till de
särskilda omständigheter som kunna tänkas inverka på
årskostnaderna.

De inlämnade förslagen komma att granskas av en
nämnd, bestående av borgarrådet H. Sandberg (ordf.),
professorerna R. Östberg och E. G. Asplund, arkitekt A.
Stark, civilingenjör L. Hellstedt, fastighetsdirektör A.
Dahlberg, stadsplanedirektör A. Lilienberg,
stadsarkitekten S. Westholm samt arkitekten C. Melin. Till
prisnämndens förfogande är ställd en summa av 16 000 kr.,
vilken är avsedd att fördelas på 3 pris om resp. 6 000,
3 000 och 2 000 kr., varjämte 5 000 kr. äro avsedda för
inköp med lägsta belopp av 1 000 kr. Tävlingstiden
utgår måndagen den 31 oktober 1932 kl. 15.

Skyskrapa med centralvärme enligt varmvattensystemet.
"Power" (28 juni 1932) beskriver en i en 67
våningars skyskrapa i New York installerad
varmvattenvärmeledning, den första i sitt slag för dylikt ändamål.
De högst upp belägna, uppvärmda rummen ligga på en
höjd av 235 m över golvplanet i källaren. Pumparna
hava alltså ett hydrostatisk tryck av ca 23 at. För att
minska belastningen i radiatorerna i de lägre belägna
våningarna har man delat anläggningen i fem avsnitt om
vardera högst 15 våningar, vilka betjänas av särskilda
pumpar. Inom varje avsnitt finnes ett från källaren
kommande stigrör för varmvattnet, vilket i översta
väningen i gruppen fördelas på ett system parallella fallrör.
Returvattnet går i ett annat system rör, som emellertid
anslutes till tvärrören i motsatt ordning mot
varmvattenrören. Härigenom erhålles ungefär samma
tryckskillnad på samtliga radiatorer. Cirkulationspumparna
drivas av ångturbiner. Kapaciteten hos pumparna växlar
alltefter våningsgruppernas höjd mellan 0,4 och 5,35
m<sup>3</sup>/min. Alla radiatorer bestå av heldragna kopparrör
med kamflänsar. De äro utförda för ett inre tryck av
max. 7,7 at.

<b>Varning för ohederliga utländska handelsagenter.</b>
Under senare år hava som bekant vid olika tillfällen en
del handelsresande från obskyra utländska firmor
hemsökt vårt land och därvid genom vissa ohederliga
manipulationer vid ordersedlarnas utskrivande orsakat
förluster och besvärligheter. Exportföreningen har i
samarbete med andra organisationer beslutat att genom
upplysningspropaganda söka effektivt bekämpa denna
verksamhet. Det är ett betydande antal svenska verk
och inrättningar, industri-, handels- och kommunikationsföretag
samt enskilda affärsmän och personer, vilka
varit utsatta för dessa bedrägerier. De varuslag, vari
dessa särskilt förekommit, äro muttrar, maskinpackningar,
filar, elektriska säkerhetsproppar, specialstål och
lagermetaller, alla slags kontorsmaterialier, s. k.
orientaliska mattor, manufakturvaror m. m.

Vid inköp genom kringresande utländska handelsresande
bör beställning lämnas endast till sådana

personer, som uppvisa icke blott handelspass utan även
fullgoda referenser från kända svenska företag. Ordersedel,
som lämnas för underskrift av utländsk handelsresande,
bör ej undertecknas utan att på sedeln specificeras
orderns totala belopp i svenska kronor. Maximumkvantiteten
bör klart och tydligt angivas på ordersedeln i
sådana dimensioner, som förstås av den undertecknande
personalen. Vid placeringen av en order bör ej
leverantörens utan det egna företagets ordersedlar användas.
Skulle det oaktat tvist om leveransen uppstå, böra de
översända varorna mottagas men desamma hos
leverantören reklameras under framhållande, att leveransen
lagrats för dennes räkning och risk. Hotar säljaren
vidtaga laga åtgärder genom svensk advokat, bör firman
omedelbart till exportföreningen i Stockholm lämna
upplysningar därom, så att föreningen kan giva advokaten
upplysningar om leverantörfirmans verksamhet. Det
må slutligen anmärkas, att hot om stämning å den
svenska firman vid utländsk domstol saknar betydelse, enär
ett eventuellt utslag till leverantörens favör därstädes ej
kan verkställas i Sverige, samt att liknande leveranstvist
i endast ett fall behandlats vid svensk domstol. I detta
fall avgjordes tvisten vid hovrätt till köparens favör, då
det klart kunde bevisas, att leveransavtalet gällde endast
ett mindre prov. Utslaget fick ej överklagas.

<b>Gas- och rökskyddskurser.</b> Nya gas- och
rökskyddskurser anordnas under tiden 12--17 september hos
Auer-Gesellschaft (Degea), Berlin-Oranienburg. Kursen
12--13 september omfattar gasskyddets grunder och följes
den 14--16 september av en kurs för dem som redan
känna dessa grunder. Den 17 september slutligen hålles
i anslutning till närmast föregående kurs en specialkurs,
vid vilken särskilt civilbefolkningens gasskydd behandlas.

Till nämnda kurser hava teknologföreningens
ledamöter inbjudits. För dem som grundligt vilja studera
hithörande problem föreligger alltså möjlighet att i ett
sammanhang deltaga i samtliga förutnämnda kurser.
Deltagandet är kostnadsfritt. För dem som så önska
ordnar Auer-Gesellschaft rum till billigt pris i
förstklassiga hotell. Anmälningar mottagas senast den 8
september av firma Birger Carlson & Co, Regeringsgatan
46, Stockholm.

<b>Magnetisk undersökning av svetsfogar.</b> I syfte att
kontrollera svetsfogarna å ångpannor ha två tyska
forskare dr Ebel och dipl.-ing. Stepf utfört en serie
undersökningar med hjälp av en kraftig magnet och
järnfilspån för åskådliggörande av de deformationer i det
magnetiska fältet, som orsakas av bristfälligheter i
fogarna. Ett kort referat av dessa undersökningar
återfinnes i VDI-Zeitschrift (23 juli 1932). Till en början
användes en liten magnet om 30 kg och 16 000 Av, som
emellertid kunde användas, endast då godstjockleken
var 15 min eller mindre. För provning av svetsar i
ångpanneplåt av vanlig tjocklek måste större magneter
byggas. Slutligen kom man upp till poltvärsnitt av
250 X 250 nim vid 15 000 Av. Dessa magneter kunde
användas vid plåttjocklekar om 50 mm. De av kraftfälten
givna indikationerna undersöktes närmare genom
jämförelse med slipprov, förfärdigade av materialet i fogen.
Även om en viss reservation måste göras för sprickor
inne i svetsgodset, synes den magnetiska metoden vara
praktiskt användbar för dylika undersökningar.
Jämförelser gjordes också med röntgenundersökningar. Det
visade sig därvid, att den med filspånsmetoden funna
felfrekvensen var tre gånger så stor som den vid
röntgenundersökningarna funna. Orsaken antages vara, att
vissa sprickbildningar i godset, vid vilka ytorna ligga
tätt intill varandra, icke erbjuda större motstånd för
röntgenstrålarna.

<b>Eldning med kolpulver i olja.</b> Genom dagspressen
har för ett par veckor sedan tillkännagivits, att lyckade
försök gjorts å ångaren "Scythia" (på resa mellan
Bristol och Amerika samt åter) avseende eldning under
pannorna med olja innehållande kolpulver. En närmare
redogörelse för erfarenheterna därvid återfinnes i
Engineer (15 juli 1932). Bränsleblandningen bestod av 60
delar brännolja och 40 delar kolpulver och fungerade
tillfredsställande såtillvida, att oljetillförseln till
brännarna ej stördes av kolpulvret lika litet som fällning av
kol uppstod i tankarna. Eldningen medförde ej heller
några olägenheter med avseende på sot och flygaska pä
däcken. Däremot måste brännarna sotas ungefär
dubbelt så ofta som vid eldning med enbart olja. Försöken
skola emellertid fortsättas, för att man skall få
tillräcklig erfarenhet av systemet. Bl. a. behöver man veta,
vilken finhetsgrad kolpulvret måste ha för att ej ens vid
längre lagring avsätta sig i behållarna. Eftersom
malningsfinheten har ett stort inflytande på
bränslekostnaden, torde metodens ekonomiska berättigande
sammanhänga just med frågan om partikelstorleken i en stabil
suspension av kol i olja.

<b>Power blir månadstidskrift.</b> Den amerikanska
tidskriften Power, som hittills utkommit en gång i veckan,
är från och med andra halvåret omlagd till
månadstidskrift. I samband med denna omläggning hava en del
redaktionella ändringar gjorts, bl. a, åsyftande större
överskådlighet och koncentration i innehållet, vilket
med tillfredsställelse noteras.

<b>Teknologföreningens restaurant,</b> som under de gångna
sommarmånaderna glädjande nog varit mycket livligt
frekventerad -- icke minst har takterrassens svalka
uppskattats under de heta dagarna -- kommer från o.ch
med den 8 augusti att hållas öppen till kl. 12, eller, för
att tala geodetiskt, till kl. 0. Nämnda datum infaller
nämligen kräftans födelsedag, som kommer att
högtidlighållas på sedvanligt sätt med supé, inkl. kulörta
lyktor m. m. Föreningen har dessutom anskaffat ett
högtalaraggregat till lisa för dem som till äventyrs kunna
finna pauserna i konversationen besvärande. Med all
sannolikhet kommer denna senaste utvidgning av
föreningens verksamhet att hälsas med största tillfredsställelse
av i staden varande ungkarlar och gräsänklingar.

</chapter>
<chapter name="INSÄNT">
<h3><i>INSÄNT</i></h3>
<b>Ångreservstation som värmecentral.</b>

Till Teknisk tidskrifts redaktion.

Sedan jag läst den intressanta artikeln i senaste
numret av Teknisk tidskrift (häfte 31) "Ångreservstation
som värmecentral", kan jag icke underlåta att påpeka
det misstag, som artikelförfattarna begått vid
överflyttandet av temperaturerna från Fahrenheit- till
Celsius-grader. Då en ånga är överhettad med 150 °F, är detta
ju icke detsamma, som om den vore överhettad <i>till</i> 150 °F.
Värst blir det dock, när man, som under avd.
Distribution säger, att ångan är överhettad med --18 °C!
Överhettningen rör sig ju mellan gränserna 0°F och 35 °F
eller mellan 0°C och 19,7°C. De amerikanska
måttsystemen äro verkligen besvärliga.
<tab><tab><tab><tab><tab><tab><tab>Högaktningsfullt
<tab><tab><tab><tab><tab><tab><tab><tab><i>T. W.</i>

Författarna ha synbarligen på ett par ställen vid
översättningen av Fahrenheit till Celsius efter tabellverk
icke observerat, att angivna gradtal gällde
temperaturintervall. Beklagligtvis ha felaktigheterna ej
iakttagits vid de stickprov, redaktionen underkastat
omräkningarna. <tab><tab><tab><tab><tab><tab><i>Red.</i>

</chapter>
<chapter name="TEKNISK TIDSKRIFT
HÄFT. 33 ÅRG. 62 13 AUG. 1932">
<h1>TEKNISK TIDSKRIFT</h1>
<h2>HÄFT. 33 ÅRG. 62 <tab>13 AUG. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> En lyckad restaurering. -- Tidskriftsnytt inom mekaniska och elektriska facken. -- Notiser. --
Litteratur. -- Tekniska föreningar. -- Sammanträden.

</chapter>
<chapter name="EN LYCKAD RESTAURERING.">
<h2>EN LYCKAD RESTAURERING.</h2>
Teknologföreningens i fjol eldhärjade lokaler ha i
sommar uppstått ur askan i föryngrat och ännu
mer än förr tilldragande skick. Som restaureringen
icke hann fullbordas under pågående sammanträdestermin,
ha lokalerna efter hand kommit att tagas i
bruk utan några som helst invigningsceremonier.
Ett slags invigning är dock planerad vid det
allmänna sammanträde, som kommer att utlysas till
den 7 september, då professor Carl Bergsten,
ombyggnadens arkitekt och ledare, kommer att
sakkunnigt demonstrera de praktiska omläggningarna
och estetiska finesserna.

Utan att därmed vilja gå händelserna i förväg och
huvudsakligen för att fästa medlemmarnas
uppmärksamhet på de nu avslutade arbetena har Teknisk
tidskrift velat lyfta litet på den helt genomskinliga
förlåten och meddelar ett par bilder från
föreningslokalerna jämte några ord om de viktigare
förändringarna.

I nedre våningen ha matsalarna utökats med ännu
ett rum, varjämte mellanväggarna mellan de tre
rummen nästan helt och hållet borttagits, så att
restauranten ter sig som en enda sammanhängande sal.
Klubbrummet innanför restauranten är väsentligen
bibehållet i sitt förutvarande skick.

I övre våningen äro förändringarna mera i ögonen
fallande. Det utanför kansliet tidigare belägna lilla
sammanträdesrummet är nu genom väggens
borttagande omdanat till en hall, sammanhängande med
övre vestibulen. De av institutet för svensk
utlandstjänst förut disponerade rummen, vilka som bekant
helt spolierades vid branden, ha nu tagits i bruk för
föreningens egen räkning. Det ena rummet har
inretts till klubbrum, varigenom man nu fått en fil av
tre sådana utanför sammanträdessalen. Det andra
rummet, med förbindelse endast med den nyssnämnda
hallen, har apterats till biljardrum med tvenne
biljarder, en hålbiljard och en carambolagebiljard, som
huvudsaklig möblering. Sammanträdessalen slutligen
har genom ändring av hissmaskineriets placering fått
större rymlighet och en mera tilltalande utformning.

Vad som under den heta sommaren rönt den
kanske livligaste uppskattningen är restauranter
rymliga takterrass, dit lunchserveringen varit
förlagd under vackra och varma dagar. Få om ens
något privat näringsställe i Stockholm torde äga
maken till den utsikt, som härifrån öppnar sig över
Söders höjder och Riddarfjärdens, av Långholmens
grönska begränsade vattenspegel. Till omväxling
öppnar sig från terrasshallens fönster ett vidare
panorama, i vilket tekniska högskolans kupol och
Djurgårdsbrunns vikens blänkande vatten bilda
verkningsfulla accenter.

Tyvärr kunna våra bilder giva endast en mycket
ofullkomlig föreställning om de behag och den
komfort, som föreningen numera kan erbjuda sina
medlemmar. Men dörrarna stå som sagt redan öppna för
stockholmsmedlemmarna, som här ha tillgång till en
avundsvärd replipunkt från det dagliga jäktet, och
tör landsortsmedlemmarna, för vilka de inbjudande
föreningslokalerna äro ägnade att utgöra en kär
tillflykt under stockholmsbesöken.

<img 1>
Fig. 1. Utsikt åt väster från takterrassen över Högalid och
Riddarfjärden.
</img>

<img 1>Fig. 2. Takterrassen med restauranter föreståndarinna, fru Sara Wård,
färdig att mottaga lunchgästerna.
</img>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
MAJ OCH JUNI 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>MAJ OCH JUNI 1932.</h3>
<tab><tab><tab><tab><tab><tab><tab>(Copyright.)
Vid pannor för 120 ät och 475°, uppställda vid
Ilse Bergbau A. G., förefanns det till en början vissa
svårigheter att få vattenståndsglasen att hålla samt
att undvika en sintring av askan i eldrummet. I
matarpumpen uppträdde en gång ångbildning, som
vållade driftsavbrott. Luftförvärmaren användes
mera sällan, enär roststavarna snabbt frätas och
effekten ej stegras samt rörgaserna få önskad
temperatur den förutan. Svetsade skarvar, som
förekomma i huvudångledningen, ha icke visat sig
billigare än vanliga sådana, (Archiv für
Wärmewirtschaft, h. 6, s. 141.) Löfflerprincipen ger möjlighet
att hålla hög överhettning, ty cirkulationen är
effektiv och därmed risken mindre för alltför höga
tillfälliga övertemperaturer. 580° överskrides aldrig
utan temperaturen hålles konstant vid 500°.
Cirkulationspumpen kräver 2 % av panneffekten vid
130 ät. Till en början använde man kolvpumpar,
men för större pannenheter (över 15 t/h) användes
centrifugalpumpar. (The Steam Engineer, h. 7, s.
331). Mer än 0,1 mg/l syre i matarvattnet anses
allmänt skadligt och vid höga tryck anses gränsen
ligga redan vid 0,02--0,03 mg/l. Maschinenfabrik
Oerlikon levererar härför en gasextraktor i
kombination med tvenne förvärmare. I den första av dessa
uppvärmes kondensatet till 104°, varefter gasextraktorn
passeras, där vattnet får sippra över en stor
avdunstningsyta, då gaserna gå bort vid vanligt
tryck, varefter den andra förvärmaren passeras.
(Bulletin Oerlikon, h. 130/131, s. 704.) Ångkraftverket
vid Hudson Avenue är nu världens största med
en effekt av 770 000 kW, delvis med turbinenheter
om vardera 160 000 kW och pannenheter om 240 t/h,
motsvarande en effekt av 40 000 kW per panna.
Kondensorerna äro världens största med en kylyta
hos rören av 9 500 m<sup>2</sup> per kondensor. (Power, h. 22,
s. 788.) I ångkraftverket vid Saint Denis användes
ett tryck av 65 at och en ångtemperatur av 470--475°
i 6 Babcock-Wilcox-pannor för kolpulver med
Columet-bännare. Eldyta 900 m<sup>2</sup>, ekonomiseryta
l 000 m<sup>2</sup>, överhettareyta 730 m<sup>2</sup> och
luftförvärmareyta 5 200 m<sup>2</sup>. Trenne turbogeneratorer för värdera
50 000 kW vid 3 000 v/m, levererade från resp.
Maschinenfabrik Oerlikon, Ahlstom och Brown
Boveri, arbeta enligt tandem-tre-trycksprincipen. (The
Steam Engineer, h. 8, s. 336.) Den till Västerås
kraftverk levererade Stalturbogeneratorn har uppvisat
över 90 % termodynamisk verkningsgrad, vilket kan
betecknas såsom världsrekord för ångmotorer av alla
slag. (Verkstäderna, h. 6., s. 125.)

I vattenkraftstationen Ariel i Lewisfloden har
installerats en jättekran för 350 ton last, 20,5 m
spännvidd och 24,5 m lyfthöj d. Kroken är av stålgjutgods
i ett stycke och väger 10 ton samt har tillsammans
med lyftblocket för 32 linparter en höjd av 3 m.
Hisshastigheten är 0,9 m per minut. (Power, h. 18,
s. 648.) Estep, Seattle, bygger en tvåtakts
dieselmotor med direkt bränsleinsprutning och mot
varandra gående kolvar i tre cylindrar för 75 hk vid
400 v/m. Cylinderdiametern är 150 mm och den
kombinerade slaglängden 355 mm, varav 150 mm på den
övre och 205 mm på den undre kolven. Kompressionstryck
28 at och bränsleförbrukning 181 g/ahkh.
(Motorship (Am.), h. 5, s. 195.) Oljemotorn, typ
Wiseman, har genom förbättrad turbulens i
cylindern, åstadkommen genom ett särskilt block i
kolvens övre ända, ökat effekten från 44 till 50 ahk
vid 1 350 v/m. Bränsleförbrukningen uppgår till
0,208 1/hkh. (Gas and Oil Power, h. 6, s. 135).

Schneidler har konstruerat en aeroplanvinge med
reglerbar vingyta sålunda att arean under flykten
kan reduceras intill 80 % av den ursprungliga
under samtidig ändring av profilen. Den bakre delen
av vingen kan inskjutas i den främre genom en
manöveranordning från förareplatsen. (Flight, h. 20,
s. 417). Makkonine åstadkommer en motsvarande
minskning av vingytan genom att skjuta in den
yttre delen av vingen i den inre ungefär som i en
kikare. Vid största vingbredd, 21 m, är vingytan
33 m2 och vid minsta vingbredd, 13 m, är den 19 m<sup>2</sup>.
(Flight, h. 20, s. 417.) Hjälplandningsplatsér kunna
utrustas med flodljus, som tändes av föraren på
flygplanet medelst ljudvågor. Flygplanet är utrustat
med en siren av viss tonhöjd och ljudet uppfångas
på flygplatsen av hörlurar ungefär som på en
lyssnareapparat samt överföres till en mikrofon med
relä för inkoppling av flodljuset. (Flygning, h. 5, s. 99.)

Pansarkryssaren Deutschlands 8 st. 9-cylindriga
dubbeltverkande tvåtaktsmotorer typ MAN för
7 100 hk vid 450 v/m ha svetsade stativ och en
vikt av blott 7,7 kg/ahk och äro försedda med
Vulcans hydrauliska växlar 450/250 v/m. Spolpumparna
drivas av dieselmotorer med kuggväxel upptill 3 000
v/m för de roterande blåsmaskinerna. Bränsleförbrukningen
är 153,5 g/hkh. (Marine Engineering,
h. 5, s. 204.) Stork-Hesselmanmotor har levererats
till ett norskt 15-knops lastfartyg för 6 700 ahk vid
115 v/m, utförd såsom 7-cylindrig dubbeltverkande
tvåtaktmotor. Mekanisk verkningsgrad 86 % inkl.
spolpump. Genom användning av en förbättrad
Hesselman-bränsleventil har en bränsleförbrukning
av 160 g/ahkh garanterats. Medeltrycket i
cylindrarna är 4,45 at. (The Motor Ship, h. 148, s. 80.)
För styckegodstrafik mellan New Orleans och
Havana har byggts ett 7 680 ton fartyg för
ombordtagande med speciell krananordning av 95 st.
godsvagnar. Lossning och lastning sker på 10 h och
tidsbesparingen är 84 % gentemot vanligt fartyg för
styckegods. Flera nya och snabbare fartyg äro
under byggnad. (Pacific Marine Review, h. 5 s. 189.)

Ett nytt elektriskt bromssystem för spårvägar har
lanserats av Brown Boveri, där av fyra motorer en
får arbeta som magnetiseringsmaskin för de tre
andra, varvid dess fält kopplas till belysningsbatteriet
och de tre arbeta på bromsmotstånd. Systemet
blir härigenom oberoende av kontaktledningen

och den mekaniska genomgående bromsen. Hjulen
kunna ej låsa sig, enär momentet blir 0 då hjulet
börjar slira. (Brown Boveri Mitteilungen, h. 4,
s. 129.) Frankfurt använder ett nytt kopplingssätt
för strömåtervinning vid bromsning av spårvagnar,
varvid man installerat en liten motorgenerator, vars
motor är en tvåpolig compoundmotor med
motorankaret ständigt inkopplat i serie med ett 3 ohms
motstånd. Generatorn är en fyrpolig shuntgenerator,
som anslutes till huvudmotorernas seriekopplade
fält, varigenom bromsverkan ernås. (Verkehrstechnik,
h. 7, s. 319.) Christoph & Unmack ha för Berlin,
Dresden och Frankfurt utfört en tredelad länkspårvagn
av 16,5 m längd för 105 passagerare, bestående
av en tvåaxlig del i mitten med kortkopplade
enaxliga delar länkade till mittelleden, varigenom
kurvor av 10,75 m radie kunna tagas. De kunna köras
endast i en riktning. Vagnskorgen är bågsvetsad.
Automatisk start i 18 steg med en acceleration av
0.72 m/s<sup>2</sup>. (Verkehrstechnik, h. 15, s. 279): Till New
Yorks högbana ha levererats 300 st. nya vagnar för
vardera 280 passagerare (60 sittplatser) och med en
vikt av 38,2 ton eller 137 kg per passagerare. De
drivas av två motorer om vardera 190 hk, vilka
arbeta med fältförsvagning och automatiskt inställd
acceleration. Vagnarna kosta ca 3 kr. per kg.
(Elektrotechnische Zeitschrift, h. 18, s. 433.)

Fördelen med ångdrivna bussar äro billigt bränsle,
litet slitage på grund av ångmotorns låga varvtal
(1/3 av en bilmotors), snabb start (35 km/h nås på
8 sek. med fullsatt buss), längre livslängd och
frånvaron av obehagliga avloppsgaser. I Dellings
ångomnibuss användes en liggande svetsad
rörångpanna med bunsenliknande brännare av nickelin och
686 eldrör av koppar. Ångtryck 45 à 50 at.
Ångmotorn har tre dubbeltverkande cylindrar för 10 à 11
ät vid 285--290°. Total vikten är 9 ton. (Automobiltechnische
Zeitschrift, h. 9, s. 221.) N A G-Büssing
utför en sexcylindrig kompressorlös bildieselmotor
med förkammare enligt Körtings patent för en effekt
av 105 à 110 hk vid 1 300 à 1 400 v/m.
Kompressionsförhållande 17,5:1. Förbränningstrycket är i
cylindern 45 at och i förkammaren 55 at.
Bränsleförbrukning 197 g/ahkh. (The Automobile Engineer,
h. 6, s. 259.) Bildieselmotorn Lanova är utvecklad
ur Aerotypen med förkammare för att få erforderlig
turbulens. Bränslet sprides genom hela det
hjärtformade förbränningsområdet vid förkammaren och två
mot varandra gående virvlar av luft och bränsle
bildas. Luftöverskottet kan hållas nere i 1,1.
Bränsleförbrukning under 200 g/ahkh. (The Automobile
Engineer, h. 6, s. 277.)

I Waukegan ångkraftstation för Chicago med
omnejd har senast installerade turboaggregrat en effekt
av 110 000 kW och en generatorspänning = 18 kV
som kopplas direkt till en transformator med 132 kV
sekundär spärrning, vars ställverk, även på
högspänningssidan, är utfört kapslat, vilket torde vara första
gången för så hög spänning. Samlingsskenorna
utgöras av oljefyllda pappersisolerade kablar, som
uppbäras av järnställningar. (Electrical Engineering,
h. 6, s. 391.) Vattenkraftverket Dnjeprostroj skall vid
full utbyggnad bestå av 9 st. aggregat om vardera
84 000 hk samt en ångreserv om 200 000 hk. Kraften
skall användas för metallurgiska ändamål och man
planerar en årlig produktion av 80 000 ton manganjärn,
20 000 ton kiseljärn, 4 000 ton kromjärn, 1 600 ton
wolframjärn, 1 250 000 ton stål, 20 000 ton
aluminium samt 1 300 000 à 1 850 000 ton koks och
briketter. (Electrical World, s 595.) För Sydafrika har
hos Parson beställts en 20 000 kW turbogenerator
för 33 000 kV i enlighet med de erfarenheter, som
tidigare gjorts i Brimsdown, där ett 25 000 kW
aggregat för samma spänning varit i drift med gott
resultat i fyra år. Brown Boveri har ett liknande
aggregat i arbete för Belgien. (Times Trade &
Engineering Supplement, h. 725, s. 236.) Efter
övergång från likström till 25 p växelström vid
Westinghouse's verkstäder ha svårigheter uppstått vid drift
av maskiner för lindning av arikarhärvor. Man
använder därför numera för drift av dessa maskiner
shuntlindade likströmsmotorer för 1 hk, anslutna
över fyra glödkatodlikriktare till växelströmsnätet.
Två sådana för vardera 1 A användas för
fältlind-ningen och två st. à 6 A för ankarlindningen, de
senare med anodgaller, varigenom förlustlös
hastighetsreglering från 0 till max. ernås. (Electrical
World, s. 919). I en släpringad 500 hk trefasmotors
rotorkrets inkopplades i ena fasen en 1 500 A 6 V
likströmsgenerator med två kommutatorer och
separat matning, förut använd för galvanisering och
köpt i andra hand. I 1 100 kW matarledningen steg
effektfaktorn därvid från 0,65 till 0.75. (Power, h. 19,
s. 687). Westinghouse's oxymetallikriktare består av
på ena sidan oxiderade kopparskivor, uppträdda på
en bakelitbeklädd skruvbult. Mot den oxiderade
sidan lägges en blyskiva för att förbättra kontakten
mot oxidskiktet, varpå följer en metallskiva av större
diameter än den föregående för avledande av
värmet (radiatorskiva). Vid större trefasbelastning
uppgår verkningsgraden till 90 %. (Schweizerische
Bauzeitung, s. 333.) En provanläggning för
strömbrytare har av Brown Boveri utförts med en generator,
motsvarande en normaleffekt av 80 000 kVA och för
kortslutseffekter upp till 500 MVA, driven av en
2 200 kW motor. Fundamentet av armerad betong
väger 800 ton för upptagande av kortslutningsstötarna.
Kinematografisk upptagning av brytningen
kan ske med 1 500 bilder i sekunden. (Brown Boveri
Mitteilungen, h. 4, s. 115.) Fransmannen Boissier har
konstruerat en ackumulator, där anoden utgöres av
en kolstav omgiven av kolpulver samt katoden av
en zinkcylinder samt elektrolyten består av
zinkjodid. Elektroderna äro åtskilda av en diafragma.
Vid laddning utfaller zink på katoden och vid anoden
frigöres jod, som dels går i lösning som ett sammansatt
jodsalt, dels absorberas av kolstaven, som vid
urladdningen återger jod i lösningen. (Le Génie Civil.)
Ingenjör Dahl vid Stockholms elektricitetsverk har
infört kontroll av isolationstillståndet hos likströmskablar
medelst en gasfylld glimljuslampa, som på
grund av olikheten mellan tänd- och släckspänningen
i kopplingar med kapacitet och motstånd ge
blinkande ljus med en frekvens, som beror av dessa
värden. Då ljuset blir fast, är isolationsmotståndet för
lågt. Mättråden i pluskabeln anslutes över glimlampan
till minuskabeln och vice versa. (Era, h. 5, s. 85.)
Sex åskslag ha i Schweiz undersökts med tvenne
katodoscillografer på en 132 kV enfaslinje. Före
själva spänningsstöten förekomma under 26 µs
mindre spänningsvariationer. Därefter kommer
under 4 µs spänningsstöten med ca 100 kV max/µs.

Det maximala jordmotståndet för stolpar bör vara
3,5 ohm vid 50 kV driftspänning och 6 ohm vid 132
kV. (Bulletin Schweizerischer Elektrotechnischer
Verein, h. 12, s. 289.) En galvanisering av
ledningstråd med endast 2-värdiga joner ger ett tätt
och vidhäftande skikt med överallt likformig
tjocklek, varför en sådan behandling är ägnad att åter
bringa trådgalvaniseringen i användning. Ett
tennskikt av 0,1 à 0,15 mm är fullt tillräckligt.
(Elektrotechnische Zeitschrift, s. 579.) Genom att
använda extra högt vakuum (0,1 mm Hg) i
impregneringsbehållarna för kablar, kunna de dielektriska
förlusterna hållas konstanta upp tills joniseringspunkten
uppnås, då de hastigt stiga. Vid en vanlig
10 kV kabel börjar joniseringen redan vid 13 kV,
under det att i en kabel impregnerad i högt vakuum
joniseringen först börjar vid 20 kV. (Elektrotechnik
und Maschineribau, s. 278.) Den tidigare
omnämnda oljefyllda kabeln för staden Zürich blev
ca 33 % lättare än motsvarande massakabel.
Blymantelns täthet provades med ett oljetryck av 10 at
under 24 h. Vid förbindningen av kablarna kyldes
skarvarna med flytande luft för att ej oljan skulle
rinna ur, varefter en blymuff pålöddes
kabelmanteln. Kabeln är försedd med oljeexpansionskärl,
vilka hållas under tryck med heliumgas, som
ej löser sig i olja. (Bulletin Schweizerischer
Elektrotechnischer Verein, s. 197.) Ampermetern typ
Pestarini användes för likström vid stora
strömstyrkor och består av en magnetisk strömkrets
kring ledaren, försedd med en lindning och ett
luftgap, i vilket ett ankare roterar. Genom att släppa
ström på lindningen kompenseras fältet kring
ledaren, vilket kan kontrolleras med ankaret, som då
ej ger spänning. Strömstyrkan i kompensationslindningen
blir ett korrekt mått på strömmen i
ledaren. (Elektroteknikeren, h. 9, s. 172.)
Kvartskristaller, utsatta för tryck vinkelrätt mot deras
elektriska axel, avgiva en elektricitetsmängd
proportionell mot trycket och användas såsom
piezo-elektriska tryckmätare. Med förstamare och
oscillografkamera kunna tryckvariationer upp till 1 000 at
på tidsenheter mindre än 0,0001 sek. upptagas.
(Journal of the Franklin Institute, h. 5, s. 503.) I
Fredriksberg utanför Köpenhamn började man 1921
att övergå från gas till elektrisk gatubelysning och
använde då 23 man för tandning och släckning mot
4 nu, då kopplingsur för en lampgrupp användes
jämte reläer för successive inkoppling av ett flertal
andra grupper. Årskostnaden för gaslampor var
kr. 1:66 per normalljus och är för de elektriska
lamporna 0:34 kr. per normalljus. (Elektroteknikeren,
h. 10, s. 192.)

Siemens har lanserat ett nytt kylskåp enligt
absorptionsprincipen, dvs. utan rörliga delar. Som
kylmedel användes ammoniak, men i stället för vatten
begagnas en fast kropp, klorkalcium. Kylskåpet
arbetar intermittent med en kokperiod om 4 h, då
ammoniak utdrives ur klorkalken samt en
kylperiod om 20 h, då ammoniaken avdunstar och
kyler. Kylmediet är luft, och billig nattkraft kan
användas. (Siemens Zeitschrift, s. 125.) Seehaus'
elektriska spis är ackumulerande och försedd med
tre kokplattor, bakugn och vattenvärmare för 7
liter. Värmet fås med tryckluft från ett värmemagasin
av gjutjärn med ventilator, driven av en
70 W enfasmotor. Fördelarna anses bl. a. vara:
lägre anslutningseffekt, kontinuerlig reglering av
värmetillförseln, eliminering av vattenvärmaren och
jämnare uppvärmning av kokplattorna. (Bulletin
Sc' weizerischer Elektrotechnischer Verein, h. 12,
s. 317.)

Telefunken har försöksvis utfört en sändare för
15 kW och 43 . 10<sup>6</sup> p/s. Den användes ej blott som
radio utan även för television, som erfordrar extra
högt periodtal, ty modulationsfrekvensen ligger här
vid 300 000 p/s mot 10 000 p/s för vanlig radio.
Sändaren har 7 steg och är försedd med
kristallreglering. Sista steget drives med 6 000 V
likström, och sändaren är inrättad för ett
våglängdområde 6--10 m. (Forschungen und Fortschritte,
h. 17, s. 224.) Det har visat sig svårt att
åstadkomma ett tillfredsställande mekaniskt
arbetarskydd vid stansar. Med tillhjälp av en fotocell
jämte spegelanordning och förstärkarelampa kan
stansen stoppas ögonblickligen, då något föremål,
exempelvis ett finger eller dylikt, kommer i
ljusstrålarnas väg. (American Machinist, h. 14, s. 456.)

Nash-karosserierna tillverkas med användning av
fem olika slags svetsning, nämligen: gassvetsning,
brännsvetsning, punktsvetsning, sömsvetsning och
(ljus)-bågsvetsning. Brännsvetsning användes
endast då de ytor, som skola sammanbindas, ligga i
samma plan. Strömstyrkor upp till 28 500 A
användas därvid. I hörn av små sektioner föredrager
man gassvetsning, enär enklaste form på jiggar då
kan användas. (American Machinist, h. 17, s. 545.)
Hörnsvetsar vid plattjärn på plåt utsättas
huvudsakligen för sKjuvspänningar, vilka icke äro
konstanta längs svetsen utan tilltaga mot ändarna med
140--220 %. Vid cylindrisk plåt blir förhållandet
blott 120--72 %. De bero av förskjutningar mellan
plåten och plattjärnet. (Schweizerische Bauzeitung,
h. 20/21, s. 257/263.) I en nitad konstruktion är
nitförbandet den svagaste delen, men i en svetsad
konstruktion kan förbandet vara lika starkt som
utgångsmaterialet. För att förhindra otillåtna
påkänningar böra såväl arbetsstyckena som svetsen ha
tänjbarhet. Sådana påkänningar kunna uppstå dels
genom krympning, dels genom yttre påkänningar.
Ju större tänjbarhet desto större säkerhet.
(Journal American Welding Society h. 5, s. 5.)
Fransmannen Roux' förfarande att prova svetsar med
elektromagnet och filspån har tillämpats av de
tyska ångpanneföreningarna med användning av en
30 kg magnet med 16 000 ampervarv och rörliga
polskor. Reglerbarheten hos polytorna måste vara
stor för att möjliggöra en likformig mättning.
(Zeitschrift des Bayrischen Revisionsvereines, h. 11, s.
125.) Vid ångledningar för tryck över 30 at och
temperaturer upp till 400 à 525° räcka ej längre
vanliga packade flänsskarvar, utan man måste
tillgripa svetsning. Vid ångkraftverket i Burlington,
New Jersey, har man svetsat alla ångledningar för
50 at och 460° utom vid anslutningar till ventiler,
turbiner och pannor. Vid mindre diameter skruvas
rören ihop, tätas och svetsas. I verkstaden
bagsvetsades så stora längder som möjligt, vilka
sedermera glödgades i sin helhet. Svetsning på platsen
verkställdes med gas och med lokal glödgning.
(Journal American Welding Society, h. 5, s. 10.)
Genom att efter fullbordad svets medelst

högersvetsning ytterligare påsvetsa V-fogens rot erhålles
en lämplig svets för ångpannor och behållare.
Därvid bliva svetsen och plåtkanten samtidigt
utglödgade, och man uppnår bättre töjning. Svetsningen
utföres med en brännarvinkel av 60 à 70° och
rotsvetsningen med 80 à 90° vinkel. (Die Wärme,
h. 22, s. 365.) I. Gr. Farbenindustrie för i
marknaden en lämplig svetstråd, typ AZ 1 jämte speciellt
hygroskopiskt flussmedel för svetsning av
elektrongjutgods. Med omsorgsfull glödgning kan man få
samma eller större hållfasthet i svetsen som resp.
än i arbetsstycket. (Autogene Metallbearbeitung,
h. 9, s. 135.) Ett svetslikriktareaggregat har
konstruerats, som består av tre glaslikriktare med två
anoder och en glödkatod, anslutna till var sin fas.
Anoderna äro anslutna till var sin av
sekundärströmkretsens sex faser hos transformatorn.
Primärkretsen är trefasig och kaskadkopplad med en
reglerbar dämpspole mellan 25 och 180 A i tjugo
steg. Hela anläggningen väger 250 kg och
monteras i en låda på hjul. (Der Ingenieur, h. 24,
s. E 59.) Med arcatomsvetsning lagar man verktyg
av legerat stål vid Cegielskis lokomotivfabrik i
Posen. Verktygsstålet håller C = 0,7 %, S = 0,24 %,
Gr = 5 %, Mn = 0,2 % och W = 22 %.
Verktygen utglödgas fore svetsningen och förvärmas
därefter till 800 à 900°. Elektroder av samma
material användas, och man glödgar ånyo efter
verkställd svetsning. (AEG-Mitteilungen, h. 5, s. 184.)
<tab><tab><tab><tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Nya fackavdelningar vid tekniska högskolan.</b> Vid
höstterminens början öppnar tekniska högskolan två
nya fackavdelningar, en för lantmäteri och en för
teknisk fysik. Lantmäteriundervisningens överflyttande
till tekniska högskolan har som bekant försiggått efter
vissa stridigheter mellan de intresserade parterna
inbördes samt mellan regering och riksdag, varom
meddelanden i Teknisk tidskrifts spalter angående frågans
behandling tidigare burit vittne. Den för den tekniska
undervisningen säkerligen mycket mera betydande
frågan om upprättande av en särskild fackavdelning för
teknisk fysik har däremot beretts i största tysthet, och
för flertalet av våra läsare torde därför innehållet i den
kungörelse "om ändrad lydelse i vissa delar av
stadgarna den 8 april 1921 för tekniska högskolan, given
Båstad den 28 juli 1932" komma som en överraskning.

Inrättandet av en särskild fackavdelning för teknisk
fysik är ett vid tekniska högskolan länge närt
önskemål, vilket av professor Borelius framförts bl. a. i
Teknisk tidskrift (1925, s. 231, 1927, s. 332). Hösten 1929
tillsatte tekniska högskolans lärarkollegium för frågans
utredning en kommitté, bestående av professorerna
Malmquist, Pleijel, Heuman, Borelius, Collenberg,
Liljeström och Enskog. Kommittéutlåtandet avgavs i april
1932 och lades efter mindre justeringar till grund för
kollegiets beslut.

Kommittén har försökt bilda sig en uppfattning av
denna frågas läge i andra länder. I de stora
industriländerna äro numera ett betydande antal personer med
huvudsakligen fysikalisk utbildning anställda i
industriens tjänst, icke blott vid sådana företag, som
tillverka fysikaliska instrument eller apparater för
allmänna, vetenskapliga eller tekniska behov, utan även i
mycket stor utsträckning å de maskintekniska,
elektrotekniska och kemiska industriernas försökslaboratorier
för behandling av en mängd problem av övervägande
fysikalisk natur. För att möta behovet av för teknisk
anställning lämpade fysiker har man i många av de
länder, där man i likhet med förhållandet i Sverige har den
högre tekniska undervisningen skild från universiteten,
vid de tekniska högskolorna inrättat särskilda
fackavdelningar för teknisk fysik.

Kommittén har till 26 personer i ledande ställning
inom Sveriges tekniska försöksverksamhet utsänt en
förfrågan, avseende att utröna det intresse som från
industriens sida förelåge för bildande av en dylik
fackavdelning vid tekniska högskolan. Förslaget tillstyrktes
i tolv fall och avstyrktes av två. Kommittén ansåg sig
genom de gjorda uttalandena ha fått ett stöd för uppfattningen,
att ett behov av särskild utbildning för
tekniska fysiker föreligger inom landet.

Vid utformandet av läroplanerna för den nya
fackavdelningen har kommittén funnit, att de nuvarande
lärokurserna i många ämnen utan vidare kunna
användas. Inom ämnena fysik, matematik, mekanik och
matematisk fysik måste dock nya kurser anordnas. Detta
kan ske utan anspråk på nya lärarbefattningar i annan
form än något ökad assistenthjälp genom att man
använder den redan nu förefintliga obligatoriska eller
frivilliga undervisningen, delvis, med vederbörande lärares
samtycke, något utvidgad. Påbygggnadskurserna kunna
erhålla tillräcklig omfattning på sådant sätt, att
föreläsningarna i vissa ämnen sträcka sig över två år, utan
att i det ena årets kurs föresättes kännedom om det
andra årets. Varje föreläsningkurs skulle sålunda
bevistas av två årskurser studerande.

De nämnda påbyggnadskurserna omfatta följande
ämnen: analytiska funktioner, speciella funktioner och
lineära differentialekvationer (professorn i matematik);
fördjupad kurs i teorien för vektor- och tensorfält med
tillämpningar på problem inom hydrodynamiken,
elasticitetsteorien och de elektromagnetiska fenomenen,
sannolikhetskalkyl och matematisk statistik (professorn
i beskrivande geometri); analytisk och statistisk
mekanik (professorn i matematik och mekanik);
hydromekanik (specialläraren i hydromekanik); aerodynamik
(professorn i flygteknik); spektroskopi och atombyggnad,
elektronemission och elektricitet i gaser, röntgenteknik
och fasta kroppars atomstruktur, kroppars termiska,
elektriska och magnetiska egenskaper samt en större
laborationskurs i fysik (professorn i fysik).

Lärokursen fördelas liksom vid övriga
fackavdelningar på fyra år. För examen fordras 6 månaders
praktik, varav minst 3 månader på finmekanisk eller
liknande verkstad. Till examensarbetet, som för en
teknisk fysiker torde böra vara särskilt omfattande och
bl. a. giva tillfälle att förvärva god kännedom om den
fysikaliska handboks- och tidskriftslitteraturen, är
relativt riklig tid anslagen under de två sista terminerna.
Antalet studerande inom fackavdelningen begränsas
åtminstone till en början till 4 studerande per årskurs.
Avgångsexamen inom den nya fackavdelningen kommer
att benämnas civilingenjörsexamen.

<b>Energiproduktionen i  Sverige andra kvartalet 1932.</b>
Svenska elektricitetsverksföreningen meddelar följande
angående energistatistiken andra kvartalet 1932:
Siffrorna för energiproduktionen visa en häftig
tillbakagång, särskilt för maj och juni. 12-månadersvärdet
(reducerat till hela landet) sjönk från 5,19 milliarder
kWh pr 1 april till ca 5,09 pr 1 juli, och man är
därmed tillbaka till samma värde som våren 1930,

Samtliga kraftdistrikt ha minskat sin
produktion. Junivärdet, som visserligen
på grund av semestrar och minskad
intensitet inom industrierna alltid brukar
vara betydligt lägre än 1/12 av
årsproduktionen (år 1931 var produktionen
under juni endast 86 % av denna
tolftedel), var i år exceptionellt låg. För
sydsvenska distriktet utgjorde den 74 %,
för centrala Sverige 79 %, för
Bergslagen 77 % och för Norrland blott 50 %.
Även under april var energiproduktionen
katastrofalt reducerad i Norrland,
beroende på de omfattande
arbetsnedläggelserna och driftinskränkningarna i
övrigt, särskilt inom trävaru- och cellulosaindustrierna.

Minskningen framträder även i fråga
om elektricitetsverkens
energiomsättning. Medan aprilvärdet både vid
självproducerande och återdistribuerande
B-verk låg över eller i nivå med
motsvarande värde 1931, falla maj- och
juni-värdena betydligt under. Även här
spelar trä- och cellulosaindustrien stor roll, i det att
omsättningen vid Umeå och Skellefteå elektricitetsverk starkt
påverkats  av  driftinskränkningar  vid  därifrån matade
stora industrier.

Den allmänna distributionen från samhällenas
elektricitetsverk, alltså närmast motsvarande den stora
allmänhetens förbrukning, visar däremot ännu för juni
någon ökning mot i fjol. Den stadiga ökning som
förefunnits hotar dock nu att helt stagnera och detta
trots de prisnedsättningar, som nästan alla
elektricitetsverk vidtagit under senare år.

<b>Elektromobilen återkommer.</b> När ackumulatorindustrien
började utvecklas i slutet av 1800-talet fäste man
vissa förhoppningar på ackumulatorernas användbarhet
som kraftkälla å automobiler. Dessa förhoppningar
kommo, om man frånser sporadiska försök omkring
sekelskiftet, på intet sätt att infrias, till stor del
beroende på ackumulatorernas större eller mindre
ömtålighet för skakningar i förening med gatubeläggningens
dåliga beskaffenhet. Elektromobilen kunde redan av
dessa anledningar ej bliva någon farlig konkurrent till
den bensinmotordrivna bilen. Däremot utvecklades
senare de ackumulatordrivna truckarna till ett uppskattat
transportmedel i intern trafik, inom industri- och
kommunikationsanläggningar, där de bensindrivna fordonen
ej kunna göra sig gällande. Driftsförhållandena i dessa

<img 1>
Fig. 1. Svensk personelektromobil av år 1900.
</img>

<img 1>
Fig. 2. Modern tysk elektromobil för varutransport.
</img>

anläggningar äro ju särdeles gynnsamma för
ackumulatordrivna fordon; bl. a. erbjuda fabriksområden,
bangårdar och hamnar jämna körbanor, varjämte
laddnings- och tjänstgöringstiderna för truckarna kunna anpassas
på ett för driften i dess helhet ändamålsenligt sätt.

Under tiden hade emellertid stora framsteg gjorts i
fråga om gatubeläggningen, och redan ett fåtal år efter
det truckarna börjat vinna insteg som transportmedel i
intern tjänst, kommo de i tämligen oförändrad form till
synes även i storstädernas gatutrafik.

En tysk trafikförordning, utfärdad i mars 1928,
föreskrev obligatoriskt bruk av Pneumatiska ringar å
samtliga för gatutrafik avsedda fordon, vilkas tjänstevikt
underskred 3 ton. Förordningen, som mottogs med
livliga protester av de närmast berörda parterna, gav
emellertid impulsen till utvecklingen av ackumulatordrivna
fordon, speciellt anpassade efter gatutrafikens
fordringar, m. a. o. elektromobiler.

De för ifrågavarande hjultryck nödvändiga
dimensionerna å ringarna medförde införandet av stora
automobilhjul, varigenom hela vagnskonstruktionen kom att
radikalt förändras. Det mindre körmotståndet för
hjulen ökade fordonens aktionsradie, och den förbättrade
fjädringen tillät större körhastigheter. En modern
elektromobil skiljer sig därför till det yttre icke
nämnvärt från en bensindriven bil, vilket torde framgå av
våra bilder av ett par tyska typer, utställda vid årets
Leipzigmässa.

Hastigheten hos dessa vagnar uppgår till 30 km/tim,
vilken hastighet sällan torde behöva överskridas i
storstadstrafik. Aktionsradien utgör 70 à 80 km pr dygn,

<img 1>
Fig. 3. Modern tysk elektromobil med lastflak.
</img>

ävenså i de flesta fall tillräckligt vid varudistribution
inom ett stadssamhälle. Om också hastighet och
aktionsradie i vissa fall torde innebära en begränsning
i elektromobilernas användningsmöjligheter, bjuda dessa
fordon på bestämda fördelar gentemot bensinbilarna:
de äro lättskötta och gå ljudlöst samt fördärva ej luften
på gatorna.

I den mån landsvägarna förbättras, kommer elektromobilen
till användning även i landsvägstrafiken. Denna
användning är dock åtminstone tillsvidare begränsad
till lastvagnarna. Den jämförelsevis ringa
maximihastigheten och aktionsradien gör den ackumulatordrivna
personbilen mindre ägnad till trafik utanför en stads gränser.

<b>Instruktionskurserna för bergsprängare.</b> Det
alltjämt stegrade antalet olyckor vid sprängningsarbeten,
framförallt vid de många vägbyggnadsarbeten, som
nu bedrivas landet runt, har väckt allvarliga
bekymmer hos de myndigheter, som närmast hava att
vaka över ett effektivt arbetarskydds genomförande.
Men även riksförsäkringsanstalten har under senare
år haft känningar av de många sprängningsolyckorna.
Det har stått klart, att sprängningsolyckorna icke äro
att tillskriva några särskilt stora risker hos de här i
landet använda sprängämnena och tändmedlen som
sådana, då dessa måste anses vara av mycket hög
kvalitet även beträffande säkerheten vid
användningen. Däremot har det länge varit uppenbart, att
sprängämnena användas och sprängningsarbetet
utföres med en mången gång upprörande vårdslöshet.
För att råda bot på detta missförhållande har
socialstyrelsen utfärdat "råd och anvisningar vid utförande
av sprängningsarbeten", men det har visat sig svårt
att bringa dessa till allmännare kännedom och ej
minst att hos bergsprängarna inpränta vikten av att
anvisningarna följas.

Det mest effektiva sättet att nedbringa antalet
olycksfall på detta område skulle otvivelaktigt vara att
av varje bergsprängare fordra en viss kompetens,
helst förvärvad vid någon av ett statligt organ
anordnad utbildningskurs, i enlighet med vad som är
fallet på flera ställen i utlandet. En sådan utbildning
skulle dock medföra vidlyftiga anordningar och stora
kostnader och torde därför ej kunna genomföras under
nuvarande förhållanden. För att emellertid i
görligaste mån söka råda bot för dessa missförhållanden
har statens sprängämnesinspektör, civilingenjör
Gottfrid von Feilitzen, tagit initiativ till de i sommar av
Nitroglycerinaktiebolaget anordnade instruktionskurser
för bergsprängare vid sin fabrik i Gyttorp, om vilka
Teknisk tidskrift tidigare lämnat meddelanden. Två
sådana kurser, vardera omfattande 3 dagar, hava
hållits, och dessa voro besökta av sammanlagt 120
bergsprängare från olika delar av landet. Särskilt har
statens arbetslöshetskommission visat stort intresse
och sänt ej mindre än 60 av sina bergsprängare som
deltagare. Vid dessa kurser meddelades kännedom om
sprängämnenas och tändmedlens egenskaper och användning.

Följande föredrag höllos: "Sprängämnenas, tändmedlens
och tändningsmetodernas tekniska utveckling",
"Gällande författningar angående sprängämnen", "De
moderna sprängämnenas viktigaste egenskaper och
användning", "Tändmedlen, deras egenskaper och
användning", "Olika slag av sprängningsarbeten, skottens
ansättning och laddningarnas storlek, sprängämnesåtgång
m. m.", "Sprängningsarbetets utförande,
särskilt med hänsyn till förebyggande av olycksfall" samt
"Efterlevnaden av socialstyrelsens föreskrifter".
Dessutom demonstrerades sprängämnenas och tändmedlens
egenskaper och undersökning, underjordiskt
sprängningsarbete, sprängning i öppna skärningar med laddning
i vanliga borrhål och i gryta, sprängning av lösa
stenar med och utan borrning, jordsprängning,
stubbsprängning och undervattenssprängning.

Inspektor för kursen var statens sprängämnesinspektör,
civilingenjör Gottfrid von Feilitzen, och som
kursledare fungerade ingenjör R. Carlstedt.

Nitroglycerinaktiebolaget hade nedlagt ett
synnerligen förtjänstfullt arbete på att göra dessa
instruktionskurser så lärorika och givande som möjligt och
att söka bibringa deltagarna förståelsen för hur
nödvändigt det är att vid allt sprängningsarbete tillämpa
största möjliga försiktighet och omtanke.

Mången gammal bergsprängare kom nog till kursen
i den tron, att han ej kunde ha mycket att ytterligare
lära i sitt fack, men det visade sig snart, att intresset
hos samtliga deltagare var mycket stört och att
belåtenheten med vad man fått se och lära var allmän.
Man torde få betrakta dessa instruktionskurser som
ett steg i rätt riktning, och det är därför, med
hänsyn till möjligheterna att därigenom uppnå en
minskad olycksfallsfrekvens, i hög grad önskvärt, att
liknande kurser årligen återkomma, om möjligt i ökad
omfattning.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Mechanical Testing of Materials of Construction,</b>
av <sc>Batson</sc> and <sc>Hyde.</sc> 2:a uppl., Chapman & Hall, Ltd.,
London 1931, 14 X 22 cm, 465 sid., 259 fig., talrika
helsidesplanscher. Pris 21 sh.

I förläggarfirmans välkända tekniska D. U.
(Directly--Useful) serie har utgivits en ny upplaga av
förenämnda handledning i mekanisk provning. Den
första upplagan av denna bok torde vara en av de över
hela världen mest spridda böckerna på ifrågavarande
område, och man konstaterar med tillfredsställelse, att
författarna hava fått tillfälle utgiva en ny upplaga med
beaktande av förbättrade äldre såväl som nyare
provningsmetoder. Materialprovningstekniken är stadd i
en mycket stark utveckling, och man bemödar sig mer
och mer om att finna metoder, som skola så nära som
möjligt motsvara det praktiska livets fordringar. Man
eftersträvar att borteliminera subjektiv inverkan pä
provningsresultaten och att finna metoder, vars resultat
från fall till fall äro så jämförbara som möjligt. British
Engineering Standards Association har under de
senaste åren publicerat flera nya normalbestämmelser
och provningsmetoder, ävensom utgivit nya
förbättrade upplagor av äldre sådana, såsom beträffande
provning av trä, järn (bl. a. Brinell prov), betong m. m.
Utvecklingen har varit särskilt kraftig beträffande
provning av utmattning, hårdhet och materials
förhållande vid höga temperaturer, och kapitlen härom
hava betydligt utvidgats.

Både den kommersiella provningen, som avser att
bestämma, huruvida material överensstämma med
givna föreskrifter, och forskningsverksamheten, som
avser att utröna funna fel hos materialen i praktisk
drift eller att pröva tillverkningsmetoder eller
maskiner, hava i hög grad tillgodosetts i föreliggande
arbete. Boken behandlar teorierna för materialens
påkänningar och elasticitetsförhållanden, materialens
egenskaper, provningsmaskiner och provning av
sådana. Vidare behandlas de vanliga kommersiella
provningsmetoderna samt de mera speciella, t. e. för wire,
gjutjärn m. m. Inflytande av tid och temperatur på
materialens egenskaper, mätinstrument för bestämning
av olika konstanter, självregistrerande apparater,
materialens utmattning, korrosion, hårdhet och
avnötning m. m. äro exempel på olika kapitel i boken. I

kapitlet provning av trä ha medtagits flera nya
provningsmetoder. Den i Sverige av ingeniörsvetenskapsakademien
bekostade undersökningen av svenskt
furuvirkes hållfasthetsegenskaper (I. V. A., handl. 92)
omnämnes även. Slutligen följa kapitel om provning av
sten, järn och betong, vägmaterial samt kalk och
cement, Till vart och ett av bokens 24 kapitel är
fogad en referenslista.

Batson och Hyde ha lyckats ge en fullständig och
klar framställning av mekanisk provning och deras
förtjänstfulla bok är av stort värde för laboratorier och
ingenjörskontor inom de berörda områdena. <tab><i>Schlyter.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Chalmersska ingenjörsföreningens Stockholmsavdelning</b>
höll den 27 maj sitt vårsammanträde på restaurang
Stallmästaregården, efter ett på eftermiddagen företaget
studiebesök vid Spånga sändarestation, som demonstrerades
av civiling. V. Ohlson och telegrafass. T. Elmer. Förhandlingarna
vid sammanträdet leddes av ordföranden ing. Chr. Sylwan.

Ordföranden erinrade först om att en av föreningens
medlemmar ing. O. Alvring avlidit och lyste frid över
hans minne. Till medlemmar hade styrelsen kallat
ingenjörerna Sten Agrell, Gösta Brigge, Axel Bristulf,
Einar Karlsson, Arvid Laurin och Artur Lindforss samt
direktören Rudolf Domellöf. Styrelsens årsberättelse
samt revisionsberättelsen för år 1931 upplästes och
styrelsen beviljades full och tacksam ansvarsfrihet för
nämnda års förvaltning.

Ingenjör Bertil Traneus kåserade härefter över ämnet
"Sammanträdesteknik och tekniska sammanträden",
varvid han påpekade en hel del brister med avseende på
dispositionen av sammanträdesprogrammen. Beträffande
de vid tekniska möten ofta förekommande besöken vid
industriella verk och dyl. rekommenderade talaren en
väl genomtänkt planmässighet och en indelning i lagom
stora grupper med rationellt ordnad "tidtabell" för dessa.
Talaren visade också med drastiska exempel följden av
programförändringar och tidsförskjutningar i det på
förhand uppgjorda programmet.

Efter förhandlingarna följde gemensam supé och
samkväm, varvid bjöds på sång av ing. André Falk o.ch
en dubbelkvartett ur den gamla C. A. S., ing. G. Rosén
"raspade" under jubel och samvaron fortsatte under
gemytlig stämning till inpå småtimmarna av de till ett
70-tal uppgående deltagarna. <tab><tab><tab><tab><i>G. E.</i>

<b>Östergötlands tekniska förening</b>
i Linköping tillsammans med Norrköpings Polytekniska
förening företog lördagen den 28 maj 1932 en utflykt
med damer till Ljungsbro, där Svenska
chokladfabriks-aktiebolagets fabriksanläggning besågs.

Fabriksledningen hade välvilligt låtit driften vara i
gång trots det den ordinarie arbetstiden var slut för
dagen, samt ställt en del ciceroner till förfogande, som
förde besökarna gruppvis omkring i de olika avdelningarna.

Efter utfärden samlades de ca 150 deltagarna till
gemensam middag med dans i Trädgårdsföreningens
restaurant i Linköping. <tab><tab><tab><tab><tab><i>H. N.</i>

<b>Chalmersska ingenjörsföreningen</b>
höll ordinarie sammanträde å Lorensbergs restaurang
lördagen den 4 juni, därvid styrelse- och revisionsberättelse
godkändes och styrelsen beviljades ansvarsfrihet för
år 1931.

Med anledning av att föreningen i år fyller 25 år hade
hälsningstelegram inkommit från dotteravdelningarna i
Stockholm och Småland.

Efter sammanträdet intogs gemensam supé med
nachspiel, och dansen tråddes till inpå småtimmarna då och
då avbruten av intressanta cabaretnummer. <tab><tab><i>G. S--r.</i>

<b>Tekniska föreningen i Härnösand</b>
avhöll med anledning av dess 25-åriga tillvaro möte på
St. Petriordens restaurant den 15 juni under ordförandeskap
av trafikchefen, friherre G. S. Leijonhufvud. Mötet
bevistades av ett 50-tal medlemmar varjämte infunnit
sig ett antal inbjudna gäster, varibland särskilt må
nämnas en av föreningens stiftare rektor Fr. Kamfemdahl
samt trenne medlemmar av Tekniska föreningens
i Sundsvall styrelse.

Sedan protokolljustering och inval av sex nya
medlemmar företagits höll friherre Leijonhufvud ett
minnesanförande samt hemställde å styrelsens vägnar, att
föreningen måtte kalla sin förste ordförande,
yrkesinspektör G. Forsberg i Göteborg till hedersledamot, vilket
förslag av föreningen enhälligt bifölls.

Härpå överlämnades ordet till disponent Tage
Hedborg, Lugnvik, som höll ett med stort bifall mottaget
föredrag om trävaruindustriens utveckling, särskilt i
Härnösands distrikt under det senaste kvartsseklet.
Talaren lämnade först en historik över träets betydelse
för Sveriges näringsliv från äldsta tider intill nuvarande
dag och belyste utvecklingen med grafiska tabeller och
kurvor. Han lämnade vidare en kort resumé över de
olika arterna av träförädling och berörde den ofantligt
snabba och genomgripande tekniska utvecklingen på
detta område samt lämnade slutligen uppgifter rörande
trävaruindustriens och dess binäringars organisation och
därmed sammanhängande frågor.

Sedan föredragshållaren avtackats vidtog ett
angenämt samkväm, därvid tal höllos för föreningen, dess
stiftare, de inbjudna gästerna, nyvalda medlemmar etc.
Från Sundsvalls tekniska förening överlämnades en
textad och inbunden adress och från de inbjudna
gästerna liksom från medlemmar, som av en eller annan
anledning icke kunnat infinna sig upplästes telegrafiska
och skriftliga lyckönskningar i mängd. <tab><tab><i>H. B--n.</i>

<b>Kalmar teknologklubbs</b>
sista sammanträde för arbetsåret ägde rum den 21 juni.
Efter att ha besett pågående cementbetongbeläggningar
på norra infartsvägen, vilka demonstrerades av
stadsingenjör E. Schiöler, samlades medlemmarna på
stadshotellet till avskedssupé för klubbens stiftare och
hittillsvarande ordförande, majoren Lars Viktor Ståhle, som
med avgången från sin befattning som chef för Kalmar
nya järnvägsaktiebolag kommer att avflytta från staden.
Som en erkänsla för major Ståhles initiativ till
klubbens bildande och mångåriga ledareskap för densamma
kallade klubben honom till sin förste hedersledamot och
överlämnade i samband därmed som minne från
klubben en silverplakett. <tab><tab><tab><tab><tab><i>G. K--n.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Extra allmänt sammanträde</b> hålles den 7 september,
varvid de nyrestaurerade lokalerna få sin något försenade
invigning. Professor <sp>Carl Begsten</sp> har lovat tala om
de idéer och realiteter som skapat föreningens nu
obestridligt prydliga och trevliga hem. Därefter håller
arbetschefen kapten <sp>Carl Thulin</sp> föredrag om
<i>"Arbetena med regleringen av slussområdet i Stockholm",</i>
varpå följer <i>kräftsexa</i> och överraskningar äro senare ej uteslutna.

</chapter>
<chapter name="TEKNISK TIDSKRIFT
HÄFT. 34 ÅRG. 62 20 AUG. 1932">
<h1>TEKNISK TIDSKRIFT</h1>
<h2>HÄFT. 34 ÅRG. 62 <tab>20 AUG. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp>  En metod för rationellt utnyttjande av automobilolja, av civilingenjör Rolf Stéenhoff. -- Notiser,
-- Litteratur. -- Tekniska föreningar. -- Personalnotiser.

</chapter>
<chapter name="EN METOD FÖR RATIONELLT UTNYTTJANDE AV
AUTOMOBILOLJA.">
<h2>EN METOD FÖR RATIONELLT UTNYTTJANDE AV
AUTOMOBILOLJA.</h2>
<h3>Av civilingenjör <sc>Rolf Steenhoff.</sc></h3>
Den till vårt land årligen importerade mängden
automobilolja torde knappast låta sig exakt
fastställas genom direkt beräkning. Dels upptager
ifrågakommande tulltaxerubrik samtliga
mineraloljor, mörka och ljusa, samt transformatorolja i en
klumpsumma, dels ar oljeförbrukningen hos
automobilerna mycket varierande. Man kan komma till
ett närmevärde genom jämförelse med den
importerade kvantiteten bensin, under det antagandet, att
den förbrukade oljemängden i en bil står till den
förbrukade bensinmängden i förhållandet 1:30 à
1:50. Man får härur fram siffran 11 millioner kg
automobilolja pr år, vilken, med ett genomsnittligt,
importpris av 45 öre pr kg, ger ett import var de av
ca 5 millioner kronor pr år.

Nu visar den mångåriga statistik, som stått förf.
till buds, att av den till en bil tillförda
oljemängden endast 55 à 60 % verkligen förbrännes, medan
resten bortkastas i form av spillolja. Den
bortkastade spilloljans importvärde motsvarar med andra
ord för vårt land avkastningen av ett kapital av
<i>40 millioner kronor.</i> Det har varit förf:s tanke att
kunna på något kvalificerande sätt tillvarataga
denna spillolja, desto hellre som det är förenat med
ett visst besvär att bli utav med den. Den får icke
nedhällas i städernas kloaker, och att bränna den
genom övergjutning över fyren i en ångpanna
försöker man icke mer än en gång, det vore f. ö.
mycket oekonomiskt. Att kunna rätt utnyttja
spilloljan som komplement till färskoljan är även
eftersträvansvärt i händelse av en avstängning av
landets normala oljetillförsel, en händelse som är lätt
tänkbar i tider av internationella förvecklingar eller
som en följd av den alltför starka påfrestningen på
oljekällorna. Det förtjänar nämnas, att man i
Förenta staterna redan efterlyst åtgärder från
myndigheternas sida för åstadkommande av kontroll på
borrningen med åtföljande åtstramning på
oljemarknaden.<footnote>Se ex. "Scientific American", jan. 1928, red. art.
</footnote> Man kan göra sig en föreställning om
det tillstånd som skulle inträda i vårt starkt
mekaniserade land vid en otillräcklig oljetillförsel. Då
skulle nog de 4000 ton spillolja, som nu årligen
hällas bort, komma att både sörjas och saknas.

Är då den tunna, svarta spilloljan i besittning av
några egenskaper, som gör den värd att tillvaratagas?
Med denna fråga komma vi in på det svåra
problemet om bedömningen av smörjoljor. Den
vetenskapliga arsenalen med bestämningar av
friktionskoefficient, kapillaritet och randvinkel eller
med uppritandet av viskositets- och utspädningskurvor
ha ännu knappast skjutit en tittglugg i detta
problem. Men om bedömningen av en smörjolja
ännu så länge måste ske efter praktiska prov, så är
i stället klassifikationen av densamma lätt utförd
på laboratoriet. Den bygger, som bekant, på
bestämningen av spec. vikt, viskositet, flampunkt,
syretal, halt av vatten och feta oljor, tjärtal m. m.
och torde numera utföras på de flesta
industrilaboratorier såsom leveransprov. Låter man
emellertid utföra dessa bestämningar på en olja, som varit
i drift helt kort tid, exempelvis 20 mil, erhåller man

<img 1>
Fig. 1. Körprov med lastbil A 4229. -------- Enbart
ny A-olja, - - - - blandning 1:1 ny och renad.

<img 1>
Fig. 2. Körprov med personbil
A 7331. -------- Enbart ny A-olja.
- - - - - blandning 1:1 ny och renad.
</img>

rent skrämmande resultat av analysen, och dock
torde väl ingen påstå att inte den oljan med fördel
kan användas ännu den 10-dubbla tiden. Att
förkasta spilloljan på grundval av dessa
analysvärden torde därför vara oriktigt. För att belysa
detta förhållande har förf. utfört en del körprov med
olika oljor, återgivna i fig. 1--3. Diagrammen uppta
dels körvägen dels de vanligaste analysdata på
de uttagna oljeproverna. Fig. 1 avser en lastvagn,
fig. 2 en personvagn och fig. 3 ett kortare prov med
en lastvagn för att få fram den punkt där
fortvarighetstillståndet inträder i vevhuset. Detta synes
ske efter ca 50 mils körning. Man ser att en
kontrollanalys efter blott 20 mils körning ger totalt
missvisande resultat därest man söker bedöma
''smörjningsförmågan" efter kontrollanalysens
siffror. Dylika prov äro även ägnade till bedömning
av hur motorn handhaves under arbetstiden, en sak
som dock icke här skall avhandlas.

Vad har skett med oljan i vevhuset, och hur skall
den kunna återfå sina goda egenskaper, även
gentemot en kontrollanalys? Att oljan medhinner mera

<img 1>
Fig. 3. Körprov med lastbil A 5721. Enbart ny A-olja,
</img>

djupgående förändringar av sin kemiska struktur
finnes knappast skäl att antaga, i varje fall
framgår det icke av det försök som resulterat i tabell I,
där vissa bestämningar äro återgivna, som gjorts
på olja före och efter ca 200 mils körning. Vidare
återges i tabellen resultatet av en elementaranalys
på de båda proven, detta för att visa den obetydliga
förskjutningen i förhållandet mellan kol och väte.
Beräknas syrehalten ur elementaranalysen, ser man,
att det är de syrehaltiga beståndsdelarna, som först
och främst avlägsnas under användandet av oljan.<footnote>Jfr Holde, Mineralöle u. Fette, 2:a uppl., s. 199 o. f.
</footnote>
Oljans halt av rena kolväten synes sålunda bli
större under körning och reningsprocedur. Då
dessa kolväten äro relativt beständiga gentemot
kemisk åverkan, torde man våga antaga, att oljan
kan bibehålla sina egenskaper avsevärd tid framåt.
Anmärkas bör, att i differenssiffran för syret
givetvis även ingår det i oljan ev. förefintliga svavlet,
vilket under körning oxideras till svavelsyrlighet
och sedan borttages vid reningen.

<i>Tab. I. A-olja i blandningsförhållandet ny: renad</i>
= 1:1.
<table>
<td c>Körd väglängd <td>Km <td c>0<td c>2 000
<td>Sediment . . . <td>%<td c>13<td c>40
<td>därav olösligt i bensin . . . <td>%<td c>7,0<td c>24,5
<td>olösliga delens askhalt . . . <td>%<td c>0,0<td c>5,5
<td>Den icke mineraliska delens av<td><td c><td c>
<td>sedimentet halt av olösliga produkter . . . <td>%<td c>54<td c>55

<td>Elementaranalys: Kol . . . <td>%<td c>85,2<td c>87,0
<td><tab><tab><tab>Väte . . . <td>%<td c>11,1<td c>11,9
<td><tab><tab><tab>C:H = . . . <td>%<td c>7,7<td c>7,3
</table>
Den huvudsakliga förändringen av oljan i
vevhuset sker genom utspädning med bränsle och
förbränningsprodukter samt genom mekanisk
inblandning av främmande ämnen. Askhalten stiger, och
mängden vatten och bensin kan bli betydande.
Riskpunkten anses vara nådd vid en utspädning av
10 %.<footnote> Steinitz, Petroleum XXVI, 46.</footnote> Hur spilloljan ter sig vid närmare
granskning visas i fig. 4. som återger ett mikrofotografi.

<img 1>
Fig. 4.
</img>

som tagits vid 270 ggrs förstoring av en olja, körd
175 mil. Det fotograferade oljeskiktet är blott
0,01 mm tjockt. En del av de färglösa partiklarna
torde med all sannolikhet vara vatten, vattenhalten
i detta prov var hög, 0,3 %.

Utgående från det här ovan motiverade antagandet,
att sammansättningen hos oljan är i stort sett
oförändrad efter 200 mils körning, frånsett
föroreningarna, kan man förmoda att också spilloljan,
därest föroreningarna kunde avlägsnas, skall vara
av stort värde som smörjmedel, enbart eller i
blandning med färsk olja. Så är ock fallet. Förf. har
sedan fyra år tillbaka med utmärkt resultat använt
renad spillolja från automobiler som tillsats till
biloljan, och här nedan skall i korthet beskrivas
reningsmetoden och resultatet av det använda
systemet.

Reningen av spillolja är numera ett standardiserat
arbete och utföres på följande sätt, se fig. 5.
Det från uppsamlingsstället kommande spilloljefatet
<i>(1)</i> upphissas och tömmes genom en silduksförsedd
tratt ned i en uppvärmningscistern <i>(2),</i> där oljan
värmes till ca +60°, för att sedan pumpas upp i en
avsättningscistern <i>(3),</i> i botten försedd med ett
höj- och sänkbart avtappningsrör. Efter en tid, som
vanligen varierar med yttertemperaturen, med behovet
av olja och med belastningen på reningsanläggningen,
avtappas den något klarnade oljan till
samlingscisternen <i>(4),</i> där den värmes till ca +100°C.
Över en "luftare" <i>(5),</i> bestående av grovt
mässingstrådnät, pumpas oljan till centrifugen <i>(6),</i> vilken
har en kapacitet av ca 200 l/min. Den centrifugerade
oljan uppsamlas i en annan samlingscistern
<i>(8)</i> för att åter nedtappas i värmaren <i>(4).</i> Omloppet
genom varmare, luftare och centrifug upprepas en
å tre gånger efter behov. Det har visat sig vara
nödvändigt att vid första centrifugeringen tillsätta
varmt vatten för separatorkulans dränering, enär
denna annars omedelbart igensättes av slam. Detta
varmvatten erhålles från cisternen <i>(7),</i> som matas
med kondensat från värmebatterierna i <i>(2)</i> och <i>(4).</i>
(Slammet, som samlas i separatorkulan, har
utseendet av skosmörja, och innehåller alltid små
mängder järn.) Slutligen tryckes oljan genom ett
kammarfilter <i>(9),</i> en icke nödvändig säkerhetsåtgärd,

<img 1>
Fig. 5. Schematisk bild av oljereningsanläggning. 1. Spilloljefat.
2. Oljevärmare. 3. Avsättningscistern. 4. Samlingscistern. 5.
Luftningsanordning med fläkt. 6. Centrifug, kopplad som purifikator.
7. Varmvattencistern. 8. Samlingscistern. 9. Kammarfilter. 10.
Utlämningsfat.
</img>

<img 1>
Fig. 6.
</img>

och expedieras i ett rent fat <i>(10),</i> lämpligen ett
tömt leveransfat. Hela den skildrade proceduren
tar för ett fat spillolja om 170 à 200 liter ca 6
timmar. Kostnaderna för den renade oljan bli 5 öre
pr liter, varav största delen är arbetskostnader för
transport och renhållning inom anläggningen.
Anläggningskostnaden är minimal. Filtret är, som
sagt, icke nödvändigt, och frånsett detta jämte
centrifug och pump, består den i fig. 6 visade
anläggningen av 1/2/" och 3/4" järnrör, tvenne
värmeelement samt fyra gamla oljefat. Det torde vara av
en viss fördel att en dylik anläggning kan lätt och
billigt uppmonteras för den händelse att,
exempelvis i krigstid, reningsstationer skola anordnas på
olika platser i landet.

Den erhållna produkten är av mörkare färg än
ursprungsoljan, vilket torde vara anledningen, eller
en av dem, till att den renade spilloljan först
mottogs med sådant tydligt misstroende. Den mörka
färgen härrör troligen från kolloidalt kol, vilket
icke kan vara skadligt (jfr metoden att tillsätta
grafit till automobilolja). Därest man emellertid
önskar erhålla en ljus olja, kan kolet avlägsnas
genom vissa konstgrepp, naturligtvis på bekostnad
av oljereningens ekonomi. Kolet kan absorberas
vid en emulsion av oljesyra och en oljelöslig
organisk bas eller det kan infångas i filtret genom att
till spilloljan sätta Florida-jord. Då rengöringen
av filtret är ytterst otrevlig, kan den senare
metoden ej rekommenderas.

Kontrollanalyser utföras med jämna mellanrum
för att se hur oljereningsanläggningen fungerar.
Då intresset för smörjningsproblemet f. n. är i
i stigande, ha flera nya, ytterst lättskötta,
instrument sett dagen, vilka väl lämpa sig för arbeten vid
en oljereningsstation, då de icke fordra tränad
personal. För bestämning av utspädningen användes
Güttes destillator, fig. 7, med elektrisk
uppvärmning och förlaget delat i procent bensin resp.

<img 1>
Fig. 7.
</img>

vatten<footnote>Dr P. Güttes, Laboratoriumsbedarf, Bochum, Tyskland.
</footnote>. För viskositetsbestämningar, vilka tidigare varit rätt
besvärliga, användes Tausz' kul-fallviskosimeter, vilken
möjliggör upprepade snabba bestämningar vid
rumstemperatur, fig. 8.<footnote>Ing.-firman Bergman och Beving, Stockholm.</footnote> För att helt eliminera
räknearbetet ha utarbetats tabeller för omräkning
mellan olika temperaturer och spec. vikter.<footnote>Geiger, Petroleum, XXVII, 12.</footnote>
Det enklaste hjälpmedlet att följa reningsförloppets mekaniska del är ett
hemmagjort "tittskåp", fig. 9, som tydligt visar när
centrifugeringen är fullbordad.

Den  färdiga produkten företer vid
laboratoriemässig analys på de vanligaste data god
överensstämmelse med ursprungsoljan, vilket visas
i tabell II. För jämförelse meddelas även
analysdata för originaloljan, vilken användes till
bilarna utblandad med renad spillolja i mån av
tillgång till den senare. Det vanligaste
blandningsförhållandet torde bli: ny + renad = 1 + 1 eller
2 + 1. Den i tabell II visade oljan har samlats från
50 vagnar, huvudsakligen lastbilar, vilka under två
månader tillryggalagt i  medeltal 180 mil pr vagn.
Under försöksåren ha många undersökningar över
prestationsförmågan hos en dylik reningsanläggning
blivit utförda, och i tabellerna III och IV återges
några resultat av dessa undersökningar:

<i>Tab. II.</i>
<table>
<td c>Analysen omfattar  <td c>Ny olja <td c>Urspr. blandn. <td c>Spillolja <td c>Renad olja <td c>Ny blandn.
<td>Spec. vikt . . .<td c>0,920 <td c>0,918 <td c>0,914 <td c>0,916 <td c>0,918
<td>Flampunkt °C . . . <td c>213 <td c>175 <td c>85 <td c>120 <td c>175
<td>Viskositet + 50 °C . . .<td c>8,7 <td c>7,3 <td c>5,4 <td c>6,3 <td c>7,7
<td>Syretal, % SO<sub>3</sub> . . .<td c>0,01 <td c>0,02 <td c>0,03 <td c>0,04 <td c>0,02
<td>Utspädning, % . . . <td c>0 <td c>1 <td c>6 <td c>3 <td c>1
<td>Vattenhalt, % . . . <td c>0 <td c>0 <td c>1,1 <td c>0 <td c>0
<td>Olösligt, % . . . <td c>0 <td c>0 <td c>1,1 <td c>0 <td c>0
</table>
<i>Tab. III.</i>
<table>
<td c>Analysen omfattar <td c>Ny olja <td c>Spillolja <td c>Renad olja <td c>Blandn. 1+1
<td>Conradson-test, % . . . <td c>0,3 <td c>--<footnote>Spilloljan alltför vattenhaltig.</footnote> <td c>0,26 <td c>0,29
<td>Sedimenttal, g/100 g . . . <td c>1,14 <td c>4,02 <td c>1,32 <td c>1,22
<td>I kloroform och bensol, olösligt<td c><td c><td c><td c>
<td>avsedimentet, g pr 100 g olja . . . <td c>0,85 <td c>2,49 <td c>0,57 <td c>0,68
<td>Aska på olöslig substans,<td c><td c><td c><td c>
<td>g pr 100 g olja . . . <td c>0,003 <td c>0,530 <footnote>Askan var magnetisk.</footnote><td c>0,003 <td c>0,003
</table>

<img 1>
Fig. 8.
</img>

De praktiska prov, som utförts under 4 1/2 år ha
tillfullo visat den renade spilloljans användbarhet.
Något ökat slitage i lager eller cylinderlopp har
icke kunnat påvisas, ej heller har oljeförbrukningen
varit onormal. De analyserade körprov, som äro
återgivna i fig. 1 och 2, visa ju även att den renade
oljan icke i sitt uppträdande skiljer sig från
ursprungsoljan. Det är givet, att körtiden mellan
oljebytena är av väsentlig betydelse för spilloljans
kvalitet. En olja, som gått i motorn under ett år
i sträck, vilket tyvärr icke är så ovanligt, är icke
värd kostnaden för en reningsprocedur, bl. a.
därför, att utbytet blir så litet. En sådan olja består
till stor del av vatten, bensin och ev. fotogen
samt sand och rostpartiklar. Ingen motor torde må
vidare bra av ett sådant liniment. Å andra sidan
ha numera många av vårt lands större oljeförbrukare
gått in för tätare oljebyten, väl inseende att <i>ingen
olja kan förnyas genom enbart påfyllning</i> och att
vattnet m. m. måste bortskaffas <i>innan en olycka är
skedd.</i> Några av dem ha också på sistone börjat
tillämpa spilloljerening och en rationell oljehushållning.
Då det är engångskostnaderna, som spela
största rollen vid reningen, måste vagnparken vara
så pass stor, att ett helt fat olja kan få passera
reningsstationen varje gång.

Utbytet av oljereningen avhänger även av
ursprungsoljans kvalitet. Olika oljefabrikat böra icke
utan vidare hopblandas, enär man då riskerar
igensättning på grund av emulsionsbildning i vevhuset.

Jag skall med ett schematiskt diagram visa hur
oljehushållningen ställer sig vid ett företag med

<img 1>
Fig. 9.
</img>

<i>Tab. IV.</i>
<table>
<td c>Analysen omfattar                        <td c>Spillolja      <td c>Renad olja
<td>Flampunkt, °C . . . <td c>88            <td c>196
<td>Viskositet + 20 °C . . . <td c>28         <td c>62
<td>Vattenhalt, % . . . <td c>0,3             <td c>0
<td>Bensololösligt, % . . . <td c>0,450           <td c>0,026
</table>
oljerening, se fig. 10. Antages att man vid
avtappningen av bilarna erhåller 40 % återvinning
av olja och att reningsverket arbetar med 80 %
utbyte. Besparingen blir då en tredjedel av den
tidigare oljekostnaden, och det är lämpligt att använda
den renade oljan i blandning ny + renad = 2 + 1.
Man får det i fig. 10 tecknade förloppet under en
driftperiod. Skulle icke spilloljan tillvaratagas,
bleve oljeåtgången pr år = 6 X <i>y</i>-värdet för pkt <i>A,</i>
medan den nu blir blott 6 [<i>y (A) -- y (B)</i>].

Det idealiska tillståndet i vevhuset vore
naturligtvis ett fortvarighetstillstånd, där oljans
egenskaper nära sammanfölle med ursprungsoljans.
Detta tillstånd är av praktiska skäl omöjligt att
uppnå, avtappningen av spillolja är alltid ett
tidsödande och föga kärkommet arbete i garagen.
Metoden med tillvaratagande av spillolja på här
beskrivet sätt bidrar dock väsentligt till höjande av
kvaliteten hos oljan i vevhuset, genom att
möjliggöra <i>såväl användandet av högvärdiga oljor som
tätare oljebyten</i> utan att oljekostnaden fördenskull
springer i höjden. För bilparken i sin helhet
medför den de fördelar, som komma av att hela

<img 1>
Fig. 10. Schematisk bild av hushållningen med automobilolja.
Siffrorna gälla för l vagn under l period.
</img>

bilsmörjningsfrågan löses genom en fast, reguljärt
arbetande organisation under ansvarig ledning.

Under de gångna försöksåren har värdefull hjälp
lämnats förf. av a.-b. Stockholms bryggeriers
centrallaboratorium, a.-b. Separators laboratorium, a.-b.
Zander och Ingeström samt de tekniska avdelningarna
hos a.-b. Wahlén & Block och Vacuum Oil Co,
för vilken jag ber att få frambära mitt tack.

</chapter>
<chapter name="NOTISER">
<h3><i>NOTISER</i></h3>
<b>Internationella arbetsbyråns levnadskostnadsundersökningar.</b>
Som tidigare nämnts, har internationella
arbetsbyrån i samråd med Ford Motor Co. verkställt
jämförande beräkningar av levnadskostnaderna i Detroit
och 14 europeiska städer. En redgörelse på engelska
för undersökningen publicerades i början av
innevarande år (se Teknisk tidskrift 5 mars 1932, sid. 105)
men blev vid arbetsbyråns januarisammanträde rätt
hårt kritiserad ur metodisk synpunkt. Arbetsbyrån
beslöt därför att före utgivandet av den franska och tyska
editionen låta styrelsens kommitté för löne- och
levnadskostnadsstatistik underkasta resultaten av
undersökningen en granskning. Enligt vad som meddelas
från Genève är denna granskning numera verkställd,
och arbetets utgivande kan alltså försiggå.

<b>Ett elektriskt ur</b> av, som det vill synas, alldeles
originell konstruktion har nyligen utexperimenterats av
L. W. Chubb och T. R, Watts å Westinghouses
laboratorium. Uret har endast fyra rörliga delar, av vilka
den, som har största hastigheten, utför 60 varv/min. I
motsats till förhållandet vid andra elektriska ur
nedväxlas denna hastighet icke på mekanisk väg genom
kugghjulssatser utan på elektromagnetisk väg. Uret
saknar m. a. o. helt och hållet kugghjul.

Som torde framgå av fig., består mekanismen av ett
system koncentriska ringar. I den yttre av dessa,
statorn, induceras med hjälp av kondensatorer och
motståndsspolar ett roterande magnetiskt fält med
hastigheten 3 600 varv/min. Statorn har på insidan 118 st.
järntänder. Inuti statorn och skild från denna av ett
visst luftgap löper rotorn, som kring ytterkanten är
försedd med 120 järntänder. Kraftlinjeflödet mellan
stator och rötor når sitt maximum, när två tänder

<img 1>
Induktionsuret med urtavla och glas borttagna.
</img>

befinna sig mitt för varandra. Detta är i varje ögonblick
fallet i endast två punkter på omkretsen. Rotorn
kommer alltså för varje varv av fältet i statorn att röra
sig endast en sträcka, motsvarande 2 delningar, dvs.
med 60 varv/min. På insidan av rotorringen finnas 122
tänder, vända mot utsidan av en inre rotor med 120
tänder. Den yttre rotorn verkar alltså som stator för
den inre. Medan den yttre går framåt med 60
varv/min., går den inre bakåt med 59 varv/min, i
förhållande till den yttre, så att hastighetsskillnaden
utgör 1 varv/min. Denna hastighetsskillnad utnyttjas för
sekundvisaren.

På den inre rotorn finnes en hästskomagnet, som
framkallar ett nytt roterande fält i 118 tänder. Detta
fält driver en tredje rotor med 120 tänder och med en
hastighet av ett varv pr timme. Denna rörelse
indikeras av minutvisaren. Vid minutvisarens rotor finns
en andra permanent magnet, som framkallar ett rote
rande fält i 22 tänder och som driver en rotor med
24 tänder. Denna sista rötor utför ett varv på 12
timmar, dvs. den går med timvisarens hastighet.

Onekligen är detta ett originellt sätt att utnyttja
induktionsmotorns egenskaper.

<b>Förbättring av Martens' spegelapparat.</b> I Teknisk
tidskrift Bergsvetenskap 3, 1932, har beskrivits en
förbättrad utrustning för stativ till Martens'
spegelapparat, med vars hjälp avståndet mellan speglar och skalor
bekvämt kan inställas. Själva anbringandet av linjaler
och speglar å provstycket är emellertid också en rätt
besvärlig procedur. Glider en linjal undan, faller hela
apparaten sönder, varvid eggar och speglar lätt kunna
taga skada. För att höja säkerheten vid montaget har
vid Institut für Metallkunde vid tekniska högskolan i
Berlin utförts en förbättring av spegelapparaten, vilken
beskrives i VDI-Zeitschrift (6 aug. 1932) och som torde
förstås av fig. Linjalerna <i>c</i> förbindas löst med en
fjäderklämma <i>a</i> och ett mellanlägg <i>b,</i> så att delarna ej
kunna glida isär, utan att dock vara stelt förbundna
med varandra. I övre ändarna av linjalerna äro
anbragta slingor <i>d</i> av tunn tråd, som fasthålla speglarna.
Apparaten kan därför hållas med en hand och utan
svårighet fastsättas på provstycket.

<img 1>
Linjaler och speglar med tillhörande fjäderklämmor.
</img>

Avläsning medelst kikare kan undgås, om man
använder sfäriska speglar i stället för plana sådana.
Låter man på en dylik spegel bilden av glödtråden i
en lampa infalla, så uppträder bilden av tråden som en
fin ljusstrimma på en skala, vilken uppsattes på visst
avstånd från brännpunkten. Rörelsen kan förstoras i
olika grad genom lämpligt val av brännvidd hos speglarna.

<b>Upptrycket i dammar.</b> The American Society- of
Civil Engineers har tillsatt en dammkommitté, som
bl. a. har under utredning frågan om det hydrostatiska
tryckets storlek under och inuti dammar. Då det
ligger i kommitténs intresse, att dess utredning kan
grundas på, så omfattande material som möjligt, har
kommittén till tekniska föreningar och den tekniska
pressen världen runt utsänt ett cirkulär med anhållan, att
dettas innehåll torde observeras av konstruktörer av
dammbyggnader. Det material kommittén behöver är
ej teoretiska, utredningar av hithörande fråga utan
faktiska observationer av upptryckets storlek. Vad man
f. n. vet därom är rätt litet, och det är därför av största
värde för kommitténs arbete, att sådana åtgärder
vidtagas vid nybyggnader av dammar, som kunna
möjliggöra bekväma och säkra observationer av
upptrycket. Kommittén har utfäst sig att publicera samtliga
rön, som inrapporteras, och att därvid göra full
rättvisa åt meddelarna. Kommitténs särskilda önskemål i
fråga om observationernas utförande framgå av
cirkuläret, som in exteiiso kommer att publiceras i nästa
nummer av Väg- och vattenbyggnadskonst (27 augusti).

<b>Framväggseffekten.</b> Den senaste tidens forskningar
ha klarlagt vissa fenomen i beröringsytan mellan
tvenne ledare, vilka redan fått praktisk betydelse bl. a.
i selenfotocellen i dess moderna form. Om dessa
fenomen har dr Walter Schottky i "Forschungen und
Fortschritte" (1 augusti 1932) skrivit en populär
redogörelse, som vi härmed återge.

Kopparoxidullikriktarens utveckling har ånyo riktat
uppmärksamheten på detektorproblemet, vilket man
tidigare såsom olöst lade till handlingarna. Efter
upptäckten av den elektriska ventilverkan hos pyrit- och
blyglanskristaller (Ferdinand Braun 1874) har man
visserligen ägnat problemet otaliga experimentella
undersökningar, men detektorfenomenen hava hittills
undandragit sig varje enkel förklaring.

Kopparoxidullikriktaren består som bekant av en
kopparskiva med en genom oxidation framkallad mycket
tunn kristallinisk hinna av kopparoxidul, på vilken en
elektrod anbringas efter en eller annan metod.
Likriktningen försiggår praktiskt taget endast på
"baksidan" av oxidulskiktet, och en första viktig fråga var,
inom vilken skikttjocklek det speciella övergångsmotstånd
var att söka, som framkallade likriktarverkan
hos denna kombination. Genom växelströmsmätningar
kunde denna fråga besvaras med en viss sannolikhet;
man beräknade skiktets tjocklek till ca 1/3000 mm, dvs.
ca 1 000 atomdiametrar.

Ända till senaste tid har det dock varit oklart, hur
det metallskikt (spärrskiktet) mellan halvledaren
(kopparoxidul) och metallen var beskaffat, som kunde
framkalla denna ventilverkan. Man kunde gissa på
rymd-, laddningsskikt, som alltefter den anlagda spänningens
variationer sammandrogo eller utvidgade sig och
därigenom modifierade ledningsförmågan hos gränsskiktet.
Ett större antal observationer ledde till antagandet,
att det vid gränsen mellan metall och halvledare över
huvud taget icke uppträder någon sammanhängande
kontaktyta, utan att kontakten förmedlas av ett stort
antal enstaka beröringspunkter.

Först under den gångna våren 1932 hava undersökningar
i denna fråga bragt den önskade klarheten.
Man fann, att en massiv kopparoxidulplatta av några
tiondels mm tjocklek icke visade några som helst spår
av likriktarverkan, om den erhöll ett metalliskt
beslag medelst silver- eller guldånga och därvid hölls
vid låg temperatur. Däremot inställde sig genast en
kraftig spärr- och likriktarverkan, när man förut
underkastat kopparoxidulplattan elektrisk behandling i en
glimurladdning eller ock en kemisk behandling, som
kemiskt förändrade ett tunt ytskikt på oxidulplattan.
Genom försiktig bortetsning av ett sådant skikt kunde
t. o. m. dess tjocklek fastställas; den uppgick till

1/50000 mm, dvs. 60 atomdiametrar. Synbarligen är
skikttjockleken olika allt efter behandlingssättet och
når vid "bakväggslikriktare" särskilt höga värden.
Även vid blygianslikriktare kan detektorverkan
sannolikt hänföras till bildandet av kemiskt olikartade,
dåligt ledande ytskikt.

Huruvida två metaller, som skiljas åt av ett tunt,
dåligt ledande skikt, ävenledes visa osymmetri (eller
åtminstone ett visst beroende av spänningen) i fråga
om övergångsmotståndet, är tills vidare ej fullt
klarlagt. Om två, av ett spärrskikt skilda halvledare vet
man däremot redan, att det skenbara övergångsmotståndet
hastigt sjunker vid tillväxande spänning. Dock
kan man, när det är fråga om ett och samma ämne,
icke särskilja någon speciellt gynnsam strömriktning.
Slutligen hava de nyaste undersökningarna (av I.
Waibel) visat, att approximativt samma spärrmotstånd,
som framkallas vid kontakten mellan kopparoxidul
och metall, även uppträder, när man bringar oxidulplattan
i beröring med en elektrolyt. Då elektrolyten
å sin sida förmår framkalla eller förändra spärrskikten,
så uppstå här intressanta beröringspunkter med de
elektrolytiska överspänningarnas och korrosionens
problem.

För tolkningen av spärr- och likriktarverkan
antages nu en mekanik, som motsvarar en sorts
elektronemission från ledaren genom spärrskiktet. Detta
har den verkan, att av de från bägge sidorna utsända
elektronerna i varje fall endast en liten bråkdel
intränger i den andra ledaren, men då en metall
innehåller vida mera emissionselektroner än en halvledare,
så kunna de strömmar man erhåller under inverkan
av en på spärrskiktet anbragt spänning vara oerhört
olika i de skilda riktningarna.

Alla här nämnda undersökningar och upptäckter
angående beskaffenheten hos det likriktande
spärrskiktet hava något gemensamt med en annan effekt,
som åren 1927--1928 undersöktes av olika forskare
och som beskrivits i sina huvuddrag, nämligen
spärrskikt-fotoeffekten. Denna består däri, att ljus av
olika våglängder förmå frigöra elektroner i en
halvledare, som via ett spärrskikt gränsa till en ledare.
Då spärrskiktet för de normala ledningselektronerna,
i motsats till dessa fotoelektroner, betyder ett stort
hinder, kan icke en sådan elektronström liksom inuti
en halvledare genast upphävas genom inre
kortslutning; i stället låter sig en del avledas utåt. Genom
inverkan av ljus på en spärrskikt-fotocell kan man
alltså framkalla en elektrisk ström.

Spärrskikt-fotocellen har tillvunnit sig tekniskt
intresse på grund av det förhållandet, att man tack vare
cellen är i stånd att utan batteri och förstärkare och
med hjälp av endast ett någorlunda känsligt
mätinstrument utföra en hel del mätningar beträffande
ljusstyrka, färg och grumlighet hos föremål, vilka
mätningar äro av vikt i den kemiska industrien,
vattenledningsverk m. m. Man begagnar sig här, alltefter
det spektralområde, inom vilket man arbetar, av olika
celler, vilka dock samtliga grunda sig på
"framväggs-effekten", dvs. ha ett spärrskikt, anbragt på gränsen
mellan en halvledare och en genomskinlig metallhinna.
Ljuset intränger genom metallhinnan och spärrskiktet
i halvledaren och utlöser vid dennas framvägg de
elektroner, som utgöra den fotoelektriska strömmen.
Hittills hava kopparoxidul- och selenceller av detta slag
konstruerats, vilka hava sin största känslighet i grönt,
resp. gult, ljus. Ytterligare framväggsceller med
största känslighet i ultraviolett och infrarött torde
följa.

Den fysikaliska utforskningen av spärrskikt-fotoeffekten
erbjöd in i det sista många överraskningar.
Mycket anmärkningsvärt var redan det höga
elektronutbyte hos effekten som iakttogs i kopparoxidulceller;
man fann, att vid den gynnsammaste våglängden upp
till 50 % av de elektroner, som genom ljusets inverkan
kunde utlösas ur oxidulen, verkligen genomträngde
spärrskiktet. Då de flesta av dessa elektroner utlösas
på tämligen stort avstånd från spärrskiktet, följer
härav en oväntad genomträngningsförmåga hos
fotoelektronerna såväl genom halvledarens yttre
gränsområde som även genom spärrskiktet självt, ehuru
detta skikt synes genomsläppa endast en försvinnande
liten del av de vanliga ledningselektronerna.

Frågan om huruvida spärrskikt-fotoströmmen
förändras, när man applicerar en yttre spänning
(förspänning) å spärrskiktet, har man först på senaste tid
kunnat klargöra, nämligen så, att man lyckats
undersöka framväggsceller utan spärrskikt och därigenom
kunnat särskilja den eventuella inre fotoeffekten hos
halvledaren från spärrskikt-fotoeffekten. Det visade
sig, oväntat nog, att den inre fotoeffekten i alla hittills
undersökta fall varit försvinnande liten i förhållande
till spärrskikt-fotoeffekten, så att numera även de
höga fotoelektriska sekundärströmmar, som (vid
applicerandet av förspänningar om några volt, vilka under
vissa förhållanden utlösa 1 000 gånger mera elektroner
än ljuset) genomtränga spärrskiktet, måste uppfattas
som rena spärrskiktfotoströmmar.

<b>Svenska gasverken under år 1931.</b> I den nyligen
utkomna Svenska gasverksföreningens årsbok för år 1932
(del I) återfinnas dels statistiska uppgifter angående
gasverkens drift under fjolåret, dels redogörelser för
de viktigaste tekniska förändringarna vid de olika
gasverken samt slutligen en rad uppsatser i ämnen,
aktuella för gasverkens ekonomi och drift.

Under fjolåret hade 37 av landets samhällen (Stockholm
med förorter räknas därvid som ett samhälle)
tillgång till gas, och dessa samhällens sammanlagda
befolkningsnumerär uppgick till 1 593 572 personer.
Huvudledningarnas längd utgjorde i hela landet 1 955
km, antalet mätare 386 048, därav 172 550, eller 44,7 %,
automatmätare. Antalet anslutna apparater utgjorde
442 744, därav 185 086 spisar och stekugnar samt 24 846
varmvattenapparater. Antalet lyktor för gatubelysning
var 11 185, motsvarande 21 735 brännare. Av dessa
voro ej mindre än 14 907 st. invertbrännare.

För gasframställningen förbrukades 508 904 ton
gaskol, vilka lämnade 183 mill m<sup>3</sup> gas, en ökning från
föregående år med 5,39 %. Koksutbytet utgjorde 2,77
mill. hl och utbytet av tjära 20 516 ton, dvs. 40,3 kg
pr ton förgasade kol. Av ammoniak, svavelsyrad och
kaustik, tillverkades 3 435 ton.

Gasförbrukningen utgjorde 182,7 mill. m<sup>3</sup>, innebärande
en ökning med 6,51 % från föregående år. Pr invånare i
de gasförsedda samhällena utgjorde förbrukningen
114,7 m<sup>3</sup>, pr km huvudledning 93 500 m<sup>3</sup>. Den enskilda
förbrukningen pr mätare var 320 m<sup>3</sup>.

Gasverkens anläggningskostnader utgjorde 102,9 mill.
kr., det bokförda värdet av anläggningarna 39,5 mill.
kr., inkomsterna 30,6 mill. kr., utgifterna 21,7 mill.
kr. och bruttovinsten 8,9 mill. kr.

Beträffande de under åren vidtagna utvidgningarna
och förändringarna vid gasverken må följande nämnas:
Vid Stockholms gasverk har koltornets lyftverk
utbyggts och en hammarkvarn för finmalning av kol
installerats; dess kapacitet är 60 ton/tim. Ett tredje
kammarugnsbatteri om 14 kammare har tagits i drift.
En ny kokssläckningsanläggning har ersatt de gamla
rörliga släckningstornen. Numera uttryckes koksen
i en normalspårig vagn med längden ca 12 m och
rymmande 11 ton. Vagnen skjutes av ett elektriskt
lok in i ett fast släckningstorn, där koksen under ca
1 1/4 min. överstrilas med vatten. Vagnens tömning
sker över ett transportband, som vidarebefordrar den
släckta koksen till krosshuset. Vidare har ett nytt

kokssorteringsverk börjat uppföras, varjämte den
tidigare i Teknisk tidskrift omnämnda stora gasklockan
börjat monteras.

Betydande utvidgningar hava företagits även vid
andra gasverk. I Göteborg har beslutats en ny
ugnsanläggning för normalt 60 000 m<sup>3</sup> gas pr dygn jämte
ny apparatur för 30 000 m<sup>3</sup> vattengas pr dygn. I
Malmö har den femte retortugnen ombyggts till
kammarugn, och Norrköpings gasverk skall under
innevarande år utvidgas med två ugnar om vardera 6
kammare. Sistnämnda anläggning kommer efter
utvidgningen att bestå av 27 vertikalkamrar med en
tillverkningsförmåga av ca 40 000 m<sup>3</sup> pr dygn. I Uppsala har
anläggningen av en femkammar- och en
fyrkammarugn med tillhörande kokssorteringsverk m. m.
avslutats. Landskrona har fått två nya horisontella
kammarugnar, Gävle en sexkammars vertikalugn,
Västerås två vertikala kammarugnar, Ystad en
vertikal kammarugn, Södertälje ävenså en
kammarugnsanläggning, och i Falun pågår inbyggnad av en
retortugn med 8 retorter. I Karlskrona har en
genomgående modernisering av gasverket genomförts, varvid
detta utrustats med två vertikalkammarugnar om
vardera resp. 3 och 6 kammare. Utvidgningstendensen
är sålunda påfallande vid gasverken i gemen, och
särskilt äro de många nybyggnaderna av vertikala
kammarugnar anmärkningsvärda.

Bland bidragen i årsboken märkes bl. a. en
utredning angående kolaskors sammanbakning och sintring
av professor J. A. Hedvall och ingenjör Erik Askelöf,
en redogörelse för Uppsala gasverks bokföring av
ingenjör Oscar Hising, en sammanfattning av de
svenska erfarenheterna från användningen av
stenkolstjära inom vägtekniken av civilingenjör E. G.
Hellström och en jämförande sammanställning av
undereldningen vid de svenska gasverken år 1931 av ingenjör
Torsten Wilner.

<b>Varmvattenberedare som belastningsutjämnare.</b>
Enligt vad Electrical World (9 juli 1932) omtalar, funnos
i Amsterdam i september 1931 nära 25 000 elektriska
varmvattenberedare mot 895 år 1927. Av det nuvarande
antalet uthyras 84 %. 65 % av antalet beredare rymma
40 liter, 21,5 % rymma 80 liter. Billig ström för
varmvattenberedning (pris 2 holländska cent pr kWh) står
till förfogande mellan kl. 23 och 7,30, mellan kl. 12 och
14 samt mellan kl. 12 å söndagarna och kl. 7,30 å
måndagarna. Inkopplas apparaterna på andra tider,
beräknas dubbla taxan. Sommartiden tillhandahålles den
billigare energien en timme längre per dygn. Mätarna
omkopplas till de olika tarifferna med hjälp av
synkronur. Tack vare det rikliga bruket av varmvattenberedare
har energiförbrukningen nattetid kunnat ökas med 50 %.
Svackan i belastningskurvan middagstid har alldeles
försvunnit, och antalet timmar med full belastning steg
från 3 110 år 1929 till 3 620 år 1931.

Reseberättelse. Från kommerskollegii industribyrå
har till tidskriften översänts följande reseberättelse:
Dnr 1204:1932. Civilingenjör <sc>Walter Kjellman,</sc>
Berättelse över studieresa i Österrike och Tyskland
vintern 1931--1932 avseende apparater och metoder för
jordmekaniska undersökningar. Mskr. 45 fol. sid., l
bilaga, 31 kopior av ritningar och diagram, 5 fotografier.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Näherungslösung zur Ermittlung der wirklichen
Spannungsverteilung an konzentriert belasteten
Zylinderenden,</b> av <sc>F. Fischer,</sc> Sonderabdruck aus
Ingenieur-Archiv 1931. Band II.

Om den skärpa, varmed teknikern i våra dagar av
många skäl tvingas att iakttaga de elastiska såväl som
de besläktade strömningsföreteelserna, vittnar det
växande antalet större arbeten inom elasticitetsteorien
och hydromekaniken, som frambringas genom de
tekniska forskningsinstitutens eller enskilda teknikers
mödor. På en jämförelsevis kort tid har även i vårt land
ett nytt släkte av ingenjörer uppstått, vilka behärska en
omfattande matematisk apparat som sätter dem i stånd
att bredvid sitt dagliga arbete ge sina mindre
försigkomna yrkeskamrater inblickar i de svårlösliga,
sammanhangen.

Ett sådant tacknämligt bidrag till beräkningen av en
klass av konstruktionselement ger ingenjör Otto F.
Fischer i den ovannämnda avhandlingen, vars resultat i
sin grafiska framställning torde vara tillgängliga även
för dem som icke kunna i detalj följa lösningen av
uppgiften. För den som besitter någon vighet i hanterandet
av differentialer och kännedom om den högre
elasticitetsteoriens grunder synes avhandlingen icke erbjuda
några svårigheter att genomtränga eller -- följande
författarens uppmaning -- att fortsätta. <tab><tab><tab><i>K.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Karlskrona</b>
anordnade en synnerligen trevlig och välarrangerad
sommarutfärd för medlemmar med damer torsdagen
den 30 juni.

Deltagarna -- ett fyrtiotal -- samlades vid östra
kajen i Karlskrona, där hamningenjör H. O. Segerberg
dels lämnade en historik över denna, dels ock gav en
orientering över den pågående ombyggnaden av kajen.
Hamnarbetena besågos, och därefter embarkerade man
på en av ångslupsbolagets båtar. Färden ställdes till
Tyska bryggaregården, som besågs under ledning dels
av direktör Jephson och dels av bryggmästare Palmér.
Rundturen avslöts med ett besök i direktör Jephsons
charmanta villa, där förfriskningar bjödos.

Sedan man embarkerat igen, sattes kursen genom
östra farleden. Mat och personal från Stadshotellet
landsattes på en naturskön plats på Senoren, varefter
färddeltagarna själva begåvo sig ut på en båttur i den
omgivande skärgården. Musik hade medtagits ombord,
och dansen tråddes på akterdäck. När man kom
tillbaka, var det lagom för middagen, som intogs under
den gemytligaste stämning. Föreningens ordförande,
marindirektör J. Kinnman, avtackade ingenjör
Segerberg och direktör Jephson. Talet för damerna hölls av
ingenjör Segerberg.

Efter utfärden anordnades nachspiel i Stadshotellets
lilla sal och förflöt under de mest angenäma former.
<tab><tab><tab><tab><tab><tab><tab><tab><i>N. L--K.</i>

</chapter>
<chapter name="PERSONAL NOTISER">
<h3><i>PERSONAL NOTISER</i></h3>
Civilingenjör <b>Caspar Dahlander,</b> nu anställd hos Cia
Sud-americana SKF, Buenos Aires.

Civilingenjör <b>Axel Ekwall,</b> nu anställd vid Billeruds a.-b.,
Säffle.

Bergsingenjör <b>Axel G. E. Hultgren,</b> nu konsulterande
ingenjör i Stockholm.

Civilingenjör <b>Bo Eskil Johansson,</b> Avesta, har antagit
släktnamnet Jondal.

Civilingenjör <b>Carl August Landin,</b> nu biträdande
ingenjör vid ödebygds- och inlandsvägarna inom Västerbottens
län, Umeå.

Civilingenjör <b>Svante Lovén,</b> nu vägingenjörsassistent i
Blekinge län, Karlskrona.

Civilingenjör <b>Sam Malmfors,</b> nu direktör för Stora
Kopparbergs bergslags a.-b :s kraftverksförvaltning, Falun.

Civilingenjör <b>Karl Ringdahl,</b> nu anställd vid Elektriska
svetsnings a.-b., Göteborg.

Civilingenjör <b>Richard Wranne,</b> nu directeur general i
Electrodes Acheson S. A., Paris 8.

</chapter>
<chapter name="TEKNISK TIDSKRIFT
HÄFT. 35 ÅRG. 62 27 AUG. 1932">
<h1>TEKNISK TIDSKRIFT</h1>
<h2>HÄFT. 35 ÅRG. 62 <tab>27 AUG. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> På glid? -- Nydqvist & Holms turkiska leveranser, av ingenjör Bengt Sjölin. --
Skånemässan 1932. -- Notiser. -- Sammanträden.

</chapter>
<chapter name="PÅ GLID?">
<h2>PÅ GLID?</h2>
När det ekonomiska livets kondottiärer bege sig
ut på erövringståg, exempelvis till något av
Balkanländerna med dessas ofta tilltrasslade och
svåröverskådliga förhållanden, sker introduktionen
gärna genom någon av landets söner. Icke vem
som helst duger härtill. Det måste vara en person
beprövad i mångahanda ekonomiska ting och med
ingående kännedom om den politiska
irrgångssalongens alla vinklar och vrår. Förhandlingar
inledas med vederbörande myndigheter, det må nu
gälla koncession för en järnväg, ett kraftföretag, en
vattenledning eller någon annan allmännyttig
inrättning. Konversationen går till en början trögt.
Det är mycket motstånd att övervinna, men detta
lyckas så småningom. Till slut fordras endast
vederbörande ministers medverkan, och saken är klar.
Introduktören lägger sin panna i bekymrade veck
-- ministern är icke fullt med på noterna, han
måste dock se till att landets intressen och folkets
"selvfölelse" icke åsidosättas. Han har dessutom
namn om sig att vara fullkomligt omutlig. Men
det skulle kunna tänkas ge honom en välvillig
inställning, om man skänkte en större slant till hans
parti. Pengarna komme ju icke honom till godo, i
annan mån än att de vid nästa val verkade för hans
kvarblivande i ämbetet, och detta vore ju enbart
till landets båtnad.

Det finns ingen anledning för en ingenjörstidskrift
att fördjupa sig i dagspolitiska spekulationer.
Men frågan har en annan och betydelsefullare
aspekt -- en eventuellt slappnande känsla på skilda
håll inom de ledande skikten för det moraliskt
lämpliga och anständiga.

Det är våra ekonomiska storföretagares ensak, när
de tävla med andra på främmande mark, om de taga
seden dit de komma. Det vare heller ingen
företagare eller annan här hemma förbjudet vid
förhandlingar med myndigheter och inflytelserika
konstellationer, att genom frankt uppträdande och goda
sakskäl samt under normala umgängesformer förvärva
dessas välvilliga inställning. Men det finns
umgängesformer, som icke kunna tillåtas, otillbörliga
tjänster mot gentjänster av direkt eller indirekt
ekonomisk innebörd och räckvidd. De flesta
människor äro så funtade, att omedvetet kritiken
avtrubbas och välviljan ökar i proportion till åtnjuten
uppmärksamhet.

Det finns inga belägg på att kravet på gentjänster
slagit djupare rötter i vårt offentliga liv bland
myndighetspersoner och folkvalda representanter. Men
man har inför allt, som blottats under den senaste
tiden, rätt att tänka "när sådant kan hända på
det friska trädet -- -- --". Tyvärr har det hänt
förr. Gamle Odhner har vissa antydningar om föga
uppbyggliga förhållanden under gången tid. En om
än blygsam försumpning i denna riktning vore till
det nutidiga samhällslivets och därmed näringslivets
egen obotliga skada. Tillfälliga framgångar ha mer
än en gång köpts för dyrt.

Den primära orsaken till de moraliska
konfliktsituationer som uppkomma ligger klar nog. Man har
att räkna med människor sådana de äro. En god
intellektuell utrustning, som möjliggör en krävande
verksamhet och medför större eller mindre
inflytande i ena eller andra avseendet, kan paras med
ett sinne mottagligt för dårande påverkan från
kretsar med råd och lägenhet att upprätthålla en
"oklanderlig" social standard. En blygsam inkomstnivå
kan belastas av studieskulder och andra
förpliktelser. Detta å den ena sidan. Å den andra en på
ekonomiska mål starkt inriktad företagaranda, av
ofrånkomlig betydelse för hela vår materiella
försörjning, vilken företagaranda strävar att förvärva
alla goda krafters direkta eller indirekta medverkan
för främjandet av egna syften.

Det är arten och omfattningen av denna indirekta
medverkan och betalningen härför det närmast
gäller. Reellt och formellt sett variera
förhållandena obegränsat. Från ett lojalt och i alla
avseenden oantastligt tillhandagående med
sakupplysningar, expertis samt personlig erfarenhet och
omdöme mot normalt konsulent- eller styrelsearvode
gå variationerna via otillbörliga upplysningar och
pressade bedömanden hela skalan igenom, fram till
det medvetet välvilliga ställningstagandet mot
kontant valuta.

På sistnämnda förhållande behöver icke spillas
några ord. Det är mellanetapperna, som äro de
försåtligaste och farligaste. De beträdas oftast under
formellt oantastliga former till och med i enfald
eller god tro. När de påtalas, utvecklas en
häpnadsväckande skicklighet att göra svart till vitt.
Omdömet förvillas, rättsmedvetandet uppluckras och
moralen är på glid.

Värdet av en god moral i förhållandet mellan den
enskilda företagsamheten och det allmännas
företrädare är i varje fall på våra breddgrader ännu så
länge axiomatisk. Möjligen kunna etiska bevis
förebringas av den i moralfilosofi bevandrade. Härtill äro
vi icke mäktiga. Den vanliga människan får nöja sig
med att peka på vad hon själv tror och tycker och
på en i folkmedvetandet djupt rotad uppfattning.

</chapter>
<chapter name="NYDQVIST & HOLMS TURKISKA LEVERANSER.">
<h2>NYDQVIST & HOLMS TURKISKA LEVERANSER.</h2>
<poem>De stora järnvägsbyggnader, som pågå i
Turkiet under skandinavisk ledning, ha
tilldragit sig allmänt intresse. I h. 18 och 19
d. å. var Tekn. tidskr. i tillfälle att efter
ett föredrag av ingenjör Per Kampmann
lämna en utförlig redogörelse för arbetenas
huvuddrag samt de byggnadstekniska
anordningarna. I efterföljande artikel
redogör ingenjör <b>Bengt Sjölin</b> för Nydqvist &
Holms leveranser av rullande material.
</poem>
Nydqvist & Holms turkiska leveranser äro icke av
samma storleksordning, som för en del år sedan de
ryska,<footnote>Omfattande 500 lokomotiv.</footnote> men dock för våra svenska förhållanden av
ganska imponerande mått. Leveransen omfattar
nämligen 100 st. lokomotiv och 1 500 vagnar av
olika slag. Den forceras ju icke heller såsom den
ryska, utan skall fullgöras på relativt mycket längre
tid. Den beställda materielen avses i huvudsak för
de nyanlagda järnvägarna och leverans sker därför
i ungefär det tempo, som svarar mot arbetstakten
vid dessa.

Det var i början av år 1927, som avtalet med
Turkiet om ifrågavarande leverans blev klart och
förberedelser vidtogos genast för att få lok- och
vagntyperna definitivt fastställda.

Till en början var det meningen, att en del av de
nya järnvägslinjerna skulle byggas för 1 000 mm
spårvidd och förslag till ett par loktyper för denna
spårvidd hade också av Nohab utarbetats. Efter
närmare övervägande frångicks dock den ursprungliga
planen och den vanliga normala 1 435 mm
spårvidden blev definitivt fastställd för samtliga nya
järnvägslinjer. Därigenom blev också loktypsfrågan
betydligt förenklad.

<b>Lokomotiv.</b>

Turkiet hade redan tidigare från Tyskland
anskaffat lokomotiv av ett par där mycket vanliga typer,
nämligen dels en 2-8-0 kopplad typ, littera G-8<sup>2</sup> och

<i>Tab. 1. Sammanställning av de olika loktypernas huvuddimensioner.</i>
<table>
<td c><sp>Loktyp</sp><td r><td c>2-8-0<td c>0-10-0<td c>2-6-0<td c>0-6-0<td>
<td>Dragkraft 0,65 <i>p. d.<sup>2</sup> l. / D</i> . . . <td r><i>Z</i> kg<td c>17 000<td c>15 600<td c>10 000<td c>8 000<td>
<td>Cylinder, system . . . <td r><td c>tvilling<td c>tvilling<td c>tvilling<td c>tvilling<td>
<td>Cylinder, läge . . . <td r><td c>utv.<td c>utv.<td c>utv.<td c>utv.<td>
<td>Cylinder, diam. . . . <td r><i>d</i> mm<td c>630<td c>630<td c>500<td c>450<td>
<td>Cylinder, slag . . . <td r><i>l</i> mm<td c>660<td c>660<td c>660<td c>630<td>
<td>Tuber, små, antal . . . <td r><td c>190<td c>119<td c>110<td c>209<td>
<td>Tuber, små, diam. . . . <td r>mm<td c>46/41<td c>50/45<td c>46/41<td c>46/41<td>
<td>Tuber, stora, antal . . . <td r><td c>34<td c>26<td c>24<td c>--<td>
<td>Tuber, små, diam. . . . <td r>mm<td c>133/125<td c>133/125<td c>133/125<td c>--<td>
<td>Överhettningsrör . . . <td r>mm<td c>40/32<td c>38/30<td c>38/30<td c>--<td>
<td>Tubernas längd mellan tubplåtarna . . . <td r>mm<td c>4 500<td c>4 700<td c>3 800<td c>2 800<td>
<td>Pannans största inv. diam. . . . <td r>mm<td c>1 800<td c>1 600<td c>1 480<td c>1 350<td>
<td>Rostyta . . . <td r><i>R</i> m<sup>2</sup><td c>3,4<td c>2,63<td c>2<td c>1,5<td>
<td>Eldyta, eldstad eldberörd . . . <td r><i>He</i> m<sup>2</sup><td c>12,63<td c>14,5<td c>11,4<td c>6,6<td>
<td>Eldyta, tuber eldberörd . . . <td r><i>Ht</i> m<sup>2</sup><td c>169,8<td c>127<td c>89,6<td c>75,4<td>
<td>Eldyta, total eldberörd . . . <td r><i>H</i> m<sup>2</sup><td c>182,43<td c>141,5<td c>101<td c>82<td>
<td>Överhettningsyta . . . <td r><i>Ö</i> m<sup>2</sup><td c>59,8<td c>61,1<td c>38,4<td c>--<td>
<td>Ångtryck . . . <td r><i>p</i> kg/cm<sup>2</sup><td c>14<td c>12<td c>13<td c>12<td>
<td>Vattenrum i pannan . . . <td r>m<sup>3</sup><td c>7,4<td c>6,1<td c>3,9<td c>3<td>
<td>Drivhjulsdiameter . . . <td r><i>D</i> mm<td c>1 400<td c>1 400<td c>1 400<td c>1 250<td>
<td>Ledarehjulsdiameter . . . <td r>mm<td c>1 000<td c>--<td c>1 000<td c>--<td>
<td>Tenderhjulsdiameter . . . <td r>mm<td c>1 000<td c>1 000<td c>1 000<td c>--<td>
<td>Hjulbas, lok fast . . . <td r>mm<td c>4 500<td c>3 000<td c>3 800<td c>3 200<td>
<td>Hjulbas, lok av koppl. hjul . . . <td r>mm<td c>4 500<td c>6 000<td c>3 800<td c>3 200<td>
<td>Hjulbas, lok total . . . <td r>mm<td c>7 000<td c>6 000<td c>6 500<td c>3 200<td>
<td>Hjulbas, tender, total . . . <td r>mm<td c>4 400<td c>4 400<td c>4 400<td c>--<td>
<td>Hjulbas, lok & tender total . . . <td r>mm<td c>14 425<td c>14 090<td c>14 040<td c>--<td>
<td>Total längd över buffers . . . <td r>mm<td c>17 845<td c>18 912<td c>17 510<td c>9 700<td>
<td>Största höjd över skorsten . . . <td r>mm<td c>4 550<td c>4 550<td c>4 300<td c>4 300<td>
<td>Pannans höjd över räls . . . <td r>mm<td c>3 000<td c>2 700<td c>2 750<td c>2 700<td>
<td>Lok, adhesionsvikt . . . <td r><i>G</i> kg<td c>70 700<td c>76 900<td c>35 000<td c>48 000<td>
<td>Lok, tjänstevikt . . . <td r>kg<td c>86 150<td c>76 900<td c>56 500<td c>48 000<td>
<td>Lok, materialvikt . . . <td r>kg<td c>78 750<td c>69 900<td c>52 200<td c>38 600<td>
<td>Tender, vattenförråd . . . <td r>kg<td c>16 500<td c>16 500<td c>16 500<td c>4 500<td>tank.
<td>Tender, kolförråd . . . <td r>kg<td c>7 000<td c>7 000<td c>7 000<td c>1 500<td>tank.
<td>Tender, tjänstevikt . . . <td r>kg<td c>45 800<td c>45 800<td c>45 300<td c>--<td>
<td>Tender, materialvikt . . . <td r>kg<td c>22 000<td c>22 000<td c>22 000<td c>--<td>
<td>Lok och tender, tjänstevikt . . . <td r>kg<td c>131 950<td c>122 700<td c>102 300<td c>--<td>
<td>Lok och tender, materialvikt . . . <td r>kg<td c>100 750<td c>91 900<td c>74 200<td c>--<td>
<td>Största hastighet enligt svensk och tysk författning . . .<td r>km/t.<td c>69<td c>53<td c>74<td c>60<td>
<td><i>H:R</i>. . . <td r><td c>53,7<td c>53,8<td c>50,5<td c>54,7<td>
<td><i>Ö;R</i> . . . <td r><td c>17,6<td c>23,2<td c>19;2<td c>--<td>
<td><i>H:Ö</i> . . . <td r><td c>3,07<td c>2,32<td c>2,63<td c>--<td>
<td><i>Ht:He</i> . . . <td r><td c>13,35<td c>8,75<td c>7,9<td c>11,4<td>
<td><i>C:H</i> (<i>C</i> = volym av en cylinder i dm<sup>3</sup>) . . . <td r><td c>1,15<td c>1,46<td c>1,28<td c>1,22<td>
<td><i>G:Z</i> . . . <td r><td c>4,15<td c>5,25<td c>4,5<td c>6<td>
</table>

<img 1>
Dragkrafts-, effekt- och vagnviktskurvor för 2-8-0 koppl. lok
litt. G-8<sup>2</sup> enl. ritning L. 38 006.
</img>
<img 1>
Dragkrafts-, effekt- och vagnviktskurvor   för  0-6-0
koppl. lok enl. ritning L. 68086.
</img>

<img 1>
Dragkrafts-, effekt- och vagnviktsktirvor för 0-10-0
koppl. lok litt. G-10 enl. ritning L. 68005.
</img>

<img 1>
Dragkrafts-, effekt- och vagnviktskurvor för 2-6-0 koppl. lok
enl. ritning L. 68038.
</img>

Fig. 1. Jämförelse mellan dragkrafts- och effekt- samt vagnviktskurvor lör olika stigningar för lokomotiv levererade av Nohab till Turkiet.

dels en 0-10-0 kopplad typ littera G-10, båda med
3-axlig tender. Det bestämdes nu, att till en början
skulle dessa båda typer utföras, dock med den
ändringen av littera G-8<sup>2</sup>, att pannan förlängdes, för att
erhålla större eldyta och därmed större ångproduktion,
vilket är särskilt angeläget med hänsyn till de
stora och långa stigningar, som förekomma å de
turkiska järnvägarna.

Sedermera tillkommo två nya, av Nydqvist &
Holm konstruerade, loktyper, nämligen en 2-6-0
kopplad med 3-axlig tender avsedd för mindre godståg
samt en 0-6-0 kopplad tanklokstyp för växeltjänst.

Inalles ha sålunda utförts 4 st. olika
lokomotivtyper av varierande storlek.

Av tabell 1 erhålles en översikt av de olika
lokens konstruktionsförhållanden.

<img 1>
Fig. 2. 2-8-0 koppl. godstågslokomotiv litt. G-8<sup>2</sup>.
</img>

<img 1>Fig. 3. 0-10-0 koppl. godstågslokomotiv litt. G-10.
</img>

Man kan ur denna tabell utläsa en på många
punkter återkommande enhetlighet mellan de olika
loktyperna. Samma cylinderdimensioner å lok litt. G-8<sup>2</sup>
och G-10. I huvudsak samma tubdimensioner för
samtliga typer. Å tenderloken samma hjuldiametrar
för resp. ledare-, koppel- och tenderhjul.

Samtliga loktyper äro tvillinglok med utvändiga
cylindrar.

De turkiska myndigheterna hava med avvikelse
från i Sverige och Tyskland gällande bestämmelser
bestämt max. hastigheterna 65 km/timme för G-8<sup>2</sup>
och 60 km/timme för G-10. För de övriga resp. 75
och 60 km/timme.

Det kan dock hava sitt intresse att verkställa en
närmare jämförelse angående lokomotivens kapacitet
vid olika hastigheter, varför ett diagram uppgjorts
för vardera loktypen, upptagande dragkrafts-,
effekt- och vagnviktskurvor.

Kurvorna äro uträknade under antagande av en
rostansträngning av 500 kg kol per m<sup>2</sup> rostyta och
timme med ett värmevärde av 7 000 ve per kg kol.
Maskineriets verkningsgrad är för enkelhetens skull
antagen till 90 % vid alla hastigheter. Dragkraften
är hänförd till drivhjulsperiferien liksom effekten.

Vid bestämning av de vagnvikter, som kunna
framföras i olika stigningar har gångmotståndet för
lokomotivet beräknats efter Strahls formel och för
vagnarna enligt Franks formel för lastade godsvagnar.

Kurvorna äro sålunda baserade på pannans
ångbildningsförmåga och de cylinderfyllningar, som med
hänsyn härtill är möjligt hålla vid olika hastigheter.

På grund av slidrörelsens konstruktion är å lok i
allmänhet största fyllningen begränsad till 75 %.
På lok, litt. G-8<sup>2</sup>, är dock största fyllningen 80 %
såsom numera ofta är fallet å större lokomotiv.
Anmärkningsvärt nog är största fyllningen å lok, litt.
G-10, endast 70 %, ehuru motsvarande dragkraft
skulle kunna vara större med hänsyn
till adhesionsvikten, då däremot den
stora dragkraft, som erhålles å lok litt
G-8<sup>2</sup> vid 80 % fyllning i allmänhet icke
kan utnyttjas, emedan adhesionsvikten
är för liten. Å det 6-kopplade
tenderloket begränsas dragkraften vid
igångsättning av adhesionsvikten.

Å tankloket äro adhesionsförhållandena
mera gynnsamma. Ännu vid 1/4
förråd är adhesionskoefficienten å denna
typ 1/5 vid igångsättning. Å lok litt.
G-10 är motsvarande värde 1/4,9.

För lok litt G-8<sup>2</sup> har antagits, att den
nominella dragkraften, 17 000 kg, skall
kunna utnyttjas vid igångsättning, i
vilket fall adhesionskoefficienten blir
1/4,15. Ett ganska lågt värde, som dock
torde vara rimligt med hänsyn till att
loket är försett med luftsandning för
att vid behov kunna öka adhesionen.
Alla loktyperna ha för övrigt
luftsandning. Med antagande av samma
koefficient för 2-6-0 loket blir dess största
dragkraft 10 800 kg. Största
dragkraften å lok litt G-10 är 15 600 kg och å
tankloket 8 700 kg. Den största
effekten vid drivhjulsperiferien är å resp.
typer 1 560 hkr å lok litt. G-8<sup>2</sup>, 1 130 hkr å lok litt.
G-10, 800 å 2-6-0 loket och 390 å tankloket. Den
mot dessa värden svarande hastigheten är för resp.
loktyp den gynnsammaste, emedan loket då
förbrukar den minsta ångmängden per hästkraft. Å
G-8<sup>2</sup> är den gynnsammaste hastigheten 69 km och
lok litt. G-10 53 km eller precis samma som enligt
såväl i Sverige som Tyskland gällande bestämmelser
medges som största hastigheter för resp. loktyper.
2-6-0 lokets gynnsammaste hastighet är 57 km/timme
och tanklokets ca 34, den sistnämnda sålunda
relativt låg, vilket med hänsyn till typens användning

<i>Tab. 2.</i>
<table>
<td c>Vagnvikt ton <td c>Lok typ <td c>Hastighet i km/tim, i stigning
</table><table><td><td c>0 0/00<td c>5 0/00<td c>10 0/00<td c>15 0/00<td c>20 0/00<td c>25 0/00
<td c>200<td c>G-S<sup>2</sup><td c>70<td c>70<td c>70<td c>62<td c>49<td c>38
<td c><td c>G-10<td c>60<td c>60<td c>60<td c>46<td c>36<td c>28
<td c><td c>2-6-0<td c>75<td c>69<td c>49<td c>34<td c>24<td c>18
<td c><td c>0-6-0<td c>60<td c>43<td c>30<td c>21<td c>15<td c>11
<td c>400<td c>G-8<sup>2</sup><td c>70<td c>70<td c>54<td c>37<td c>26<td c>20
<td c><td c>G-10<td c>60<td c>59<td c>40<td c>27<td c>19<td c>14
<td c><td c>2-6-0<td c>75<td c>47<td c>27<td c>17<td c>--<td c>--
<td c><td c>0-6-0<td c>51<td c>27<td c>15<td c>10<td c>--<td c>--
<td c>600<td c>G-8<sup>2</sup><td c>70<td c>60<td c>37<td c>24<td c>3<td c>--
<td c><td c>G-10<td c>60<td c>46<td c>27<td c>17<td c>--<td c>--
<td c><td c>2-6-0<td c>67<td c>33<td c>17<td c>--<td c>--<td c>--
<td c><td c>0-6-0<td c>43<td c>18<td c>9<td c>--<td c>--<td c>--
<td c>800<td c>G-8<sup>2</sup><td c>70<td c>49<td c>27<td c>4<td c>--<td c>--
<td c><td c>G-10<td c>60<td c>36<td c>20<td c>--<td c>--<td c>--
<td c><td c>2-6-0<td c>60<td c>24<td c>--<td c>--<td c>--<td c>--
<td c><td c>0-6-0<td c>37<td c>12<td c>--<td c>--<td c>--<td c>--
<td c>1 000<td c>G-8<sup>2</sup><td c>70<td c>40<td c>21<td c>--<td c>--<td c>--
<td c><td c>G-10<td c>60<td c>28<td c>14<td c>--<td c>--<td c>--
<td c><td c>2-6-0<td c>52<td c>18<td c>--<td c>--<td c>--<td c>--
<td c><td c>0-6-0<td c>30<td c>9<td c>-<td c>--<td c>--<td c>--
</table>

som växellok kan betraktas som ändamålsenligt. De i diagrammen inlagda
vagnviktskurvorna visa med vilken hastighet en viss vagnvikt kan
framföras i olika stigningar.

En jämförelse i detta avseende mellan de olika loktyperna ger tab. 2.

Beträffande lokens detaljkonstruktioner skall i detta sammanhang endast
nämnas, att de i allmänhet äro utförda efter gängse lokomotivprinciper. För
de båda sexkopplade loktyperna hava i många fall svenska
standardkonstruktioner använts.

Samtliga loktyper hava slidreglering enligt
Heussingers system. Cylindrarna äro försedda med
överströmningsanordning och luftventiler.

Tryckluftbroms av system Knorr finnes å
samtliga typer och därjämte handbroms. Dessutom äro
tenderloken utrustade med mottrycksbroms för
cylindrarna, s. k. Riggenbachbroms. Buffertarna äro
hylsbuffertar av system Siegen. Luftsandningen
är av Knorrs system. Vidare äro loken utrustade
med injektorer och smörjpressar av Friedmanns
system samt tenderloken med registrerande
hastighetsmätare, typ Haushälter-Rezny.

Loken littera G-8<sup>2</sup> och G-10 äro försedda med
matarevattenförvärmare, system Knorr. Ett antal G-8<sup>2</sup>
lok hava dock på försök blivit försedda med
Friedmanns avloppsinjektorer i stället för förvärmare.

<b>Kontroll.</b>

Som kontrollant för tillverkningen har å turkiska
regeringens vägnar allt från början tjänstgjort
Regierungsbaurat Friedrich Corts från tyska
riksbanorna. Jämte honom hava tidvis en del yngre
turkiska ingenjörer varit detacherade dit,
huvudsakligen i studiesyfte.

När kontrollanten på våren 1927 anlände till
Trollhättan, var det ju ganska angeläget att innan
tillverkningen sattes igång få närmare klarlagt, huru
kontrollen skulle ordnas och i vad mån den kunde
betjäna sig av nyare principer för lokomotivtillverkningen.

De standardiseringssträvanden, som utmärka vår
tid, hava framträtt även inom lokomotivområdet
icke bara i Sverige utan kanske framför allt i
Tyskland, där en stor kommission sedan tiden efter
världskriget varit verksam i samband med arbetet
på de s. k. "Einheitslokomotiven".

Dessa tyska standardiseringssträvanden beröra
såväl konstruktion som tillverkning. Det var därför
en rätt naturlig åtgärd av vederbörande
kontrollmyndighet att anmoda ett par representanter för de
tyska normaliseringssträvandena att lämna en
redogörelse för de åtgärder, som vidtagits i Tyskland i
detta syfte.

Det ligger utanför ramen för denna redogörelse att
närmare ingå härpå, men det kan ha sitt intresse att
höra att vi både beträffande konstruktionsdetaljer
och tillverkningsprinciper redan länge tillämpat de
nya tyska idéerna, t. e. att sätta armaturen icke
direkt på pannan utan på därvid fastnitade brickor
och att för tillverkningen tillämpa ett bestämt
toleranssystem med tillhjälp av Johanssons måttsats.
Denna sistnämnda har varit i bruk hos Nohab i ca

<img 1>
Fig. 4. 2-6-0 koppl. godstågslokomotiv.
</img>

<img 1>
Fig. 5. 0-6-0 koppl. växellokomotiv.
</img>

20 år. Härigenom blir det möjligt, att med
användande av giggar och fixturer uppnå utbytbarhet
mellan sådana detaljer, som kunna komma ifråga
härför, vilket särskilt gäller maskineriet och en del
armatur.

Kontrollen av såväl material som färdiga delar är
mycket genomgripande och noggrann.

Praktiskt taget alla delar underkastas
materialkontroll. Provningarna verkställas i regel av
kontrollanten själv, men för vissa mindre viktiga detaljer
provar tillverkaren materialet och utfärdar däröver
provsedel.

Under tillverkningens gång besiktigas de färdiga
delarna, och viktigare delar uppmätas för kontroll
att tillåtna toleranser ej överskridits, och detta gäller
särskilt ramverk och maskineri.

Ångpannan, överhettaren, cylindrar och
luftbehållare kallvattentryckas, och pannan ångprovas
därjämte. Vidare kontrolleras hjulens påpressning
på axlarna och tapparnas inpressning i hjulen,
ävensom att hjulen äro riktigt avbalanserade.
Avvikelsen på vevradien får icke vara mer än ± 0,1 mm och
vinkelavvikelsen mätt på vevradien icke heller mera
än ± 0,1 mm.

Slidrörelsen kontrolleras mycket ingående.

För detta ändamål tages bl. a. slidellipsdiagram, å
vilket de olika ångregleringskvantiteterna kunna
avläsas. I vissa fall indikeras även loken.

Lokens skentryck avväges.

Resultaten av alla provningar och mätningar
protokollföras och de viktigaste sammanföras jämte
beskrivning å ångpannan i den s. k. blå boken, som
levereras med varje lok.

De färdiga loken provköras första gången å
Nohabs egen järnväg, men det egentliga provet i tåg
företages dock först i Turkiet. Med de första loken
företogs emellertid en särskild provkörning med tåg
å Bergslagernas järnvägar. <tab><tab><tab><tab>(Forts.)

</chapter>
<chapter name="SKÅNEMÄSSAN 1932.">
<h2>SKÅNEMÄSSAN 1932.</h2>
Årets skånemässa har varit ovanligt livaktig, vilket
beror på att den för varje år, som går, blir alltmera
känd och uppskattad. I år har det kanske även
betytt något, att endast en stad ordnat s. k,
jubileumsutställning. Varumässan är ju annars såväl ifråga
om idé som anordningar något helt annat än en
utställning men det är givet, att fabrikanternas och
affärsmännens intressen bli mera splittrade ett sådant
år, då ett stort antal större och mindre utställningar
förekomma.

Den skånska mässan hölls som vanligt i Malmö och
pågick under dagarna den 1--7 augusti. Såtillvida
är "Skåne-mässan" en missvisande benämning, som
antalet deltagare från Skåne icke utgör ens hälften
av hela antalet deltagare. I år voro sålunda över
600 firmor representerade av i allt 385 deltagare,
varav 52 från Stockholm, 30 från Göteborg, 186 från
Skåne och 117 från övriga delar av landet. Mässans
grundidé: "sälj svenskt och köp svenskt" hävdades
kraftigt och det bör anmärkas, att vid den s. k.
varunämndskontrollen ingen anmärkning behövde göras.
En eloge var mässan som vanligt värd för att den var
fullt färdig icke endast vid öppnandet utan t. o. m.
dagen förut, alltså redan vid den s. k. pressronden.

Bland besökarna vid mässan märktes ett betydande
antal utländska köpmän, främst naturligtvis danskar
men även tyskar, österrikare m. fl. och i år för
första gången även isländare.

Anordningarna voro i stort sett desamma som
föregående år. Rikligast företrädda voro järn- och
metallmanufakturbranscherna men livligt deltagande
förmärktes även från livsmedels- och den
kemisk-tekniska industrien ävensom från glas- och
bosättningsbranschen. En betydande ökning konstaterades
ifråga om papper och grafisk industri. Möbelkonsten
och det byggnadstekniska området voro förnämligt
och rikligt representerade. Anmärkningsvärt stort
var deltagandet från storindustriellt håll under det att
vissa mindre företagare i år uteblivit. Detta
förhållande torde kunna förklaras av de alltjämt dåliga
tiderna, vilka annars icke gjorde sig alltför starkt
påminda vid mässan.

Den från föregående år livligt uppskattade
patentavdelningen under ledning av Patentbyrån A. W.
Andersson väckte även i år berättigad uppmärksamhet.
Utställarna hade denna gång i ännu större
omfattning övergått till att demonstrera sina uppfinningar
genom bruksfärdiga föremål eller omsorgsfullt och
instruktivt utförda miniatyrmodeller. Antalet deltagare
på denna avdelning uppgick till ett femtiotal.
En hastig uppräkning av de mera uppmärksammade
patenten kan måhända ge en föreställning om denna
avdelnings värde för mässbesökarna.

<i>Maskinteknik:</i> elektrisk slipmaskin för axeltappar,
durchsyningsmaskin, katalytisk brännare för
uppvärmning av automobiler och flygmaskiner m. m., ny
och förbättrad anordning för självtippning av
lastflak å automobiler, ny domkraft för automobiler
m. m., ljuskontrollanordning för d:o, förbättrad
vindrutetorkare samt ett flertal patent berörande deri
vanliga trampcykeln.

<i>Husgeråd m. m.:</i> gaständare av ny konstruktion,
diskmaskiner, apparat för framställning av kolsyrade
drycker, snabbkokkärl av aluminium, tavelupphängningsanordning,
onduleringstång, gymnastikredskap m. m.

<i>Byggnadsteknik:</i> fönsterkonstruktion för uthus,
dragregleringsanordning för värmeledningspannor,
dyrkfritt lås m. m.

<i>Reklamteknik:</i> anordningar för butiksdörrar,
rörliga bilder för tidningar, maskin for rullning av
kräppapper m. m.

<i>Lantbruk:</i> kultivator med på svängbara armar
anbragta billar, ny plogbill, rotfruktsskärare, rens- och
gallringshacka, ryktapparat, slangledare m. m.

Bland de på övriga avdelningar utställda
mässföremålen ha ett stort antal varit föremål för köparnas
speciella intresse. Bland dessa märkas AGA:s nya
varmvattenberedare, vars enkelhet och låga
driftkostnader förbluffade, Hyttenberg a.-b:s oljebrännare
för självtryck, Malmö armaturfabriks alla nyheter,
särskilt inom sjukvårdsbranschen, Sjöbo bruks
jordvärmningsanläggning för drivhus o. d., nu med
rörsystem av cementplattor, Kockums järnverks
gasvärmeskåp samt vägskyltar, Färe armaturfabriks
vattenringpump för hushållsändamål, Malmöfirman J. C.
Ljungmans oljeeldningsapparat "Pluto" för
bageriugnar, Julius Sjögrens s. k. sektionsbakugn för
bagerier och konditorier, A.-b. Blokks Idestafönster
samt Maskinfabriks a.-b. Thules i Malmö nya
shapingmaskin för 400 mm slaglängd.

Att årets Skånemässa varit en betydande framgång,
därför borgar bl. a. det förhållandet, att i år ett
ovanligt stort antal deltagare redan nu antecknat sig för
nästa års mässa. Till dess förväntas det, man får
hoppas på goda grunder, att konjunkturkurvan skall
ha nått ett gott stycke på den uppförsbacke, som hela
världen längtar efter. <tab><tab><tab><tab><tab><i>G. H.</i>

</chapter>
<chapter name="NOTISER">
<h3><i>NOTISER</i></h3>
<b>Vägdagar i Falun.</b> Svenska vägföreningen
sammanträder fredagen den 2 och lördagen den 3 september i
Falun. Samling sker den 2 september i arbetareföreningens
lokal kl. 10, då landshövding H. Kvarnzelius
håller ett hälsningsanförande. Förhandlingarna öppnas
därefter av Svenska vägföreningens ordförande, f. d.
landshövding L. Reuterskiöld. Vid sammanträdet hållas
tvenne föredrag, det ena kl. 10,30 av landshövding G. R.
Sederholm om 1929 års vägsakkunnigas förslag till ny
väglagstiftning, varefter följer diskussion. Efter
lunchpausen håller överste Richard Ekwall föredrag över
ämnet "Synpunkter på frågan om beläggningar å
huvudvägarna". Tiden därefter är anslagen till diskussion med
anledning av dagens båda föredrag, varefter
sammanträdet avslutas med gemensam middag på Grand hotell.
Lördagsprogrammet upptages av exkursioner, vid vilka
bl. a. nyare vägmaskiner samt utförda och pågående
beläggningsarbeten av såväl äldre som nyare typer
demonstreras. Av särskilt intresse äro de ståtliga broar
över Dalälven, som utförts under de senare åren.

Rörande dessa broar kommer en kort redogörelse att
lämnas i samband med besiktningen. Färden får en
utsträckning av ca 85 km och ställes över följande platser:
Falun, Kvarnsveden, Mellstabron vid Båtsta färja,
Borlänge, Stora Tuna, Torsång, Gustafs, Säter, Uppbo,
Husby och Hedemora, där kortegen upplöses. Anmälan
om deltagande i vägdagarna emottages på Svenska
vägföreningens expedition, Kungsgatan 55, Stockholm.
Rumsbeställningar få deltagarna själva ombesörja.
Plats i bil eller buss kan icke garanteras för
anmälningar, som inkommit efter den 27 augusti.

<b>Arbetsledarekurser.</b> Från arbetsledareinstitutet har
i dagarna distribuerats preliminärt program för de båda
sexveckorskurser för arbetsledare i förmans- och
verkmästarställning, som under läsåret 1932--1933 anordnas
å tiderna 19 september--29 oktober 1932 samt 16 januari--25
februari 1933. Kursernas läroinnehåll är fördelat
på tre ämnesgrupper, nämligen arbetsledning (ca 84 tim.
föreläsningar och 24 tim. demonstrationer och studier på
arbetsplatser), arbetsplatsens hygien och säkerhet (ca
18 tim. föreläsningar och 8 tim. demonstrationer) samt
arbetsrätt (ca 8 tim. föreläsningar). Härutöver anslås
varje arbetsdag minst två timmar till självarbete,
bestående i att å lärorummet under lärares medverkan
renskriva och komplettera under föreläsningarna gjorda
anteckningar. Rapporter skrivas och självstudier
bedrivas efter givna anvisningar. Kursdeltagare, som önska
få övning i att utföra enkla beräkningar av betydelse för
deras praktiska verksamhet, erhålla handledning under
1 1/2 à 2 tim. under 4 à 5 veckodagar. I anslutning till
dessa övningar förekomma föreläsningar över moderna
ritbeteckningsmetoder, standards och toleranser. De
kursdeltagare, som ej önska deltaga i dessa övningar,
syssla under tiden med självarbete. Under kursens lopp
göras besök å instruktiva utställningar och
arbetsplatser i Stockholm eller dess närhet för studier av
anordningar för planering och tidsstudier med
ackordssättning, ordergång och arbetsföljd, arbetsplatsernas
allmänna anordning, skyddsanordningar m. m. För
deltagare från gruvor och järnverk tillkommer en 7--10
dagars tillämpningskurs med likartade studier vid
gruvor och järnverk med föredrag över förhållanden,
hörande till arbetsledningen på de olika platserna.
Kostnaderna för dessa studier bestridas av jernkontoret.

Till varje kurs mottagas 20--25 deltagare. Anmälan
bör insändas i god tid, senast 2 veckor före början av
varje kurs. Deltagare, som anmälas minst en månad
före kursens början och samtidigt inbetala kursavgiften,
få till sig översända en del av kursens kompendier och
litteratur jämte handledning för förberedande studier.
Kursavgiften är 100 kr., vartill kommer kostnad för
böcker och material med 10--25 kr. Kostnaderna för
hela kursen, inkl. vivre men utan resekostnader och
övriga utgifter av personlig art, kunna beräknas till 360
å 400 kr. per deltagare.

<b>En teori för slagrutan.</b> I Bull. (Schweiz. Elektrotechn.
Verein (20 juli 1932) har dr-ing. Lehmann behandlat
det samband mellan åskslag, grundvattenådror och
slagrutan som han tror sig ha funnit vid A.-G. Sächsische
Werkes högspänningsledningar.

Den övervägande delen av åskslagen å kraftverkets
ledningsnät hava inträffat på en sträcka av ca 6 km av
en ca 80 km lång 100 kV ledning. Berggrunden inom
detta för åskslag så utsatta område utgöres av lerskiffer,
som varit utsatt för veckningar, efter vilka de
uppkomna spricksystemen utfyllts med hydrotermala
bildningar, bestående huvudsakligen av kvarts. Dessa
kvartsgångar äro i de flesta fall vattenförande.

Fleråriga undersökningar av åskslagsfrekvensen gåvo
till resultat, att åskslagen alltid kunde lokaliseras till
den sida av kraftledningen, där grundvattenådrorna
funnos. Vattenådrornas lägen hade bestämts av en
gammal van slagruteman.

Mätningar av jordningsmotståndet vid de av blixten
skadade stolparna gåvo trots närheten till vattenådrorna
värden på 260 ohm och däröver. Det var därför
tydligt, att det vid åskslag i en stolpe kunde uppstå så
hög potential i stolpens topp, att överslag kunde
inträffa mellan stolpen och fasledningarna. Genom
förbättring av jordningen, varvid borrhål av upp till 10 m
djup upptogos i vattenådrorna och förbundos med
stolparna, kunde jordningsmotståndet nedsättas till 20 ohm
och därunder. Samtidigt med de till ett antal av 20
uppgående borrningarna gjordes en kontroll av
slagrutans utslag, varvid mycket god överensstämmelse
kunde konstateras.

I likhet med vad man tidigare funnit i Pyreneerna
kunde man även här iakttaga, att luften över
vattenådrorna var mera ioniserad än i dessas närmaste
omgivningar. Luftens ledningsförmåga är särskilt hög,
där grundvattnet är radioaktivt. Detsamma gäller
kontakterna mellan olika bergarter, såsom kalksten, granit,
skiffer etc. Grundvatten, som cirkulerar i sprickor i
berggrunden kännetecknas ofta av en hög halt av
radiumemanation. Vid mätningar över de vattenförande
sprickzonerna och dessas närmaste omgivningar
konstaterades mycket mindre potentialfall i luften än i
vattenfattiga områden. Potentialfallets storlek beror på
djupet till grundvattenytan och vattenflödets riklighet
samt växlar mellan hälften och fjärdedelen av det i torra
områden iakttagna potentialfallet. I den ifrågavarande
trakten synas områden med låga potentialfall vara
mycket skarpt begränsade och utgöra ett säkert
indicium på närvaron av sprickor, resp. vattenådror i
berggrunden. Mätningar av luftens ledningsförmåga
synas alltså med fördel kunna användas för kontroll av
slagrutans anvisningar. För denna metod har f. ö.
patent sökts i Tyskland.

Förf. till citerade artikel har experimentellt sökt
påvisa sambandet mellan slagrutans indikationer och
potentialfallets storlek. Om en slagruteman fick gå
igenom en serie av tre plankondensatorer, i vilka olika
fältstyrkor rådde, så reagerade slagrutan vid
övergångsställena mellan kondensatorerna, alltså där språng i
potentialfallet uppträdde. Dessa iakttagelser gjordes
med ett flertal personer som försöksobjekt. En
förutsättning för att slagrutan skulle ge utslag på nämnda
punkter var, att vederbörande person verkligen
reagerade, dvs. var vad tyskarna kalla "rutenfähig". Av 100
herrar, som fingo göra försöket och av vilka ingen
tidigare gått med slagruta, visade sig endast 12 vara
"rutenfähig".

Med stöd av dessa iakttagelser framhåller förf. som
sin åsikt, att slagrutans utslag för vatten är ett
elektrofysiologiskt fenomen, förbundet med plötsliga språng i
potentialfallet i luftelektriska fält.

Det förefaller, som om den här relaterade teorien
skulle hava rätt stor sannolikhet för sig, förutsatt att
de gjorda iakttagelserna äro grundade på fullt
objektiva försöksanordningar och kritiskt bearbetade. Det
torde i varje fall vara obestridligt, att personer finnas,
som äro abnormt känsliga för elektriska fenomen.
Däremot är det högst osannolikt, att det enkla samband
mellan grundvattenförekomster och potentialfall, som
författaren beskriver, skulle vara regel i de trakter, där
vattensökande med slagruta förekommer. Åtminstone i
Sverige torde det höra till sällsyntheterna, att man för
vinnande av vattentäkt är hänvisad till spricksystem i
fasta berget. Men i sådana fall, vid brunnsborrningar
i berg, kunna måhända ioniseringsmätningar giva
anvisningar för borrhålens placering. Vid vattensökande i
lösa jordlager torde dock framdeles som hittills
kännedom om terrängens geologiska beskaffenhet,
nederbörds- och avrinningsförhållanden vara det viktigaste villkoret
för en lycklig utgång. Vill man sedan anlita en

slagruteman för att verifiera sina egna slutledningar, så
måste man i alla händelser vara beredd på att
självsuggestion och medvetet bedrägeri få tagas med i
räkningen. En metod som kan användas för kontroll av
den mänskliga ofullkomligheten måste därför alltid
vara välkommen, och ur denna synpunkt är det
intressant, att man på ansvarigt tekniskt håll numera
ansett sig kunna begära patent på en dylik metod.

<b>En märklig ångmotorvagn.</b> VDI-Zeitschrift (20 aug.
1932) beskriver en ångmaskindriven motor vagn, som
nyligen tagits i drift å sträckan Stuttgart--Friedrichshafen.
Vagnen har 5,6 sittplatser, fördelade på tre
avdelningar, samt toalett-, post- och bagagerum.
Vagnskorgen vilar med ena änden på en normal, tvåaxlig
löp-boggi, medan de från den andra änden utdragna
längs-balkarna medelst en kulled äro förenade med en
tvåaxlad drivboggi. Denna jämte överbyggnad,
innehållande maskinrum och förarhytt, bildar ett helt för sig
och kan användas separat som lokomotiv.

Drivboggin, som har ett axelavstånd av 3 600 mm,
drives direkt medelst en utanför ramverket liggande
tvillingmaskin. Högtrydksånga av 25 at och ca 400°
användes. Fyllningen kan regleras ned till 4 %. Ångan
alstras i en högtryckspanna, som kan matas med
råvatten, vilket i omgångar förvärmes till ca 200 ° och
därunder evaporeras samt befrias från slam. Innan
vattnet kommer in i pannans avdunstningsavdelning,
befrias det från hårdhetsbildarna. Pannan är vidare
försedd med luftförvärmare, reglerbar matarpump och
halvautomatisk rost. Alla regleringsanordningar och
kontrollinstrument äro lätt åtkomliga frän förarplatsen, så att
vagnen även å längre sträckor kan köras av en enda man.
Vagnen har vattenförråd för 100 km och kol för 200 km.

Vagnen är byggd för en normal hastighet av 75
km/tim, vid vilken körriktning som helst. På
horisontal bana har maximihastigheten 108 km/tim, uppnåtts.
Vid accelerationsprov uppnåddes följande
maximihastigheter i olika stigningar: vid 10 0/00 92 km/tim., å en
6,8 km lång sträcka med många kurvor och 14,3 0/00
stigning 83 km/tim, samt å en sträcka med 22,5 0/00
stigning och många kurvor 60 km/tim. Vid dessa prov
behövde pannan, även vid en uttagen effekt av 430 hkr,
aldrig ansträngas upp till översta gränsen.

Det framhålles, att med denna motorvagnskonstruktion
effekten ökats till dubbla det vid äldre ångdrivna
vagnar brukliga beloppet, medan vatten- och
kolförbrukningen minskats med 25 % och personalbehovet
likaledes reducerats. Hur ekonomien ställer sig, jämförd
med dieselmotorvagnarnas eller de dieselelektriska
vagnarnas, omnämnes ej, men däremot framhålles, att den
rena ångdriften med motorvagnar för de minst
frekventerade turerna i vissa avseenden torde innebära
företräden framför blandad ång- och diesel-, resp.
dieselelektrisk drift.

<b>Världsproduktionen av nonferrometaller år 1931.</b>
Metallgesellschafts statistik över produktion, förbrukning
och noteringar beträffande andra metaller än järn har
i dagarna utkommit med sin 33:e årgång, avseende året
1931 men jämväl innefattande en återblick på åren
1921--1930.

Inledningsvis framhålles, att marknadsläget för
nonferrometallerna numera utvecklat sig så, att sannolikt
ytterst få av världens gruv- och hyttföretag inom
branschen arbeta med vinst. Produktionen av dessa metaller
har under det gångna året sjunkit katastrofalt och
uppgår i vissa fall knappast till de belopp som förekommo
åren 1923--1924, även om den ännu så länge ligger
åtskilligt över 1921--1922 års värden.

Världsproduktionen av bauxit år 1931 uppgick till
1,062 mill. ton mot 1,716 mill. ton år 1930. Av denna
kvantitet förbrukades 0,870 (1,070) mill. ton, eller 82,0
(62,0) %, för aluminiumframställning. Aluminiumproduktionen
har ävenledes gått tillbaka, ehuru ej i lika
hög grad. Den utgjorde 217 600 (267 000) ton och
motsvarar ungefär 1927 års produktion. Produktionsminskning
är genomgående i de flesta länder. Ett undantag
utgör Italien, som ökat sin produktion från 8 000 till
11 200 ton, tvivelsutan tack vare statssubvention.
Aluminiummdustrien torde f. n. belastas med en kraftigt
ökad lagerhållning, enär den redovisade förbrukningen
under senare år legat åtskilligt lägre än produktionen.
Förbrukningen år 1931 utgjorde 175 300 (209 700) ton,
eller endast 80,7 (78,5) % av produktionen. Jämvikten
mellan produktion och konsumtion synes ha rubbats
redan omkr. år 1926. Det är med denna företeelse som
bakgrund man får se de aktuella strävandena att öka
användningsområdet för aluminium.

Världsproduktionen av bly (i blymalm) vid gruvorna
utgjorde 1931 1,320 (1,581) mill. ton. Minskningen
faller till största delen på de stora producenterna,
nämligen den amerikanska kontinentens länder.
Hyttproduktionen av bly har likaså fallit (från 1,646 till 1,387
mill. ton). Förbrukningen av råbly föll från 1,513 till
1,270 mill. ton. överproduktionen i fråga om bly är
sålunda ej påfallande stor.

Bergverksproduktionen av koppar (i kopparmalm) var
under fjolåret nere i ungefär 1924 års storlek. Den
utgjorde 1,383 (1,596) mill. ton. Hyttproduktionen var i
det närmaste lika stor som gruvornas produktion (1,349
mill. ton mot 1,554 mill. ton år 1930). Utvecklingen av
råkopparkonsumtionen är ganska intressant. Den har
visserligen i stort sett fallit (från 1,468 till 1,313 mill.
ton), men tendensen är långt ifrån enhetlig över hela
världen. En rätt betydande uppgång kan t. e. konstateras
i Italien, Spanien, Sverige och Japan; för Sveriges
del utgjorde konsumtionen år 1930 28 400 ton och år 1931
32 000 ton, den högsta som någonsin förekommit. Denna
ökning torde sammanhänga med att kraftförvaltningarna
begagnat tillfället att för exceptionellt låga pris inköpa
koppar för kraftledningar. I Sverige ha givetvis de
pågående arbetena med Malmölinjernas elektrifiering
bidragit till den ökade kopparkonsumtionen.

Nickelproduktionen vid gruvorna utgjorde 49 300 ton
mot 64 400 ton år 1930. Minskningen kommer så gott
som helt på Kanada, medan den europeiska produktionen
synes ha hävdat sin ställning eller t. o. m. befunnit
sig i ett uppsving. Den kanadensiska produktionen
utgjorde dock 82,5 % av världsproduktionen.

Kvicksilverproduktionen föll från 3 730 till 3 267 ton.
Här är det den italienska produktionen, som visar den
mest markerade nedgången (från 1933 till 1 241 ton).
Silverproduktionen har, förnämligast på grund av den
amerikanska produktionens minskning, nedgått från
7 729 till 6 083 ton.

Bergverksproduktionen av zink (i zinkmalm) föll från
1,496 till 1,131 mill. ton, hyttproduktionen av råzink från
1,398 till 0,999 mill. ton och konsumtionen av råzink från
1,223 till 1,021 mill. ton. Slutligen var bergverksproduktionen
av tenn 149 100 (178 100) ton, hyttproduktionen av
tenn 156 300 (178 500) ton samt tennkonsumtionen
141 900 (164 500) ton.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Extra allmänt sammanträde</b> hålles å föreningens lokal
onsdagen den <I>7 september 1932</i> kl. 19,30. <sp>Program:</sp>
1) Inval. -- 2) <i>Meddelande rörande ombyggnaden efter
branden av föreningens lokaler lämnas av arkitekten.</i> --
3) <i>Arbetena med regleringen av sluss-området i
Stockholm,</i> föredrag av arbetschefen kapten <sp>Carl Thulin.</sp> --
<i>Kräftsupé m. m.</i>

<b>Höstutflykt till Västerås</b> anordnas onsdag den 21
september med avfärd från Stockholm kl. 8 och återkomst kl.
21,50. Besök göres vid Statens ångkraftstation, Asea,
m. m. Närmare program meddelas senare.

</chapter>
<chapter name="TEKNISK TIDSKRIFT
HÄFT. 36 ÅRG. 62  3 SEPT. 1932">
<h1>TEKNISK TIDSKRIFT</h1>
<h2>HÄFT. 36 ÅRG. 62  <tab>3 SEPT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Ingenjören som föredragshållare. -- Nydqvist & Holms turkiska leveranser, av ingenjör Bengt
Sjölin. -- Ekonomisk översikt. -- Notiser. -- Sammanträden.

</chapter>
<chapter name="INGENJÖREN SOM FÖREDRAGSHÅLLARE.">
<h2>INGENJÖREN SOM FÖREDRAGSHÅLLARE.</h2>
På ingenjörens lott faller ofta att hålla föredrag
rörande tekniska ämnen icke blott inför ett
auditorium på ungefär samma tekniska bildningsnivå som
föredragshållaren utan även inför åhörare, som äro
mer eller mindre analfabeter på det tekniska området.
Det rör sig kanske om någon ny uppfinning, som
väckt sådant uppseende och intresse, att alla vilja ha
reda på saken om icke av annat skäl så av ren
nyfikenhet. I andra fall gäller det en ny teknisk
produkt, som skall göras känd inom vida kretsar för att
säkerställa en större avsättning. Man skickar kanske
då ut någon föredragshållare, som inför vissa
inbjudna eventuella framtida förbrukare på olika
platser lämnar alla nödiga uppgifter med eller utan
demonstration av saken ifråga. Metoden kan i många
fall ge utmärkta resultat, om saken ordnas på <i>rätt
sätt.</i> Och det <i>rätta sättet</i> är givetvis härvidlag, att
föredraget utformas så, att det fullt håller sig på
åhörarnas nivå, så att de förstå det, som säges. Men
hur är det i verkligheten? Den, som närmare tänkt
härpå vid åhörande av tekniska föredrag, kan nog
intyga, att mycket brister i framställningen, och man
kan tyvärr säga, att ingenjörerna ofta äro ganska
dåliga föredragshållare. Förhållandet är ungefär
enahanda beträffande tekniska uppsatser skrivna för
reklamändamål och avsedda att distribueras till den
stora allmänheten.

När man hör en ingenjör hålla ett tekniskt föredrag
för en bredare publik bestående mer eller mindre av
lekmän, kan det ej hjälpas, att man omedvetet ibland
kommer att tänka på medeltidens katolska
gudstjänst, som hölls på latin, så att i regel endast ett
fåtal lärda begrepo vad som sades. Kanske fingo
åhörarna någon liten behållning av gudstjänsten i
form av en viss andaktskänsla inför mässhakar,
rökelsekar, sång och ceremonier av olika slag, men
mycket mer blev det nog ej.

Ingenjören gör sällan som Fridolin: "talar med
bönder på böndernas sätt men med lärde män på
latin." Allt för ofta blir det mest latin. Tyvärr
bortser ingenjören ej vid sådana tillfällen från att
han är ingenjör. Han strör omkring sig med
tekniska termer och använder gärna formler, ja, t. o. m.
högre matematik. Han själv förstår ju allt det där
så bra. Det är dagligt bröd för honom, men han
glömmer, att allt detta är fullkomligt meningslöst för
åhörarna, och det hela måste för dem bli infernaliskt
tråkigt och endast till en mindre del förståeligt. Jag
anser för övrigt, att man även inför ett tekniskt
auditorium bör använda så litet formler, differentialkalkyl
o. d. som möjligt utan spara detta för skrivna
utförliga avhandlingar.

Många ingenjörer säga helt säkert: "Det där är
bara dumt prat, så är det ej alls utom i rena
undantagsfall." Men tänk efter litet närmare. Jag har
haft särskild anledning tänka därpå, och tror att det
tvärtom ganska ofta brister. Blott ett par exempel.
För ett par år sedan hölls ett föredrag beträffande en
friktionskoppling, till vilket föredrag man inbjudit
hantverkare, montörer, bilreparatörer m. fl. Av
auditoriet utgjorde ingenjörerna säkerligen ej mer
än ett par procent. I föredraget förekommo ideligen
"vridmoment", "torsionsmoment", "tröghetsmoment"
utan någon som helst förklaring över betydelsen av
dessa ord. Lyckligtvis åtföljdes föreläsningen av
demonstrationer. Endera skulle dessa ord icke alls
använts eller ock skulle från början ordens betydelse
klargjorts. -- För icke länge sedan utkom en liten
broschyr, skriven av en elektrisk ingenjör för
lantbrukare angående elektriciteten i lantbrukets tjänst.
Där förklarades först på två å tre sidor betydelsen
av effekt, energi, kW, kWh etc. Allt som sades var
visserligen fullt riktigt, tekniskt och logiskt
framställt men förfärligt tungrott. På samma sätt
förförklarades kvarttimmemaximalmätares samt andra
registrerande mätares funktion, och jag vill icke
förneka, att en lantbrukare med gott huvud, energi och
vetgirighet <i>kunde</i> av det anförda fullt sätta sig in
i och förstå vad som avsågs, men jag tvivlar i allra
högsta grad på, att mer än möjligen en försvinnande
procent av läsarna <i>orkade med</i> att arbeta sig till
kunskapen och varför? Jo, allt var taget helt
teoretiskt och abstrakt <i>utan ett enda förklarande och
jämförande exempel från lantbrukarnas värld.</i> Med
litet god vilja skulle man med dylika exempel
underlättat saken för läsarna i mycket hög grad, och det
hade ej varit svårt. Jag träffade för övrigt senare
en lantbrukare, en studerad, begåvad och intresserad
man, och frågade honom, om han läst broschyren i
fråga? Jo, det hade han. Nå, hade han förstått
det teoretiska resonemanget? Nej, han hade ej
orkat med det. Elektriciteten är i här omskrivna
hänseende kanske svårare än andra ämnen, och i
många fall förklaras fenomenen lättast genom
diagram och formler, men för den, som ej lärt sig och
är van använda dessa blir alltsammans lätt latin --
han förstår nästan ingenting. Men lika säkert är,
att elektriska lika väl som andra tekniska ämnen
med god vilja och övning i regel <i>kunna</i>
framställas så, att de bliva förståeliga och njutbara för

vilket auditorium som helst, som har  intresse för ämnet.

Att hålla föredrag är överhuvud taget en viss
konst, som få ha medfödd. Den måste i regel
inläras och inövas. Föredragshållaren måste sätta sig
in i sitt auditoriums tankeliv; göra klart för sig icke
blott vad åhörarna <i>kunna</i> begripa, utan även vad
som för dem kan vara av intresse och vad de
särskilt <i>vilja</i> veta. Föredragshållaren kan tycka, att
en massa detaljer äro synnerligen viktiga och
intressanta, men han glömmer därvid ofta, att många
av dessa detaljer icke för två styver kunna
intressera de flesta andra människor. Jag hörde
exempelvis en gång på Svenska teknologföreningen
en högskolebildad ingenjör hålla ett föredrag om de
elektriska installationerna på våra pansarbåtar, ett
ämne, som rätt upplagt, kunde vara av intresse för
den elektriska sektionens övriga medlemmar. Men
jag har knappast hört ett tråkigare föredrag.
Föredragshållaren uppräknade i minsta detalj
installationernas olika delar, smältstyrkan hos alla olika
säkringar, areor på olika ledningar samt metertal å
babords och styrbords sida etc. Att ett sådant
föredrag verkligen kan göras njutbart, kan jag intyga,
då jag blott ett par år senare hörde ett föredrag
beträffande de elektriska installationerna å ryska
pansarbåtar; ett både roligt och intressant föredrag.

Under senare år ha på olika platser anordnats
föredragskurser beträffande olika tekniska fabrikat.
Till dessa kurser ha inbjudits dels fackmän och dels
montörer, fabrikörer och lantbrukare m. m., dvs.
allmänheten, varvid sistnämnda yrkesgrupp varit i
överväldigande majoritet. Jag vill gärna erkänna,
att en del av föredragen enligt min uppfattning varit
utmärkta ur alla synpunkter, medan åter andra
föredrag i allt för stor utsträckning illustrerats med
kopplingsdiagram, vektordiagram och andra grafiska
bilder och innehållit tekniska uttryck, vilka i regel
icke kunnat förstås av de allra flesta av åhörarna.

Jag har med det ovan sagda velat väcka föredragshållarnas
eftertanke samt för ledare av industrier
och försäljningsföretag påpeka vikten av, att
tekniska föredrag för reklamändamål utformas så, att
de bli förståeliga och njutbara av den publik, för
vilka de avses. Underkasta föredragen censur,
sträng censur, annars kommer säkerligen icke
resultatet att stå i rimlig proportion till kostnaderna.
<tab><tab><tab><tab><tab><tab><tab><i>J. von Sydow.</i>

</chapter>
<chapter name="NYDQVIST & HOLMS TURKISKA LEVERANSER.
(Forts. fr. sid. 333.)">
<h2>NYDQVIST & HOLMS TURKISKA LEVERANSER.</h2>
<tab><tab><tab><tab><tab><tab>(Forts. fr. sid. 333.)

<b>Roterande snöplogar.</b>

Jag övergår nu till vagnarna. Bland dessa intaga
de roterande snöplogarna (snöslungarna) en
särställning på grund av sin maskinella utrustning,
bestående av ångpanna ångmaskin och ploghjul.

Plogvagnen utgöres av ett vanligt vagnsunderrede,
som vilar på 2 boggier. Vagnsunderredet
uppbär ångpannan, ångmaskinen och det övriga
maskineriet, som erfordras för kringdrivning av ploghjulet.
Det hela utom ploghjulet är inbyggt i en enkel
vagnskorg. Ångpannan är en vanlig lokomotivångpanna

<img 1>
Fig. 6. Roterande snöplog.
</img>

på 132,3 m<sup>2</sup>, utvändig eldyta med inre eldstad av
stål. Ångmaskinen är en tvillingmaskin också av
vanlig lokomotivkonstruktion, med en effekt av 700
hkr vid 265 varv. Den driver genom en konisk
växel ploghjulet, vars största varvtal är 150.
Slidregleringen är av Heussingers system med
omkastning av vevaxlarnas rotationsriktning alldeles som å
ett lokomotiv. Härigenom möjliggöres att köra
ploghjulet medsols eller motsols beroende på åt
vilken sida av banan snön skall kastas.

Ploghjulet utgöres av ett på plogaxeln fastkilat
kraftigt nav, vid vilket fästats de skärande organen,
bestående av 10 st. strutformigt hoprullade plåtar.
De äro öppna framtill och placerade radiellt på
hjulet. Längs plåtkanterna av deras framåtvända
öppningar sitta stålknivar, som kunna röra sig i en
mindre vinkel. Allt eftersom ploghjulet roterar åt
ena eller andra hållet inställa sig dessa knivar
automatiskt i rätt läge för att kunna skära sig in i snön.
Snön uppsamlas i strutarna och går av
centrifugalkraften mot omkretsen av ploghjulet.

Ploghjulet arbetar inuti en kåpa, formad efter
lastprofilen.   I övre delen av denna kåpa finnes en
öppning, genom vilken snön pressas ut i det fria.
Vid kanten av denna öppning finnes en ställbar skärm, som kan
inställas så, att den leder snömassorna
åt den sida av banan, som motsvarar
ploghjulets rotationsriktning. Denna
manöver utföres av en särskild
maskinist vid plogens främre ända. Medelst
telefon kan han dessförinnan ge order
till eldaren beträffande omkastning av
ploghjulets rörelseriktning.

Plogen framdrives icke genom eget
maskineri utan skjutes fram mot
snödrivorna av ett eller två vanliga lokomotiv under det
ploghjulet kringdrives med full fart. För att ge signal
till åtföljande lok finnes en ang vissla, som kan
manövreras från olika punkter i vagnen.
Plogkonstruktionen är av Lesleys system.

Tendern är av samma konstruktion som
loktendrarna men överbyggd för att hindra snö tränga in i
kolrum och hytt. Till skillnad från loken är bälg
anordnad mot tendern, så att vagnskorgen blir helt
sluten.

<img 1>
Fig. 7. Ploghjul till roterande snöplog.
</img>

Plogvagnen har en vikt av 64 000 kg och tendern
46 600 eller inalles 110 600 kg. Fordonets hela längd
är 19 140 mm.

På plogen medföres en lös bufferbalk, som måste
användas, när plogen skall transporteras. Den
insattes mellan ploghjulskåpans väggar.

<b>Vagnar.</b>

Tillverkningen av de i beställningen ingående
personvagnarna ha av Nohab överlåtits på Kalmar
verkstad utom tillhörande boggier.

I leveransen ingå 1 klass vagnar, litt. A<sup>4</sup>, 1 och 2
klass kombinerade vagnar, litt. AB<sup>4</sup>, 3 klass vagnar,
litt. C4, samt post- och resgodsvagnar, litt. DP<sup>4</sup> och
en inspektionsvagn, litt. S<sup>4</sup>. Samtliga dessa vagnar
äro boggivagnar med vagnskorgar av stål.

Personvagnarna hava en total hjulbas av 15 330
mm och en total längd av 20 610 mm. 1 och 2
klassvagnarna väga ca 45,5 ton och hava 12 sittplatser i
1 klass och 27 i 2. 3 klassvagnarna väga ca 44,5 ton
och hava 76 sittplatser. Post- och resgodsvagnarna
hava en hjulbas av 14 520 mm och en totallängd över
buffers av 19 800 mm. De väga ca 39 ton.

Inspektionsvagnen har en total hjulbas av 10 020
mm och en total längd över buffers av 15 300 mm.

Boggierna äro lika å samtliga dessa vagnar.
Hjulbasen av boggierna är 2 150 mm och hjuldiametern
1 000 mm.

Vagnarna äro utrustade med tryckluftbroms,
system Kunze-Knorr, värmeledning, elektrisk belysning
och buffertar, system Uerdinger.

Godsvagnar av sex olika huvudtyper äro utförda,
nämligen: 15 tons lågbordiga vagnar litt. <i>N</i> och <i>N<sup>F</sup>,</i>
35 tons räls vagnar litt <i>SS<sup>F4</sup>,</i> 20 tons vagnar med
järnsidor litt. <i>O</i> och <i>O<sup>F</sup>,</i> 12 tons högbordiga vagnar
litt. <i>H</i> och <i>H<sup>F</sup>,</i> 15 tons kreatursvagnar litt. <i>K</i> och <i>K<sup>F</sup>,</i>
15 tons täckta godsvagnar litt. <i>F</i> och <i>F<sup>F</sup>.</i>

Till godsvagnarna kan även räknas en 10 tons
bagage vagn litt. <i>D<sup>F</sup></i> avsedd för godståg. Samtliga
dessa vagnar äro 2-axliga utom rälsvagnen, som är
4-axlig. Vagnarna äro utförda så väl utan som med
broms. I senare fallet har till litt., som betecknar
vagnstypen lagts ett F. Alla bromsvagnar äro
utrustade med handbroms och de senast levererade
dessutom med Kunze-Knorr-broms.

<img 1>
Fig. 8. Montering av lok litt  G-10 i Nohabs verkstäder.
</img>

Vagnarna äro i stort sett av samma typer, som äro
brukliga i Sverige. En säregen typ är dock
kreatursvagnen, som även är avsedd för småkreatur. Den är
byggd i två våningar med spjälväggar. Taket å
denna vagustyp liksom å de täckta vagnarna är
utfört av korrugerad järnplåt. Bagagevagnen skiljer
sig, beträffande konstruktionen från de täckta
godsvagnarna däri, att en särskild konduktörsavdelning
är anordnad. Taket är dock av bräder och
bärfjädrarna längre.

Som förut framhållits, äro vagnarna tillverkade
enligt de tyska riksbanornas bestämmelser. De olika
detaljernas konstruktion är också i överensstämmelse
med de tyska normalierna. I de flesta fall
överensstämma dessa med det utförande, som numera är
vanligt även i Sverige. Så är fallet beträffande hjul,
axlar, lagerboxar, lagergafflar, fjädrar med detaljer,
draginrättning och bromsanordning. Samtliga
godsvagnar ha liksom loken Siegener hylsbuffertar.

Hjuldiametern är å alla 2-axliga vagnar l 000 mm
och å rälsvagnarna 940 mm. Avståndet mellan

<img 1>
Fig. 9. Lok litt. G-8<sup>2</sup>, demonterat för sjötransport.
</img>

boggicentra å dessa senare vagnar är 8 500 mm med 2 m
hjulbas av vardera boggien.

Vagnarnas huvuddata framgår i övrigt av tabell 3.

<b>Transport.</b>

Transporten av fordonen till Turkiet har skett dels
sjöledes, dels pr järnväg.

I förra fallet har destinationsorten varit den vid
Svarta havet belägna staden Samsun.

I senare fallet har färden gått till Haidar Pascha,
en stad vid Marmarasjön strax söder om Skutari.

<img1>
Fig. 10. Ombordlyftning av vagnar i Göteborgs hamn.
</img>

<i>Tab. 3.</i>
<table><td c>Litt.<td c>Hjulbas<td c>Längd ö. buffers<td c>Vagnvikt<td c>Vagnvikt m. K. K. br.<td c>Lastkap.<td r><td c>Golvyta<td c>Lastrum
<td c><td c>mm<td c>mm<td c>kg<td c>kg<td c>ton<td r><td c>m<sup>2</sup><td c>m<sup>3</sup>
<td c><i>N</i><td c>4 900<td c>9 800<td c>80 200<td c>--<td c>15<td r><td>22,9<td c>10,07
<td c><i>NF</i><td c>4 900<td c>10 500<td c>9 420<td c>--<td c>15<td r><td>22,9<td c>10,07
<td c><i>SS<sup>F4</sup></i><td c>10 500<td c>15 600<td c>19 900<td c>--<td c>35<td r><td>36,09<td c>19,85
<td c><i>O</i><td c>4 900<td c>9 800<td c>9 660<td c>--<td c>20<td r><td>23,68<td c>36,71
<td c><i>O<sup>F</sup></i><td c>4 900<td c>10 500<td c>11 260<td c>--<td c>20<td r><td>23,68<td c>36,71
<td c><i>H</i><td c>4 000<td c>8 880<td c>10 030<td c>--<td c>12<td r>2X<td>20,3<td c>43,65
<td c><i>H<sup>F</sup></i><td c>4 000<td c>9 180<td c>11 920<td c>12 420<td c>12<td r>2X<td>20,31<td c>43,65
<td c><i>K</i><td c>4 000<td c>8 880<td c>8 450<td c>--<td c>15<td r><td>20,14<td c>40,21
<td c><i>K<sup>F</sup></i><td c>4 000<td c>9 180<td c>9 930<td c>10 320<td c>15          <td r><td>20,14<td c>40,29
<td c><i>F</i><td c>4 000<td c>8 880<td c>9 560<td c>--<td c>15<td r><td>20,31<td c>43,61
<td c><i>F<sup>F</sup></i><td c>4 000<td c>9 180<td c>11 080<td c>11 430<td c>15<td r><td>20,31<td c>43,61
<td c><i>D<sup>F</sup></i><td c>6 500<td c>11 260<td c>--<td c>13 600<td c>10<td r><td>17,53<td c>37,70
</table>
Vägen tages då från Sverige genom Tyskland,
Österrike, Jugoslavien, Bulgarien och vidare genom en
flik av Grekland samt över europeiska Turkiet till
Stambul och till slut med färja över Bosporen till
Haidar Pascha. Yid varje dylik överfart med färja
tages 1 st. lok och 1 st. tender ombord. Till en början omfattade varje
loktransport per järnväg 3 st. lok. men numera tagas icke mera än 2 st.
lokomotiv. De rulla på egna hjul med vevstakarna nedtagna, men i övrigt fullt
monterade.

I regel sker transporterna per järnväg. Varje vagntransport per järnväg
brukar omfatta 10 à 20 st. vagnar.

Endast de 6 första G-8<sup>2</sup> loken och ett 50-tal godsvagnar ha gått per båt till
Samsuii. Ifrågavarande fordon voro avsedda för den järnväg, som går
mellan Samsun och Si vas över Amasia. Denna järnväg
står icke i förbindelse med någon annan järnväg och
enda möjligheten att få den rullande materielen dit
var att taga dem över Samsun, ehuru hamnförhållandena
där äro mycket dåliga. Det finns helt enkelt
ingen hamn alls. Den förstördes av ryssarna under
kriget år 1915 och nu synes stranden verka ganska
oberörd av teknikens landvinningar.

Det är ju påtagligt, att det under dylika förhållanden
skulle vara ganska vanskligt, att föra fordonen i land, då
någon större båt tydligen ej kunde gå in till stranden.

Det finns emellertid en firma här uppe i Norden,
som har en stor erfarenhet på transporter av
järnvägsfordon per båt, nämligen Christen Smith i Oslo,
och firman fick nu uppdraget, att verkställa denna
transport. Christen Smith's firma är världsbekant
och har många båtar, speciellt inrättade för lok- och
vagnstransporter. På alla hav över hela världen har
den fraktat järnvägsfordon. För Nohabs räkning
hade Smith förut bl. a. fraktat ett trettiotal lokomotiv
till Argentina.

Den båt, som användes i detta fall var Belmoira.
Den tog de 6 loken och 18 vagnar under däck samt
82 vagnar på däck. (2 st. vagnar över varandra.)

Från Trollhättan gick loken delvis demonterade till
Göteborg. Hytt, pannklädsel och en del fotplåtar
ävensom armaturen voro nedtagna, så att pannan låg
i ramverket alldeles naken. Förarehytten hade
delvis placerats å en del av de vagnar, som samtidigt
medfördes.

I Göteborg lyftes vagnarna fullt kompletta ombord
med båtens egen kran. Denna har en lyftkraft av
100 ton i 90° mot båten. Panna, ramverk och
tender lyftes ombord var för sig, men pannan
placerades dock i ramverket sedan detta kommit på sin
plats i lastrummet.

Belmoira kunde emellertid icke gå in till Samsun
emedan den var alltför djupgående utan måste ute
på öppna redden lossa delarna och lyfta dem ombord
till pråmar. 5 st. pråmar användes, av vilka 2 st.
voro rälslagda för transport av ramverk och tender.
Panna, ramverk och tender togos var för sig ombord
på resp. pråm. Likaså togs endast en vagn i sänder.
Dessa arbeten voro vid stark sjögång, som förekom
ganska ofta, mycket vanskliga att utföra, men allt
avlöpte dock väl utan några olyckor eller äventyr.

En bogserbåt avhämtade den lastade pråmen vid
Belmoira, som låg ca 2 km från stranden men kunde
icke draga den in till den kajkran, som fanns, utan
bogseringen å sista sträckan måste övertagas av en
mindre, nästan flatbottnad motorbåt.

<img 1>
Fig. 11. Tågsätt med lokomotiv litt. G-8<sup>2</sup> demonterat för sjötransport.
</img>

Den kajkran, som fanns i Samsun hade en lyftkraft
av högst 25 ton och kunde utan svårighet lyfta
panna och tender från pråmen till järnvägsspåret.

Värre var det att lossa ramverket, jämte
tillhörande hjulsats och maskineri, då vikten härav är
42 ton. Det fanns dock en handdriven kranvagn,
som tillsammans med ka j kranen kunde lyfta
ramverket till järnvägsspåret.

Iläggningen av pannan i ramen utfördes å
järnvägsspåret vid kajkranen, och monteringen av loket
måste i huvudsak ske under bar himmel.

När loken voro färdigmonterade gingo de ut på



provtur med en särskild provningskommission.
Järnvägen mellan Samsun och Amasia utgöres till mycket
stor del av broar och en ofantlig mängd tunnlar, ca
25 st., av ganska avsevärd längd, varav den längsta
ca l km. I en del tunnlar är järnvägen t. o. m. lagd
i stigning 25 <sup>0</sup>/<sub>00</sub> med samtidig kurva. 18--20 <sup>0</sup>/<sub>00</sub>
stigning är mycket vanlig.

Provturerna gingo utomordentligt bra, och en
vagnvikt av 410 ton kunde utan svårighet framföras
med en hastighet av 20 km/tim.

En leverans som denna till Turkiet ger helt
naturligt en viss reklam åt firman. Den gör också det
svenska namnet än mera känt ute i världen och
bidrager i sin mån att bereda väg för nya marknader.
Som ett uttryck härför kan väl också det avtal
betraktas, som avslutats med Persien om ett av
Persiska kompaniet förmedlat varuutbyte mellan Sverige
och Persien.

Varje möjlighet att i dessa depressionstider
tillföra vår svenska industri nya arbetsobjekt måste
hälsas med största tillfredsställelse. Det är därför
att hoppas, att den turkiska leveransen, som
tilldragit sig uppmärksamhet vida omkring, skall leda
till än ytterligare ökad utveckling av våra
utlandsförbindelser till gagn för svensk industri och dem
som arbeta däri.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
Den gångna månadens ekonomiska utveckling
erbjuder ett utomordentligt intresse. Med utgångspunkt från
den hausse på fondmarknaden som följde på
Lausanne-konferensen, den stora engelska lånekonverteringen och
omsvängningen i U. S. A. mot en för en krigsskuldsavskrivning
mera gynnsam opinion har utvecklat sig
en mycket markerad prisstegring i flertalet stora
råvaror, såsom spannmål, bomull, koppar, tenn, bly och
zink. Visserligen har de båda sista veckorna
prisstegringen icke varit lika kraftig som de närmast
föregåendes, och för t. e. bomull har inträffat ett mindre
prisfall, men den stigande tendensen synes i stort sett
alltjämt göra sig ganska allmänt gällande. Den har efter
hand också i viss utsträckning spritt sig till fabrikaten.
Den amerikanska fondmarknaden är fortfarande mycket
optimistisk, och verkningarna härav göra sig också
gällande på de europeiska börserna i fortgående
kursförbättringar, överhuvud synes tämligen allmänt en mera
optimistisk uppfattning om den fortsatta
konjunkturutvecklingen råda.

Den stora frågan är, om den pågående prisstegringen
skall brytas eller om vi verkligen ha definitivt passerat
bottenpunkten av den rådande lågkonjunkturen. Fullt
tydligt är i varje fall, att den nuvarande prisstegringen
bäres upp av betydligt starkare krafter än alla tidigare
små tecken till förbättringar. Det ganska starka
bakslag, som inträffade på fondbörsen i New York medio
av månaden på grund av omfattande vinstrealisationer,
har icke förmått annat än att något retardera
återhämtningen, medan däremot bottentonen alltjämt är lika
markerat optimistisk. Detta är så mycket mera
anmärkningsvärt, som den senaste månadens utveckling visat
en synnerligen kraftig växelverkan mellan fondbörs och
varumarknader. Kraftigare stegringar å den förra ha
också kommit till synes i prisstegringar å den senare.
Särskilt prononcerat har detta sammanhang varit
mellan fondbörsen och metallmarknaderna. Det bakslag,
som mot slutet av månaden inträffade på
vetemarknaden uppgick endast till 1/5 à 1/6 av den tidigare,
starka prisstegringen på vete. Det är synnerligen naturligt,
att en förhållandevis kraftig reaktion
inträffar just inom denna marknad, där prisstegringen
varit kraftigast och pågått längst; densamma behöver
ingalunda innebära förebud till ett omslag i den
allmänna tendensen. Men å andra sidan skulle det också
vara naturligt, om en reaktion mot den senaste tidens
allmänna optimism skulle tidigast sätta in just på denna
punkt. Ju mera långvarig den pågående prisstegringen
blir, ju större blir sannolikheten för att konjunkturen
definitivt vänder, i det därigenom -- såsom nedan skall
visas -- skapas det underlag för prisstegringen i
faktiska förhållanden, som nu saknas.

För att kunna skapa sig en uppfattning om huruvida
den nuvarande prisstegringen kan komma att fortsätta
eller åtminstone bliva bestående, är det nödvändigt att
närmare undersöka förändringarna i de faktorer, som
äro bestämmande vid all prisbildning, nämligen tillgång
och efterfrågan på respektive varor. Vad tillgången
beträffar, kan man till en början fastställa, att lagren
av snart sagt alla slags varor av större betydelse för
världsmarknaden äro exceptionellt stora. De visa ej
heller några tecken att avtaga, utan trots fortgående
produktionsinskränkningar inom de flesta branscher har
konsumtionen sjunkit snabbare, än man lyckats
reducera tillverkningen, och lagerökning sålunda ägt rum.
Härtill kommer, att inom så betydelsefulla branscher
som vete, bomull, koppar, zink och tenn lagren äro
hopade på enstaka organisationer - mer eller mindre
statsunderstödda, vad de båda förstnämnda varuslagen
angår -- som föra en synnerligen målmedveten
prispolitik, varför priserna på dessa marknader ingalunda ge
uttryck för läget på tillgångssidan. Man kan sålunda
fastslå, beträffande de varor, vilkas priser stigit starkast,
att den trots alla produktionsinskränkningar ökade
tillgången närmast talar för en prisutveckling motsatt den,
som ägt rum under den gångna månaden. Tydligt är
då, att prisstegringen måste ha sin grund i ökad
efterfrågan. Produktionsindices i alla länder ge emellertid
vid handen, att produktionens volym alltjämt sjunker
eller i varje fall icke stiger. Konsumtionen av råvaror
-- det är dessa som den senaste prisstegringen i
huvudsak drabbat -- kan sålunda icke ha ökats. Varifrån
kommer då den stegring av efterfrågan, som förorsakat
prisstegringen? Den synes i allt väsentligt bygga på
psykologisk grund. Den mera optimistiska
uppfattningen rörande den närmaste tidens konjunkturutveckling,
som började spira tack vare Lausanne och den
engelska krigslånekonverteringen och som ytterligare
inspirerades av den mera Europavänliga hållning, som
började göra sig gällande i U. S. A. i krigsskuldsfrågan,
gav de första impulserna till prisstegring. Ju mera
sannolikheten av eller ju starkare förhoppningarna om
att vi befunno oss i omedelbart grannskap av
konjunkturomslaget växte, ju försiktigare blevo givetvis
baissisterna på alla marknader och ju kraftigare kunde
även förhållandevis svaga haussetendenser göra sig
gällande. När väl prisstegringen så småningom kom
igång, växte de krafter, som arbetade i den senare
riktningen och minskades de som motverkat den. De
allt talrikare åtgärder från statsmakternas i U. S. A.
sida i syfte att framkalla och stödja ett omslag i
konjunkturen utövade ock en ganska stark psykologisk
effekt. När sedan prisstegringen antog större
dimensioner, började också en ökad efterfrågan från
råvarukonsumenterna göra sig gällande, i det man med hänsyn
till den stigande tendensen började öka sina lager och
icke blott såsom hittills bestämde sina inköp efter det
aktuella behovet. Såsom alltid under en lågkonjunktur
hade producenternas råvarulager reducerats till en
obetydlighet, och för lagerhållningen fick istället
råvaruproducenterna svara. Detta givetvis i syfte att undgå
förlusterna på grund av prisfall eller rättare sagt för att taga
hem vinster på grund av dylikt, ty det normala är eller
bör givetvis vara, att producenterna täcka sina


råvarubehov samtidigt, som de sluta motsvarande
försäljningskontrakt om färdigfabrikatet. Emellertid torde endast
ett relativt fåtal producenter under en långvarig
lågkonjunktur iakttaga denna princip utan spekulera
realiter i fortsatt baisse. Under högkonjunktur är
förhållandet regelmässigt omkastat, och producenterna
spekulera i största utsträckning i hausse genom att
köpa på leverans respektive förse sig med lager, som
äro avsevärt större, än som betingas av orderstocken på
färdigfabrikat. Massan av dessa spekulanter
representerar säkerligen en betydligt större köpkraft än den
professionella spekulationen men låter sig icke så lätt
påverkas av en allmän tendensförbättring så snart denna
ej starkare berör den egna branschen. Det vill
synas, som om den nuvarande prisstegringens styrka
och långvärighet väsentligen beror på, att dessa
"legitima" spekulanter också gett sig med i spelet på
haussesidan och nu täcka in sig i första rummet för
alla sina synliga behov för att måhända så småningom
gå därutöver. Den totala efterfrågan stiger därför
kraftigt, och kapitalkraften hos dem som finansiera den
totala lagerhållningen inom samtliga branscher ökas på
detta sätt. En väsentlig förutsättning för
prisstegringen har alltså tillkommit. Blir prisstegringen
tillräckligt långvarig, talar sannolikheten för, att den icke
kan undgå att påverka även produktionen. Redan har
inom vissa branscher efterfrågan på helfabrikat kraftigt
stigit, och en utveckling analog med den för
producenterna ovan angivna ägt rum även inom handelns
område, dvs. en allmän ökning av lagren resp. de slutna
kontrakten inträtt på grund av väntad fortsatt
prisstegring. På detta sätt skapas en fastare grund för den
prisstegring som redan ägt rum, och det är ju icke
uteslutet, att ett ur konjunktur synpunkt förmånligare
förhållande mellan efterfrågan, produktion och de
förefintliga för marknaden avsedda lagren så småningom
inträder.

Det är emellertid att märka, att prisstegringen gör
sig gällande huvudsakligen ifråga om textila råvaror,
spannmål -- vad U. S. A. beträffar även markerat ifråga
om animala livsmedel -- och metaller, medan däremot
en ekonomiskt så tungt vägande industri som järn och
stål ingalunda kan inrapportera någon förbättring
varken i sysselsättning eller i priserna. Härtill kommer, att
metallmarknadernas prisbildning står under inflytande
av kartell- och poolbildningar, varför det är svårt att
avgöra, i vilken utsträckning prisstegringen på desamma
har sin grund i stegrad efterfrågan och till vilken del
i nämnda organisationers tillbakahållande av utbuden.
Det är sålunda ytterligt svårt att avgöra, huruvida vi
kunna vänta en fortsatt återhämtning från det djupa
bottenläge priserna och industriens sysselsättning nu
befinner sig i. Säkert är att de psykologiska faktorerna
måste tillmätas en avsevärt större betydelse i det
ekonomiska skeendet, än man i regel är benägen att göra,
och att ett omslag av den natur som det som nu gör sig
gällande måste föregå varje verklig återhämtning i
konjunkturen. Det synes därför icke oberättigat att hysa
förhoppningar om att det är det första tecknet till en
vändning i konjunkturen, som vi nu ha framför oss.
Det är ett starkt och framför allt allmänt sådant hopp
-- i hela världen -- som kan väcka erforderliga krafter
till dess förverkligande. <tab><tab><tab><i>Filip Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Järnmarknaden i Sverige andra kvartalet 1932.</b>
Järnverksföreningens statistik för de sju första månaderna
innevarande år visar i sina huvuddrag samma
utveckling som kännetecknade årets första kvartal.

Järnexporten visar fortsatt sammankrympning och,
om man undantager året 1923, vilket på grund av
långvarig arbetsinställelse var onormalt, äro exportsiffrorna
lägre än under motsvarande del av de sista tio åren.
Järnmalmsexporten under de sju första månaderna
uppgick till 1 165 000 ton, eller 1 515 000 ton mindre än
under motsvarande tid 1931. En ringa förbättring har
inträtt under juli, då exporten uppgick till 243 000 ton mot
endast 193 000 ton under juni. Halvårsvärdet av
järnmalmsexporten utgjorde den 30 juni 922 000 ton mot
2 143 000 ton vid motsvarande halvårsskifte år 1931.

Exportminskningen träffar nästan alla redovisade
varugrupper, främst tackjärn, kisel- och manganjärn,
järnsvamp, skrot, varmvalsat stångjärn och rund
valstråd, medan exportökning noterats för bl. a. rör, såväl
kalldragna som andra. Beträffande manufakturerade
järnvaror, kännetecknas exporten av någon ökning. Det
är här exporten av skruvar, bultar och muttrar samt av
gångjärn, hörnjärn m. m., som något vuxit. Kul- och
rullagerexporten representerar för årets sju första
månader ett värde av 14,6 mill. kr. mot 14,3 mill. kr.
motsvarande tid år 1931. Emellertid uppvisar juli månad
lägre exportvärde än föregående år. Totalexporten av
järn nådde vid halvårsskiftet värdet 67 800 ton mot
80 900 ton år 1931.

Å andra sidan har järninmporten minskats än
kraftigare än exporten. Importsiffran för annat järn än
tackjärn och skrot har under statistikperioden nedgått
från 185 000 till 104 000 ton. Importminskningen
drabbar främst tackjärnet (med 18 100 ton), valsat stång- och
fasonjärn (med 40 400 ton), rund valstråd (med 8 000
ton), järnvägsskenor (med 3 700 ton) samt varmvalsad
plåt, annan än förtent (med 24 600 ton). En ökning är
att notera beträffande skrotimporten (med 7 100 ton).

Järnproduktionen visar stark nedgång för tackjärn
(från 249 500 till 156 500 ton), medan däremot en mindre
ökning är att anteckna för göt (från 296 100 till 311 400
ton). Av handelsfärdigt valsat och smitt järn och stål
tillverkades under årets sju första månader 225 600 ton
eller ungefär samma kvantitet som under samma tid
1931 (225 300 ton).

Marknadsläget kännetecknas av stor återhållsamhet,
och de svenska verkens orderbestånd har under året
minskats. Endast ett fåtal järnverk arbeta med
tillfredsställande sysselsättning.

<b>En märklig ugnsleverans.</b> Enligt vad som meddelats
Teknisk tidskrift ha i dagarna de franska
statsjärnvägarna P. L. M. för sitt gjuteri nära Lyon gjort en
efterbeställning hos en svensk firma, avseende 7 st.
ljusbågsugnar, system Rennerfelt. Med en tidigare levererad
försöksugn kommer ifrågavarande gjuteri att förfoga över
sammanlagt 8 Rennerfeltugnar för metallsmältning med
en sammanlagd produktionsförmåga av ca 5 000 kg brons
i timmen. Ur gjuteriteknisk synpunkt är leveransen av
intresse, i det att de verkställda proven visat, att i allo
tillfredsställande resultat kunna uppnås vid smältning
av kopparlegeringar i ugnar av denna typ. Ugnarna äro
försedda med automatiska regulatorer av system Armas,
som bekant likaledes en svensk uppfinning.

<b>Selenfotocellen.</b> Om den moderna Selenfotocellen
innehåller tidskriften "Helios" (häfte 16, 1932) en uppsats
av Erich Schwandt, ur vilken följande data anföras.

Selenfotocellen i dess moderna form arbetar i
motsats till sina föregångare i det närmaste utan tröghet.
Dess verkan beror på den s. k. spärrskiktfotoeffekten
(om denna se Teknisk tidskrift 1932, häfte 34, sid.

326 f.) i gränsytan mellan selenskiktet och en mycket
tunn hinna av ädel metall. Cellen arbetar därför även
utan förspänning, ty ljuset utlöser fotoelektroner i
selenskiktet, vilka genomtränga spärrskiktet mellan
selenen och ädelmetallen och framkalla en ström i den
yttre strömkrets som uppstår, om selen och metall
förbindas med varandra (den s. k. f ramväggseffekten).

Cellens konstruktion framgår av fig. 1. Selenskiktet
är smält på ett underlag av järn; metallhinnan har
åstadkommits med katodförstoftning. Innan
metallhinnan appliceras, spritsas en metallring på selenytan.
Selenskiktet utgör den ena, metallringen den
andra elektroden i fotoelementet.

<img 1>
Fig. 1. Schematisk bild av
Selenfotocellen. 1. Selenskikt.
2. Påspritsad metallring. 3.
Genomskinlig hinna av ädel
metall.
</img>

Fig. 2 anger sambandet mellan elementets
emk och belysningen, fig. 3 fotoelektriska
strömmens styrka vid olika belysningar och olika
motstånd i den yttre strömkretsen. Fig. 4 visar
elementets watteffekt i förhållande till motståndet
i yttre strömkretsen. Maximum ligger vid ca
150 ohm. Fig. 5 anger förhållandet mellan
avgiven fotoelektrisk effekt och det på cellen infallande
ljusets våglängd. Maximum ligger vid ca 600 mµ.
Mätningar angående cellens beroende av frekvensen ha
visat, att det mänskliga talets frekvenser ligga väl till
för cellen, varför den kan användas för ljudfilmen. Om
den även kan användas för televisionen, sammanhänger
med frågan om huruvida dess egenkapacitet kan nedbringas.

Vid belysning på 1 m avstånd med nedannämnda
ljuskällor ha följande värden på den fotoelektriska
strömmen (i µA) erhållits:
<table>
<td c>Ljuskälla<td c>Stor cell<td c>Liten cell
<td>Glimlampa . . . <td c>0,013<td c>0,004
<td>Glödlampa 25 W . . . <td c>5,1<td c>1,2
<td>Glödlampa 40 W . . . <td c>8,1<td c>1,9
<td>Glödlampa 60 W . . . <td c>13,8<td c>3,6
<td>Glödlampa 75 W . . . <td c>17,1<td c>4,6
<td>Glödlampa 200 W . . . <td c>76,8<td c>19,7
<td>Kinolampa 500 W . . . <td c>445,5<td c>86,0
</table>
Till ovanstående kan anmärkas, att glödlampornas
ljusstyrka ej är proportionell mot deras effektförbrukning.
Direkt solljus från molnfri himmel en dag i juli
framkallade i en stor cell, ansluten till en galvanometer
med l ohm motstånd strömstyrkan 30 mA.

<img 1>
Fig. 2. Sambandet mellan fotoelementets emk och belysningen.
</img>

<img 1>
Fig. 3. Fotoelektrisk ström vid olika belysningar och olika
motstånd i yttre strömkretsen.
</img>

<img 1>
Fig. 4. Elementets effekt i förhållande till motståndet i yttre
strömkretsen. Belysning 8 000 lux medelst glödlampa.
</img>

Även med användande av relativt små glödlampor
kan man alltså i selencellen erhålla strömstyrkor av
sådan storlek, att de kunna direkt avläsas å känsliga
visarinstrument. Dessa kunna för belysningsmätningar
graderas direkt i lux. Vid belysningsstyrkor av t. e.
1 000 lux kan man erhålla spänningar av
storleksordningen 0,1 V. Med hjälp av tillräckligt känsliga reläer
kan man alltså utan extra förstärkning låta den
fotoelektriska strömmen direkt påverka regleringsorgan för
olika ändamål, förutsatt att cellen användes så, att
optimum av dess egenskaper utnyttjas. Är förstärkning
av något skäl ofrånkomlig, säges denna kunna ordnas

<img 1>
Fig. 5. Sambandet mellan fotoelementets
watteffekt och det påfallande ljusets våglängd vid
belysning med volframbåglampa.
</img>

enklare än vid användande av alkaliceller. För cellens
praktiska användning är det vidare av betydelse, att
förspänning å cellen ej erfordras. Om man å andra
sidan ej behöver utnyttja cellens optimala tröghetsfrihet,
kan man med användande av små förspänningar
utan svårighet erhålla fotoelektriska strömmar av
storleksordningen 150 mA och däröver. Den tröghet cellen
därvid har, spelar oftast ingen roll för de
ifrågakommande regleringsändamålen.

<b>Världsproduktionen av automobiler och motorcyklar</b>
befann sig (enl. Kommersiella meddelanden 15 aug.
1932) även under år 1931 i fallande. Tillbakagången i
bilproduktionen i förhållande till 1930 års produktion
utgjorde 26,3 %. Totala antalet tillverkade personautomobiler
utgjorde 2 457 000, antalet lastautomobiler och
motoromnibusar 586 000. Till jämförelse kan nämnas, att
i Sverige samma år tillverkades l 751 last- och 693
passagerareautomobiler. Endast 6 av produktionsländerna,
nämligen Österrike, Tjeckoslovakien, Japan,
Sovjetunionen, Sverige och Schweiz, alltså ingen av de större
producenterna, uppvisa produktionsökning. Av de större
produktionsländerna hade Storbritannien och Tyskland
den relativt minsta nedgången (4,8, resp. 6,5 %), Kanada
och U. S. A. den relativt största (46,4, resp. 28 %). I
samband därmed har U. S. A:s andel i världsproduktionen
sjunkit från 81,3 till 78,6 %. I Europa är ställningen
länderna emellan i det närmaste oförändrad med
Storbritannien på första platsen, som detta land år 1930
erövrade från Frankrike.

Produktionsminskningen har år 1931 företrädesvis
drabbat personautomobilerna (med 27,1 %), medan
lastautomobilerna och bussarna minskats med 22,7 %.

Av världsproduktionen år 1931 utgjorde automobilexporten
7,3 % mot 9,1 % år 1930. Den sammanlagda
exporten från U. S. A. och Kanada uppgick till 5,8 % av
produktionen och för övriga länder till 13,9 %.
Tyskland var den enda betydande europeiska producent, som
hade att uppvisa en större ökning i exporten (från
5 665 till 11 220 vagnar, motsvarande en ökning från 8,1
till 17,2 i exportens andel av produktionen). Frankrike
intog andra platsen bland exportländerna genom att gä
om Kanada. Dock exporterade U. S. A. nära 4 1/2 gånger
så många vagnar som denna sin närmaste konkurrent.

Vad beträffar automobilimporten, framgår av
statistiken det märkliga förhållandet, att Sverige under år
1931 uppträdde som världens största importör med
10 600 vagnar, närmast följd av Schweiz med 10 400.
Kanada, som år 1930 var den störste importören med
23 200 importerade vagnar hade år 1931 gått tillbaka till
tredje plats med en import av 9 000 vagnar.

Motorcykelproduktionen nedgick under 1931 med 32,8
% till 235 977 st. Endast i de minst betydande
produktionsländerna, Japan, Ungern och Tjeckoslovakien, har
produktionsökning förekommit, medan t. e. i
Storbritannien, som fortfarande är den förnämsta producenten,
motorcykeltillverkningen minskats från 119 600 till 76 200
st. I det näst främsta produktionslandet, Frankrike, har
tillverkningen av motorcyklar minskats endast från
75 000 till 70 000 st. Sverige intar i fråga om
motorcykelproduktionen en mycket blygsam plats med 5 300
cyklar år 1930 och endast ca 2 000 år 1931.

<b>Elektrolytisk framställning av kopparplåt.</b> Tidigare
metoder för direkt elektrolytisk framställning av kopparplåt
(Elmoreprocessen, Dumoulinprocessen m. fl.) hava
som bekant icke lett till praktiska resultat, enär den
erhållna produkten visat sig alltför heterogen. Enligt vad
Chemical Age (6 augusti 1932) meddelar, skall man
numera medelst Sherard-Coles metod hava uppnått fullt
tillfredsställande resultat i fråga om plåtens homogenitet.
Metoden är i princip densamma, som de tidigare
nämnda; den består i elektrolytisk utfällning av koppar
på en roterande cylinder. Det uppges, att man enligt
metoden kan framställa tunna kopparplåtar av storleken
3 660 X 1 220 mm på en tid av 15 min. Om metodens
ekonomi meddelas, att en elektrolysanläggning kan fås att
arbeta med vinst även vid så låg arbetsintensitet som 5
timmar per vecka. Metoden skall även kunna användas
för framställning av bimetallplåt.

<b>Rystedtska fonden.</b> Ansökningar om understöd från
Rystedtska fonden (Svenska teknologföreningens
understödsfond) mottagas intill utgången av september månad.
Närmare upplysningar meddelas på Svenska
teknologföreningens kansli, Brunkebergstorg 20.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Extra allmänt sammanträde</b> hålles å föreningens lokal
onsdagen den <i>7 september 1932</i> kl. 19,30. <sp>Program:</sp>
1) Inval. -- 2) Meddelande rörande ombyggnaden efter
branden av föreningens lokaler lämnas av arkitekten. --
3) <i>Arbetena med regleringen av sluss-området i Stockholm,</i>
föredrag av arbetschefen kapten <sp>Carl Thulin.</sp> --
<i>Kräftsupé m. m. Anmälan om deltagande i supén bör i
och för beställning av kräftor vara föreningens kansli
tillhanda senast den 5 september.</i> Supén serveras till ett pris
av 5 kr. pr person och omfattar: smör, bröd, rikligt med
kräftor, kalvfilet, öl, kaffe och servis. Sprit m. m. betalas
särskilt efter rekvisition.

<b>Avdelningen för Kemi och bergsvetenskap</b> kallas till
sammanträde fredagen den 16 sept. 1932. <i>Samling</i> kl.
14,00 vid Myntverket, Hantverkaregatan 5, för beseende
av anläggningarna därstädes. <i>Embarkering</i> kl. 15,45
(precis) i båt vid N. Mälarstrand för resa till Djurgårdsbron.
<i>Besök</i> omkr. kl. 16,15 å Gustav Adolfsutställningen i
Livrustkammaren under sakkunnig ledning (entré 75 öre,
eventuellt med nedsättning). <i>Middag</i> kl. 18,00 å
föreningens lokal (pris 4 kr. inkl. brännvin, öl, kaffe och
servis). <i>Sammanträde</i> i samband med middagen.
<sp>Ärenden:</sp> 1) Val av justeringsmän. -- 2) Inval.
-- 3) Utseende av nämnd för uppgörande av förslag till val av
styrelse och funktionärer för år 1933. -- 4) Val av
klubbmästare. -- 5) Inkomna skrivelser.

Anmälan    om    deltagande    torde    tillställas   civilingenjör
<sp>Erik Thrysin,</sp> Saltsjö-Duvnäs, senast den 14 sept.

<b>Höstutflykt till Västerås</b> anordnas onsdagen <i>den 21
september</i> enligt följande program. Kl. 8,00. <i>Avresa från
Stockholm C</i> (med ordin. tåg). Kl. 10,04. <i>Ankomst till
Västerås.</i> Reserverade omnibussar möta vid stationen.
Kl. 10,15. Ankomst till <i>Statens ångkraftstation,</i> vars nya
ångpanne- och maskinanläggningar demonstreras av
kraftverksdirektör <sp>K. G. Ljungdahl</sp> och driftchef <sp>Thure
Strand.</sp> Kl. 11,45. Avfärd från ångkraftstationen. Kl.
12,00. <i>Lunch</i> å Stadshotellet (smör, ost, sill, varmrätt, öl
eller mineralvatten, kaffe, inber. betjäning). Kl. 13,15.
Samling i ASEA:s kontorsbyggnad, där en kort
orientering rörande <i>ASEA och dess verkstäder</i> lämnas av
överingenjör <sp>Ragnar Liljeblad.</sp> Härefter beses
verkstäderna gruppvis under sakkunnig ledning. Kl. 16,00.
Avfärd från Emausverkstäderna med omnibussar. <i>Rundfärd
genom Västerås</i> under sakkunnig ledning. Kl. 17,30.
<i>Middag</i> å Stadshotellet på inbjudan av ASEA. Kl. 19,45.
<i>Avresa från Västerås</i> (med ordin. tåg). Kl. 21,50. <i>Ankomst till
Stockholm C.</i> Förutsatt att minst 50 deltagare anmäla sig,
lämnas av S. V. B. J. rabatt å biljettprisen, så att färd
tur och retur erhålles till normalt pris för enkel biljett.
Totalkostnaden pr person blir då vid resa i II kl. kr. 13:20
och i III kl. kr. 10:--. (I händelse att, mot förmodan,
deltagareantalet blir mindre än 50, får prisskillnaden för
järnvägsbiljett kr. 4:80 resp. 3:20 efterdebiteras.)

</chapter>
<chapter name="TEKNISK TIDSKRIFT
HÄFT. 37 ÅRG. 62  10 SEPT. 1932">
<h1>TEKNISK TIDSKRIFT</h1>
<h2>HÄFT. 37 ÅRG. 62  <tab>10 SEPT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Stockholms elektricitetsverk. -- Svetsningsteknik som läroämne. --  Dieselmotorer för
flygmaskiner, av ingenjör K. G. Molin. -- Notiser. -- Sammanträden.

</chapter>
<chapter name="STOCKHOLMS ELEKTRICITETSVERK.">
<h2>STOCKHOLMS ELEKTRICITETSVERK.</h2>
Stockholms elektricitetsverk högtidlighåller i dag
sin 40-åriga tillvaro med en enkel minnesfest och
med medaljutdelning till en del trotjänare av olika
grader. Det är en för svenska kommunala
förhållanden anmärkningsvärt kraftig utveckling --
tekniskt och ekonomiskt -- som genomlupits under de
gångna 40 åren. När verket officiellt öppnades den
1 sept. 1892 var anslutningen endast 1 024 st.
16-ljuslampor och förräntningen självfallet otillräcklig. I
dag är anslutningen omkring 2.5 millioner ljuspunkter
och 60 tusen motorer av alla storleksordningar samt
verkets överskott pr år -- räntor och amorteringar
erlagda -- bortåt 9 mill. kr.

Från 1892 och fram till slutet av 1918 baserades
Stockholms kraftförsörjning uteslutande på ångkraft,
först alstrad i den s. k. Brunkebergsstationen nyligen
införlivad med Nordiska kompaniet, och sedan hösten
1903 vid Värtaverket, som då togs i bruk. Samtidigt
tillkom fem understationer. Efter Värtaverkets
utbyggande kunde kraftförsörjningen utsträckas till
hela staden för vilket den gamla Brunkebergsstationen
ej räckt till. I december 1918 inträdde en ny
etapp i utvecklingen, då stadens eget kraftverk vid
Untra i Dalälven blev färdigt. Ett par år senare
förvärvade verket huvudparten av Svarthålsforsen i
Indalsälven för att vara rustad för kommande behov.
Det blev emellertid icke Svarthålsforsen utan
Länforsen i Dalälven som därnäst, år 1930, togs i drift i
kompanjonskap med Sandvikens järnverk och 1935
kommer ytterligare kraft att tillföras elektricitetsverket
från Krångedeforsarna i Indalsälven, vari
delägareskap förvärvats. Ett betydelsefullt skede i
utvecklingen Inleddes 1928 då beslut fattades om
successiv omläggning av den primära strömarten
från 25 till 50 perioder, strömfördelning över staden
med 30 000 volts spänning mot tidigare 6 000 volt
samt införande av lågspänd växelströms distribution
i stället för likström framför allt inom nya
bebyggelseområden, men även där detta i övrigt vore lämpligt.

Med en utbyggd vattenkraft av omkr. 50 000 kW
nya vattenkrafttillgångar under utbyggnad, en
ångcentral om bortåt 100 000 kW samt ett kraftigt systern
av ledningsnät och understationer, samfällt
representerande en anläggningskostnad av omkring 110 mill.
kr., står Stockholms elektricitetsverk väl rustat att
tillgodose sina 175 000 abonnenter av alla slag och att
med dessa anläggningar som bas utvecklas vidare i
mån av ökad kraftavsättning.

Det är företrädesvis två personer som äran
tillkommer av den målmedvetna och i stort sett
lyckosamma utvecklingen av detta betydande kraftföretag,
överingenjör Aug. Decker och direktör Rob.
Dahlander. Ända från 1890 och fram till 1927 var Decker
knuten till elektricitetsverket som teknisk chef. Det
första Brunkebergsverket såväl som alla andra
anläggningar utförda under dessa 37 år äro i väsentlig
grad Deckers skapelse. När elektricitetsverket 1908
skildes från gasverket, ställdes de bägge verken
under gemensam överledning med Dahlander som
direktör och högste chef. Elektricitetsverkets
ekonomiska och organisatoriska utveckling har under
hans ledning varit av betydande mått, vartill må
läggas att verket av honom skickligt lotsats genom
de bränningar, som den allmänna opinionen i en
storstad ofta utgör för kommunala affärsföretag.

</chapter>
<chapter name="SVETSNINGSTEKNIK SOM
LÄROÄMNE.">
<h2>SVETSNINGSTEKNIK SOM
LÄROÄMNE.</h2>
Den häpnadsväckande hastighet med vilken
svetsningstekniken på allra senaste åren utvecklats, har
gjort det svårt för många i teknikens tjänst stående
att följa med. En del ha åsett denna utveckling med
misstroende, andra med välvilja, dock utan förståelse
för den ny- eller omdanande inverkan, som
svetsningstekniken har på olika slag av konstruktioner.

Inom svetsningstekniken finnas dock ännu en hel
del ouppklarade problem, vilka äro ägnade att
bearbetas vid de tekniska högskolornas laboratorier.
Häribland må främst nämnas undersökningar av
värmespänningar och lämpliga konstruktioner samt
utveckling av lämpliga provningsmetoder för de färdiga
svetskonstruktionerna. Hand i hand därmed bör
självfallet undervisning i svetsningsteknik bedrivas
vid högskolorna och detta särskilt i samband med
ämnena mekanisk teknologi och maskinelement,
vilket också i viss utsträckning är fallet här i landet
vid såväl tekniska högskolan som Chalmers.

I Tyskland hava vid flera högskolor särskilda
lärostolar i svetsningsteknik upprättats och enligt ett
meddelande av ingenjör Zaeringer i "Die
Schmelzschweissung" har man vid högskolan i Karlsruhe
härför förvärvat den erkände fackmannen dr ing. Haller
som undervisar i tillämpad svetsningsteknik.
Ämnet omfattar, förutom svetsningsmetoder och
svetsningsapparater jämväl svetsningstillämpningar i
maskinkonstruktioner, kärl, rör och apparater under

tryck, i byggnads- och brokonstruktioner m. m.
Svetsning a,v andra metaller än järn behandlas särskilt ur
metallurgisk synpunkt varjämte förbättringar av
svetsens kvalité t. e. genom bearbetning även beröres.
Vidare upptagas de viktigaste provningsmetoderna
till behandling jämte säkerhets- och byggnadsföreskrifter
i olika länder, liksom beräkningsgrunder och
kostnadsberäkningar. I konstruktionsövningarna i
mekanisk teknologi och maskinelement samt senare
även i hiss- och transportanordningar få studenterna
även tillfälle att praktiskt tillämpa de erhållna
kunskaperna, varvid de få analysera egenarter hos de
svetsade konstruktionerna. I Karlsruhe gives
dessutom parallellt med de teoretiska studierna en kurs i
praktisk svetsning.

Beträffande praktiska kurser i svetsning för
svenska studenter så har genom förmedling av Svenska
studiekommissionen för svetsningsfrågor en sådan
kurs i våras anordnats vid Hantverksinstitutet, vilken
omfattade såväl gas- som elektrosvetsning. Kursen
var avpassad för tekniska högskolans fjärde årskurs
i maskinbyggnad och mekanisk teknologi och vann
också livlig tillslutning. I Göteborg ha kurser
anordnats för chalmeristerna i gassvetsning genom
Svenska carbidkontorets försorg och i elektrosvetsning
vid Elektriska svetsningsbolaget. Det är dock att
hoppas att högskolorna inom kort måtte få förfoga
över egna resurser för dylik praktisk undervisning,
varigenom denna lättare kan anpassas till de
teoretiska studierna. <tab><tab><i>Frithiof Holmgren.</i>

</chapter>
<chapter name="DIESELMOTORER FÖR FLYGMASKINER.">
<h2>DIESELMOTORER FÖR FLYGMASKINER.</h2>
<h3>Av ingenjör <sc>K. G. Molin.</sc></h3>
<b>Dieselmotorns fördelar.</b>

Utvecklingen inom flygmotorindustrien under de
senaste åren karakteriseras av en strävan mot lägre
bränsleförbrukning och större säkerhet. För vissa
behov har det varit fråga om att ernå största möjliga
effekt och lägsta möjliga relativa vikt; i detta
avseende ha de motorer, som konstruerats för
Schneider-Cup-tävlingen, varit de främsta exponenterna. När
det gäller låg bränsleförbrukning och större säkerhet
ha emellertid dieselmotorerna tilldragit sig allt mera
intresse.

Många olika synpunkter ha gjort sig gällande
beträffande dieselmotorns lämplighet såsom flygmotor.
Det främsta hindret för dess användning har varit
den höga vikten; en vattenkyld explosionsmotor för
flygbruk har en vikt av högst omkring 1 kg/hkr och
en luftkyld endast 0,7--0,8 kg/hkr, medan
dieselmotorn hållit sig i minst 3 à 4 gånger så hög vikt,
beroende dels på den större hållfasthet, som behöves på
grund av de högre trycken i dieselmotorn, dels på
det lägre varvtalet.

Det ursprungligen viktigaste kravet på en
flygdieselmotor var därför, att vikten pr hkr icke finge
vara högre än att den kunde kompenseras av den
mindre bränsleförbrukningen under en någorlunda
lång flygning -- man skulle på detta sätt ernå en
ökning av aktionsradien. För luftskeppen, som alltid
haft och f. ö. fortfarande ha den största aktionsradien,
är dieselmotorn därför användbar, och det var också
luftskeppsdieselmotorerna, som först utvecklades.
En viktig bidragande orsak härvidlag är luftskeppens
större lastförmåga; för endast några år sedan fanns
över huvud ingen så stor flygplantyp, att man kunde
använda en dieselmotor; lastförmåga och
aktionsradie voro nämligen så blygsamt tilltagna, att
bränslebesparingen aldrig kunde göra sig gällande i
jämförelse med viktökningen. -- Där dieselmotorn
kunde komma till användning innebar det en
betydande fördel på grund av bränslets lägre pris

Förutom dieselmotorns i ekonomiskt avseende
gynnsamma egenskaper kan man också räkna med en
ökning av säkerheten. Råoljan är ju ej eldfarlig,
och brandfaran kan därför anses eliminerad, låt vara,
att den tack vare de moderna brandskyddsaggregaten
ändock är ganska minimal. -- I dieselmotorn slipper
nian risken för tändningsmissöden och fel i
förgasarsystemet, vilka -- enligt den amerikanska
civilflygningens statistik, som torde vara den mest
omfattande och rättvisande -- utgöra resp. 4,0 och 5,1 %
av alla orsaker till flygolyckor. Med en fortskridande
ökning av flygmaskinernas storlek komma väl dessa
siffror att ändras, eftersom en flermotorig maskin ej
på samma sätt som en enmotorig är beroende av ett
motorstopp. För all privatflygning torde man dock
under överskådlig tid komma att använda enmotoriga
maskiner, och här blir alltså dieselmotorns säkerhet
till fördel.

Slutligen har utvecklingen av navigationsmetoderna
för flyget alltmera gått mot användandet av
radio, och denna stores i hög grad av
tändstiftsgnistorna. Radiotelegrafi och -telefoni komma till
bruk för direkt kommunikation mellan flygmaskinen
och flygplatserna, varjämte särskilda mottagare
användas för navigation efter signaler från radiofyrarna.
Störningarna från den elektriska tandningen kunna i
viss mån undvikas genom inkapsling av magneter,
tändstiftskablar och tändstift, men dieselmotorn är
i detta avseende helt naturligt fullkomligt störningsfri.

Sammanfatta vi dieselmotorns fördelar finna vi
alltså: minskade bränslekostnader, ökad aktionsradie
ifråga om låmgdistansflygplan, mindre brandrisk och
eliminering av radiostörningar. Gent emot dessa
fördelar stå såsom värsta nackdelar: ökad relativ vikt
och större tillverkningskostnad.

Vissa av dessa faktorer kunna ju endast ungefärligen
uppskattas, men beträffande bränsleförbrukning
och vikt har man någorlunda exakta siffror att gå
efter. Man kan ur dessa bestämma, i vilka fall en
dieselmotor av redan befintlig typ är lämplig att
använda, och man kan också läsa ut, vilka egenskaper
flygmaskinskonstruktören vill ha hos en motor. I
ett sportflygplan med 200 hkr motor gör sig
skillnaden mellan bensinmotorn och dieselmotorn icke
särskilt gällande. Bränslekonsumtionen vid normal
fart uppgår för den förstnämnda till ca 250
g/hkr-tim. och för dieselmotorn till 190 g/hkr-tim.

Aktionsradien skulle alltså kunna ökas med ca 80 %, men
denna ökning är av relativt liten betydelse för ett
flygplan, som gör endast korta flygningar.
Besparingen i vikt uppgår till knappa 9 kg pr timme.

Annorlunda ställer det sig för en stor trafikmaskin
med motorer på sammanlagt 2 000 hkr.
Bränsleförbrukningen uppgår till resp. 235 och 180 g/hkr-tim.
Besparingen är här 68 kg pr timme; vid en flygning
på fyra timmar kan man alltså ta närmare 300 kg
extra t betalande last, motsvarande 3 à 4
passagerare, eller ock öka aktionsradien med 25 %.

Dessa siffror kunna anses hänföra sig till tämligen
idealiska förhållanden; i verkligheten torde jämförelsen
mellan explosionsmotorn och dieselmotorn utfalla
ännu tydligare till den senares förmån. En
förgasarmotor kan ge goda värden vid provkörningar, men
det är svårt om inte omöjligt att få samma goda
resultat i normal drift. Förgasarmotorn köres
vanligen med relativt fet gasblandning, bl. a. för
underlättande av starten, ernående av god acceleration
samt minskning av risken för förgasarbrand. Även
om en förgasarmotor vid provkörning har en
bränslekonsumtion av omkring 200 g/hkr-tim. blir
förbrukningen i drift ca 250 à 270 g/hkr-tim. Dieselmotorn
visar mera överensstämmelse mellan provkörning
och normal drift; man kan få en flygdieselmotor att
gå på 155 à 160 g/hkr-tim. vid en provkörning och i
normal drift hålla konsumtionen under 180 g/hkr-tim.

Den ekonomiska vinsten av råoljedrift är naturligtvis
beroende av förhållandet mellan bensinpriset och
råoljepriset. Dessa variera ju både i fråga om plats
och tid, men för att få en ungefärlig uppfattning
kunna vi utgå från nu gällande priser i Stockholm.
Det billigaste priset för råoljan utgör 6 à 7 öre pr
kg; för bensinen 23 öre pr liter -- detta gäller större
förbrukare. För mindre kvantiteter rör sig priset
om 8 à 9 resp. 26 öre. Råoljans pris är alltså
endast omkring 18 à 20 % av bensinens. Totala
besparingen rör sig således om inte mindre än
86--87 %, dvs. kostnaderna för bränslet pressas ned
till ca sjundedelen.

<b>Förbränningsförloppet i en snabbgående dieselmotor.</b>

En förutsättning för dieselmotorns användning
inom flyget är som nämnts, att vikten reduceras.
Detta kan ske i huvudsak enligt två metoder:
höjning av varvtalet och utjämning av maximaltrycket.
Båda dessa faktorer äro emellertid beroende av
förbränningsförloppet. Fig. 1 visar ett
indikatordiagram för en snabbgående dieselmotor. <i>B</i> är den
punkt, vid vilken bränsleinsprutningen börjar. Ingen
ökning av trycket annat än den, som beror på
volymminskningen, inträder emellertid förrän vid
punkten <i>C.</i> Mellan <i>B</i> och <i>C</i> sker hela eller åtminstone
övervägande delen av bränsleinsprutningen, men
förbränningen börjar först vid <i>C,</i> varvid en kraftig
höjning av trycket (från <i>C</i> till <i>D</i>) inträffar. Från <i>D</i>
till <i>E</i> regleras trycket huvudsakligen av
volymminskningen.

Under tidsintervallet <i>B--C</i> finnes bränsle i
cylindern, ehuru detta inte börjat brinna -- eller i
varje fall ännu ej orsakat någon tryckstegring.
Mellan <i>C</i> och <i>D</i> är förbränningen hastig och
tryckökningen övervägande beroende av denna;
volymändringen är ju obetydlig i närheten av dödpunkten.
Beträffande formen på kurvan <i>ABCDE,</i> dvs.
förloppet av förbränningen, kan olika önskemål råda.
Å ena sidan är det teoretiskt gynnsamt, om
förbränningen sker vid konstant volym med kolven i
övre dödpunktsläget (<i>CD</i> skall vara vertikal);
effekten blir då beroende av höjden av <i>D</i>
(maximaltrycket). Men å andra sidan innebär ett högt
maximaltryck onödigt stora påfrestningar på materialet
och resulterar i hård gång hos motorn. En

<img 1>
Fig. 1. Indikatordiagram för snabbgående
dieselmotor.
</img>

kompromiss mellan dessa båda synpunkter leder till, att
<i>CD</i> ej får bli för brant och att maximaltrycket skall
uppnås strax efter dödpunktsläget, varvid dess
storlek blir något mindre.

Intervallet före förbränningens början röner
inflytande av uppvärmningen av bränsledropparna. En
fullständig förgasning av bränslet är ej nödvändig
för att tandning skall ske; i så fall skulle
lättförgasade bränslen ha ett kortare tidsintervall än
svarförgasade, men så är ej förhållandet. Inte heller är
det gynnsamt med bränslen, som lätt sönderdelas;
tvärtom äro de mest svårsönderdelade bäst.
Däremot är det möjligt, att tiden, som åtgår innan
förbränningen kommer i gång, står i samband med den
tid, som behöves för upphettningen av dropparnas
yta. Av ytskiktet skulle bildas intermediära
förbränningsprodukter (peroxider), varefter den
egentliga förbränningen sker nästan explosionsartat.

Värmeöverföringen är beroende av temperaturskillnaden
mellan luft och bränsle, av rörelsen hos
bränsledropparna samt av lufttätheten. Uppvärmningen
underlättas av en kraftig turbulens hos luften.
Vid högkomprimerade motorer är tidsintervallet
kortare än vid lågkomprimerade.

Punkterna <i>B</i> och <i>D</i> på indikatordiagrammet kunna
anses relativt bestämda; punkten <i>D</i> (maximaltrycket)
av hållfastheten och <i>B</i> av värmeöverföringen mellan
luft och bränsle i en viss motor. I den mån det är
möjligt att minska intervallet (från <i>BC</i> till <i>BC';</i>
fig. 1) skulle den egentliga tryckökningen få formen
<i>C'D,</i> medförande betydligt mjukare gång hos motorn.
Här ger bränslet möjligheter till påverkande av
indikatordiagramrnets utseende. Den kände engelske
ingenjören <sc>Ricardo</sc> har föreslagit tillsättandet av
förbränningsaccelererande medel, "predetonat", till
bränslet i och för förkortning av intervallet. Små
kvantiteter amylnitrat eller etylnitrat synas ha goda
verkningar härvidlag -- några generella slutsatser
kunna dock ej dragas förrän dylika bränsleblandningar
provats i ett flertal olika motorer.

Fig. 2 visar två indikatordiagram, båda vid 1 000
varv pr minut och med ett medeltryck av 5,9 kg/cm<sup>2</sup>.
Det ena diagrammet hänför sig till drift med vanlig
asiatisk olja, det andra till samma bränsle med en
tillsats av 5 % etylnitrat. Det senare medför
reduktion av maximaltrycket och en jämnare gång
hos motorn.

<img 1>
Fig. 2. Indikatordiagram för snabbgående dieselmotor. Den heldragna
linjen betecknar förbränningsförloppet med vanlig asiatisk olja; den
streckade linjen samma bränsle med tillsats av 5 % etylnitrat.
Medeltrycket är i båda fallen 5,9 kg/cm<sup>2</sup> vid 1 000 varv pr minut.
Bränsleinsprutningen börjar 26° före övre dödpunktsläget.
</img>

<b>Olika typer av flygdieselmotorer.</b>

Under de senaste åren ha flygmotorfirmorna lagt
ned ett omfattande arbete på konstruktionen av
dieselmotorer. Ett flertal olika typer ha sett dagen,
av vilka flera uppvisa mycket goda resultat, Å
andra sidan finnas ännu inte så många typer att
urvalet är tillräckligt: ett par motorer med hög effekt
-- 500--700 hkr, avsedda för luftskepp och större
flygplan -- samt några motortyper i storleksklassen
omkring 200 hkr för större sportflygplan och små
trafikplan. Ett par små motorer på omkring 100 hkr
finnas också, men dessa äro i minsta laget, och
åtminstone i det nuvarande utvecklingsstadiet torde
dieselmotorer av denna storlek inte kunna ta upp
konkurrensen med explosionsmotorerna. Under 100
hkr finnas f. n. inga dieselmotorer för flygbruk.

Den tyska <i>Junkers</i>-dieselmotorn avviker i
åtskilliga avseenden från vanliga motorer. De mindre
typerna -- avsedda för lastbilar och båtar samt för
stationär drift -- ha redan förut beskrivits i Tekn.
tidskr. (h. 3, 1930). Flygdieselmotorn fungerar enligt
samma princip: den är rak, sexcylindrig, vattenkyld
och arbetar i tvåtakt samt har två motgående
kolvar i varje cylinder. Enligt det ursprungliga
utförandet, som bibehålles hos de små motorerna,
verkar den undre kolven på vanligt sätt på vevaxeln
och den övre på ett par långa vevstakar på vardera
sidan om cylindern. Dessa i sin tur verka på två
vevslängar på ömse sidor om vevslängen för den
undre kolven samt i 180° vinkel mot denna. Detta
blev emellertid både för tungt och för skrymmande
att använda för den sexcylindriga flygmotorn, och
denna försågs därför med två vevaxlar, som medelst
kugghjul förbindas med varandra. Utförandet är
dock inte utan sina nackdelar. I de små motorerna
äro massakrafterna balanserade för varje cylinder
tack vare att kolvarnas motgående rörelse tages upp
av de tre intill varandra belägna vevslängarna. På
flygmotorn med dess två vevaxlar erhålles ej denna
fördel, och för att sätta vevaxlarna i förbindelse med
varandra behövas inte mindre än fem kugghjul; låt
vara, att vikten och smörjoljeförbrukningen i alla
fall blir fördelaktigare än om vevstakar till den
undre vevaxeln skulle användas. F. ö. kan man på
samma gång ernå nedväxling av propelleraxeln och

<img 1>
Fig. 3. Genomskärning av "Jumo 4''
</img>

slipper alltså den viktökning, som en särskild växel
medför.

Junkersmotorn är utförd såsom slitsmotor, varvid
den undre kolven reglerar slitsarna för luftintaget
och den övre slitsarna för avgaserna. De förra äro
så borrade, att luften bringas i kraftig rotation inne
i cylindern, vilket medför god fördelning och snabb
upphettning av bränslet. Spolluften kommer från en
turbokompressor; övertrycket är 0,2 atmosfärer.
Bränslet insprutas medelst två Boschpumpar (se
Tekn. tidskr., h. 16, 1932), som vardera mata två
munstycken; varje cylinder tillföres alltså bränsle
genom fyra munstycken. Bränslepumparna äro
belägna på vardera sidan om cylindern, munstyckena
äro placerade vid mitten av cylindern (slaglängd
2 X 210 mm). Pumparna regleras av två
kamaxlar, som var och en således betjäna sex pumpar.

Vevaxlarna äro lagrade i sju rullager;
vevstakslagren äro vanliga glidlager. Propelleraxeln är
nedväxlad till 2/3 av motorns varvtal; det närmast den
övre vevaxeln belägna kugghjulet driver propellern.
Tack vare att propelleraxeln är högt belägen kan
motorn placeras relativt lågt. Detta möjliggör bättre
sikt för föraren -- samma fördel, som en vanlig
flygmotor av inverterad typ erbjuder.

Beträffande övriga data m. m. hänvisas till
översiktstabellen.

Junkersverken ha i många år arbetat med
konstruktionen av dieselmotorer för flygbruk. Den
första, typ "MO 3", kom till redan åren 1914--15. Det
var en fyrcylindrig motor av liggande typ, avsedd
att byggas in i vingen. Efter kriget låg arbetet
nere, delvis beroende på Versaillestraktatens förbud
mot byggande av stora motorer, delvis på grund av
de avsevärda kostnaderna för experimentella
undersökningar. 1924 var en ny motor färdig, i stort sett
lik den numera seriemässigt tillverkade. Denna
motor, "FO 3", hade emellertid endast fem cylindrar

<img 1>
Fig. 4. Junkers "Jumo 4".
</img>

och gav 700--800 hkr i normal drift;
maximaleffekten utgjorde 830 hkr.

Den nya sexcylindriga motorn, "SL 1", konstruerades
1926, ehuru den först 1929 provades i luften.
Den har sedermera utvecklats vidare, och de
egentliga flygproven under kontroll av Deutsche
Versuchsanstalt fur Luftfahrt slutfördes under senare
delen av förra året. "Jumo 4", som motorn kallas i
sitt senaste utförande efter ytterligare några
förbättringar, har redan börjat användas på Deutsche Luft
Hansas flyglinjer. <tab><tab><tab><tab><tab><tab>(Forts.)

</chapter>
<chapter name="NOTISER">
<h3><i>NOTISER</i></h3>
<b>En ny malmkommitté.</b> Handelsministern har i
dagarna tillkallat överdirektören hos vattenfallsstyrelsen
W. Borgquist, bergmästaren C. I. Asplund, bruksdisponenten
F. Göransson, överingenjören hos jernkontoret,
f. d. professorn A. Johansson och professorn vid
handelshögskolan i Stockholm B. Ohlin att inom
handelsdepartementet verkställa utredning rörande
tillgodogörande av statens malmtillgångar, överdirektör
Borgquist skall såsom ordförande leda utredningsmännens
arbete.

Den fråga som nu skall upptagas till förnyad
prövning har vid flera tidigare tillfällen varit under
behandling, senast av den s. k. malmkommissionen, som
tillsattes år 1913 men vars arbete försenades och försvarades
av de genom världskriget framkallade exceptionella
förhållandena, så att kommissionens slutbetänkande kunde
avgivas först år 1923. Som bekant gav denna utredning
endast negativa svar på frågan om lämpligheten att vid
dåvarande tidpunkt vidtaga några åtgärder från statens
sida för tillgodogörande av statens malmtillgångar i
Norrbottens län.

Den nu beslutade förnyade utredningen har tillkommit
på initiativ av årets riksdag, som närmast i anledning
av ett antal i ämnet väckta motioner hos regeringen begärt
en skyndsam utredning avseende bl. a. i vad mån
den senaste tidens tekniska och ekonomiska framsteg
öppnat nya möjligheter till järnmalmsförädling i
Norrbottens län. Härvid böra enligt de givna direktiven
komma under övervägande olika alternativ, såsom
tillverkning av tackjärn och järnsvamp samt av
handelsjärn och stål. Vid undersökningen bör förhållandet
mellan en järnförädlingsindustri i Norrbotten och den
mellansvenska järnhanteringen uppmärksammas. Vidare
böra de lämpligaste formerna för statens medverkan till
en norrbottnisk malmförädling, baserad på statens egna
malmtillgångar, klarläggas samt frågan om ökad
användning av norrbottensmalm vid de mellansvenska
järnverken ånyo undersökas.

Riksdagen hade i sin skrivelse begärt, att utredningen
måtte komma att omfatta även andra malmer än
järnmalm och därtill malmer även på andra platser än i
Norrbotten. Under erinran om, att en undersökning
rörande statens malmfyndigheter i Västerbotten f. n. pågår
hos kommerskollegium och Sveriges geologiska
undersökning, har handelsministern ansett det böra ankomma
på utredningsmännen att inkomma med förslag om
sådana ytterligare utredningar, som under arbetets
fortgång befinnas böra komma till utförande.

<b>Stockholms stads småstugebyggen.</b> Som bekant har
Stockholms stad under de senaste fem åren genom sina
s. k. småstugebyggen bedrivit en

<img 1>
Fig. 1. Plan av småstuga, typ III.
</img>

byggnadsorganisationsverksamhet av lika
omfattande som ovanligt slag. Under
dessa år ha genom stadens bemedling ej mindre än ca
1 500 smärre villalägenheter, något oegentligt kallade
"småstugor", avsedda närmast för den bättre situerade
arbetarklassen, uppförts inom olika delar av stadens
vidsträckta trädgårdsstadsområden. Principen för denna
verksamhet är i korthet, att staden upplåter tomter samt
beviljar byggnadskredit för uppförande av mindre
lägenheter åt personer, vilka vanligen ej kunna åstadkomma
den sedvanliga kontantinsatsen. I stället får byggaren
förbinda sig att vid boningshusets uppförande prestera
eget arbete till motsvarande värde. Rättsförhållandet
mellan markägaren-staden och villaägaren-byggaren
regleras därför genom två skilda avtal, dels det sedvanliga
tomträttskontraktet, dels ett blandat kreditiv- och
materialleveransavtal. Det är det senare som utgör det
säregna för dessa byggnadsföretag.

Byggaren erhåller kreditiv å visst angivet belopp, å
vilket uttagningar ske genom direkta utbetalningar till
leverantörer till bygget och till andra, som på grund av
bygget hava fordringar hos småstugebyggaren, däribland
staden själv, som äger gottgöra sig ersättningar ur
kreditivet för utfört entreprenadarbete. Uttagningar få
emellertid ej ske, förrän skillnaden mellan den
beräknade totala kostnaden för bygget och det högsta
medgivna belåningsbeloppet antingen kontant inbetalts eller
presterats i form av eget arbete vid bygget. Sedan huset
färdigställts, ställer staden lån till småstugebyggarens
förfogande för kreditivskuldens gäldande. Lånebeloppet
uppgår till 85 à 90 % av byggnadskostnaden.

Avtalet innehåller slutligen
bestämmelser om materialanskaffning och om
stadens förpliktelser att tillhandagå byggaren
med råd och anvisningar rörande
byggnadsarbetet. Byggaren är därigenom
skyldig att använda följande, erforderliga, av
staden anskaffade material, nämligen allt
trämaterial enligt av staden antaget
standardsystem, grundmaterial,
skorstensblock, tak- och murtegel, allt
tillhandahållet fritt byggnadsplatsen, samt dessutom
låta staden ombesörja gas-, vatten- och
avloppsinstallationer, elektrisk
belysningsinstallation och plåtslageriarbeten. Staden
anskaffar material och ordnar med
entreprenader i rätt tid utan rekvisition från
byggaren. Byggnadsarbetet övervakas och
ledes av stadens instruktörer. Vid
monteringen av husen biträda specialarbetare,
men arbetet utföres i övrigt av byggaren
själv och av denne anskaffade medhjälpare.

Intresset för småstugebyggandet har
alltid varit mycket stort. Under
innevarande år hade 1 900 spekulanter anmält sig
till de beslutade 530 byggena. Urvalet av
byggare sker efter dels sociala, dels ekonomiska
principer. Bl. a. fordras i allmänhet, att byggaren skall ha en
årsinkomst av 3 500 à 5 000 kr. Tack vare det stränga
urvalet har staden hittills undgått förluster å denna
verksamhet. Betecknande är vidare, att hittills icke en
enda småstuga försålts å exekutiv auktion.

Bland byggnadstekniska detaljer av intresse må
följande nämnas. Grunden muras i allmänhet med block
av gasbetong. Sedan bottenbjälklaget lagts, uppläggas
därpå väggblocken i den ordning de skola resas.
Blocken äro som nämnts, liksom allt trämaterial, av
standardiserat utförande med bl. a. ventiler och fönsterbågar
färdigmonterade. En intressant detalj utgör
skorstensstocken. Denna uppföres numera i regel av
gasbetongblock, i vilka en cirkulär rökkanal samt fyra
evakueringskanaler av tegel ingjutits. Blocken äro dessutom
järnarmerade. Allt fönsterglas tillhandahålles i
standardstorlek. Försök att standardisera även gas-,
vatten- och värmeledningsrör ha hittills rönt motstånd från
entreprenörernas sida. Vidare har man undersökt,
huruvida centralvärmeledning medelst hetvatten kunde
anordnas för större komplex av hus, men det har visat sig,
att kostnaderna bli lägre med en värmepanna i varje byggnad.

Hittills hava fem olika hustyper kommit till
utförande, de flesta av den här avbildade typen. Den
totala nyttiga arealen växlar mellan 66 (i envåningsstugor)
och 96 m<sup>2</sup>, varvid dock är att märka, att endast halva
källarvåningen och halva våningstrappan medräknats.

Byggnadskostnaderna för de till nästa år planerade

<img 1>
Fig. 2. Stomresning av småstuga, typ III. Endast det sista, och tyngsta, gavelblocket
fattas. Dess vikt är ca 700 kg.
</img>

småstugorna fördela sig på de olika posterna enligt
nedanstående tablå, varvid de mot resp. typer svarande
högsta och lägsta kostnaderna angivits.
<table>
<td><i>Material, fritt  byggnadsplats.</i> <td c>Högst kr.<td c>Lägst kr.
<td>Grund, puts och cementarbeten . . . <td c>1 169<td c>1 088
<td>Skorstensstock . . . <td c>234<td c>178
<td>Standardiserat trämaterial, taktegel,<td c><td c>
<td>papp, spik, fönsterglas, bjälklagsfyllning m. m. . . . <td c>3 698<td c>3 022
<td>Färg, olja, tapeter . . . <td c>151<td c>133
<td>Div. material och utrustning . . . <td c>352<td c>313
<td r 3r>----------------------------------------------------------------------------
<td r>Summa materialkostnad <td c>5 600 <td c>4 800

<td><i>Entreprenadarbeten.</i><td c><td c>
<td>Gas-, vatten- och avloppsledningar . . . <td c>800<td c>715
<td>Värmeledning . . . <td c>880<td c>780
<td>Elektrisk installation och servis . . . <td c>410<td c>355
<td>Plåtslageriarbeten . . . <td c>60<td c>40
<td>Montörsarvode . . . <td c>75<td c>75
<td>Glasning . . . <td c>25<td c>15
<td r 3r>----------------------------------------------------------------------------
<td r>Summa entreprenadkostnad<td c>2 250<td c>2 000

<td><i>Arbetslöner.</i><td c><td c>
<td>Grund . . . <td c>855<td c>705
<td>Skorsten . . . <td c>305<td c>170
<td>Träarbeten . . . <td c>775<td c>410
<td>Målning och diverse arbeten . . . <td c>665<td c>570
<td r 3r>------------------------------------------------------------
<td r>Summa arbetslöner<td c>2 600<td c>1 900

<td><i>Administration m. m.</i><td c><td c>
<td>Stadens utgifter för arbetsledning,<td c><td c>
<td>kontroll och kreditiv . . . <td c>300<td c>300
<td>Byggnadslov samt ränte- och<td c><td c>
<td>försäkringskostnader . . . <td c>250<td c>200
<td r 3r>--------------------------------------------------------------------------------
<td r>Summa administrationskostnader<td c>550<td c>500

<td><i>Sammandrag.</i><td c><td c>
<td>Materialkostnader . . . <td c>5 600<td c>4 800
<td>Entreprenadkostnader . . . <td c>2 250<td c>2 000
<td>Arbetslöner . . . <td c>2 600<td c>1 900
<td>Administrationskostnader . . . <td c>550<td c>500
<td r 3r>------------------------------------------------------------
<td>Summa kostnad för stuga utan inredd vind . . . <td c>11 000<td c>9 200
<td>Kostnad för inredning av vind . . . <td c>1 500<td c>--
<td r 3r>------------------------------------------------------------
<td>Summa kostnad för stuga med inredd vind . . . <td c>12 500<td c>--
</table>
Byggnadskostnaden för de fyra olika typer som nästa
år komma till uppförande utgöra resp. 12 500, 11 400,
11 700 och 9 200 kr. I byggarnas årsomkostnader ha
hittills ingått som största belopp dels annuitet å ett
40-årigt och ett 5-årigt lån, dels tomträttsavgäld. Hela
årsomkostnaden inkl. skatt, brandförsäkring, sotning,
gårdsrenhållning, gaturenhållning och vattenavgifter uppgår
under de fem första åren alltefter hustypen till 825 à
1 110 kr., under de följande 3'5 åren 790 å 950 kr., dvs.
knappast vad årshyran för en lägenhet om ett rum och
kök betingar i den egentliga staden.

Ovanstående detaljerade uppgifter hava delgivits med
tanke på den nytta de kunna hava för industriföretag,
som själva måste lösa sin arbetarbostadsfråga.
Sannolikt kunna motsvarande bostäder uppföras till vida
lägre kostnad i industrisamhällen, där lönenivån är
lägre än i Stockholm. Genom att större avsättning
beredes för standardiserade byggnadsmaterial torde även
materialkostnaderna kunna i viss mån nedbringas.

Slutligen må omnämnas ett experiment som företogs
vid en demonstration av småstugeområdena, vilken
försiggick den 25 sistlidne augusti inför bl. a. medlemmar
av Svenska teknologföreningen. Resningen av väggarna
i det här avbildade huset började kl. 8,30. Kl. 18,30 voro
väggarna resta, innerväggar och bjälklag insatta,

<img 1>
Fig. 3. Skorstensstocken muras av gasbetongblock.
</img>

takstolar och takpanel monterade och taket tegeltäckt,
trappor monterade, fönsterglas insatta, skorstensstocken
murad och värmepannan installerad och påfyrad, så att
radiatorerna i nedre våningen voro varma. Det må nu
särskilt påpekas, att detta ingalunda är den normala
takten för husbygge i småstugeområdena utan endast en
demonstration, åstadkommen med hjälp av specialarbetare.
Hur arbetstiden fördelade sig på olika arbeten
framgår av följande tablå:
<table>
<td c>Arbetets art<td c>Antal man<td c>Timverken
<td>Stomresning . . . <td c>8<td c>4,5
<td>Mellanväggar . . . <td c>2<td c>0,7
<td>Källartrappa . . . <td c>2<td c>2,7
<td>Våningstrappa . . . <td c>2<td c>6,3
<td>Övre bjälklag . . . <td c>4<td c>3,0
<td>Takstolar . . . <td c>4<td c>3,0
<td>Takluckor . . . <td c>4<td c>5,3
<td>Utvändiga linjaler . . . <td c>4<td c>26,0
<td>Murning av skorstensstocken ovan undre bjälklaget . . . <td c>3,5<td c>18,5
</table>
<b>Från Nordisk byggnadsdag.</b> Efter den i sommar
avhållna nordiska byggnadsdagen i Helsingfors publiceras
åter en bok, som kommer att innehålla de 30 vid
kongressen hållna föredragen samt därjämte till föredragen
hörande bildmaterial och ett stort antal bilder från
utställningarna m. m. Innan tryckningen av verket kan
begynna, måste en viss minimiupplaga vara garanterad.
Rekvireras boken omgående och senast före den 15
september från Sveriges kommitté för Nordisk
byggnadsdag, Sveavägen 68, Stockholm, erhålles den till det
billiga priset av 100 finska mark, motsvarande ca 8 à 9 kr.,
som uttagas per postförskott. Boken är avsedd att
utkomma i tryck under senhösten, såvida tillräckligt
många abonnenter anmäla sig.

I samband med byggnadsdagen utkom en katalog över
nordisk byggnadslitteratur, omfattande ca 300 finländska
(varav en stor del svenskspråkiga), 110 danska, 55



norska och 250 svenska arbeten inom byggnadsyrkets
olika områden. Publikationen, som mäter 60 sidor, kan
rekvireras på ovan angivet ställe. Priset utgör 5
finska mark plus porto. Likaledes realiseras
byggnadsdagens katalog över utställningarna, innehållande
uppgifter om utställda ritningar och deras utförare,
materialier och deras producenter samt prisuppgifter.
Restupplagans pris utgör 5 finska mark.

Slutligen kan meddelas, att ett urval av de i Finland
utställda svenska ritningarna ånyo utställas, denna gäng
i Stadsingenjörskontorets korridor i stadshuset,
Stockholm. Utställningen, som öppnades den 5 september,
pågår till och med den 15 i denna månad.

<b>Kurs i mikrokemi.</b> Som Teknisk tidskrift tidigare
meddelat, anordnas av metallografiska institutet en kurs
i mikrokemi, till vilken intresserade inbjudits.
Programmet är numera fastställt och har följande utseende:

På grund av professor Emichs sjukdom kommer
kursen att förestås av hans assistent sedan flera år tillbaka,
dr <sc>Herbert Alber.</sc>

Kursen inledes med en <i>föreläsningsserie</i> i Stockholms
högskolas kemiska lärosal. <i>Måndagen den 19
september</i> hållas två föreläsningar, den ena kl. 11 (alla tider
precis) om "Allgemeine Uebersicht über mikrochemische
Methoden", den andra kl. 4 över "Qualitative
mikrochemische Methoden". Kl. 7 intages gemensam, enkel
middag å Hotell Kronprinsen (pris 8: 50 kr.). <i>Tisdagen
den 20 september</i> fortsättas föreläsningarna kl. 10 med
"Quantitative mikrochemische Methoden" och kl. 3 med
"Spezielle mikrochemische Methoden. Abschluss".
Föreläsningarna illustreras med ljusbilder och experiment.
Mellan föreläsningarna kan en utställning av
mikrokemisk apparatur beses.

<i>Kursen i mikrokemisk teknik,</i> likaledes förlagd till
Stockholms högskola, börjar onsdagen den 21 september
kl. 11 och beräknas taga en tid av 2 à 3 veckor.
Därvid kommer hänsyn såvitt möjligt att tagas till
deltagarnas speciella önskningar med avseende på tid och
inriktning.

De <i>vetenskapliga specialuppgifterna</i> komma att i
första hand inriktas på det för landets järnhantering
aktuella problemet slagganalys, varjämte i den mån det
blir möjligt tillfälle kommer att beredas intresserade att
behandla jämväl andra specialproblem. Arbetet avses
slutat till den 15 december 193-2.

<i>Kompetensfordringarna</i> för deltagande i kursen hava
angivits böra motsvara fordringarna i kemi och fysik
för studentexamen på reallinjen. <i>Avgifterna</i> för kursen
uppgå till endast 30 kr. Föreläsningarna äro
kostnadsfria. För fortsatt arbete på specialuppgifter
erforderliga kostnader kunna ej på förhand beräknas men
komma att hållas så låga som möjligt.

Anmälningar till kursen mottagas av Metallografiska
institutet, Drottninggatan 95 B, Stockholm, före den 15
september.

Teknisk tidskrift uttrycker för sin del förhoppningen,
att detta sällsynt gynnsamma tillfälle kommer att
uppmärksammas av alla för mikrokemiska studier
intresserade, speciellt bland landets bergskemister.

<b>Rystedtska fonden.</b> Ansökningar om understöd från
Rystedtska fonden (Svenska teknologföreningens
understödsfond) mottagas intill utgången av september månad.
Närmare upplysningar meddelas på Svenska
teknologföreningens kansli, Brunkebergstorg 20.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska arkitektföreningen,</b> avdelning av Svenska
teknologföreningen, anordnar måndagen den 12 september
1932 besiktning av följande nyare byggnader: Sydbankshuset,
Riksförsäkringsanstalten samt Bussgaraget, varvid
Riksförsäkringsanstalten demonstreras av generaldirektör
S. Ribbing och de övriga två byggnaderna av respektive
arkitekter. Samling kl. 4,15 e. m. utanför Sydbankens
entré vid Norrmalmstorg. Färden till och från
Bussgaraget i bilar och bussar med avfärd ca kl. 6 e. m. från
Riksförsäkringsanstalten. -- Härefter gemensam
kraftmiddag på teknologföreningens lokaler. -- Efter middagen
diskussion om det ifrågasatta årliga riksmötet samt
föreningens månadsrevy nr 7. Pris för middag, bestående av
kräftor, smör, ost, varmrätt, pilsner, kaffe och servis,
kronor 4:75.

<b>Avdelningen för Kemi och bergsvetenskap</b> kallas till
sammanträde fredagen den 16 sept. 1932. <i>Samling</i> kl.
14,00 vid Myntverket, Hantverkaregatan 5, för beseende
av anläggningarna därstädes. <i>Embarkering</i> kl. 15,45
(precis) i båt vid N. Mälarstrand för resa till Djurgårdsbron.
Besök omkr. kl. 16,15 å Gustav Adolfsutställningen i
Livrustkammaren under sakkunnig ledning (entré 75 öre,
eventuellt med nedsättning). <i>Middag</i> kl. 18,00 å
föreningens lokal (pris 4 kr. inkl. brännvin, öl, kaffe och
servis). <i>Sammanträde</i> i samband med middagen.
<sp>Ärenden:</sp> 1) Val av justeringsmän. -- 2) Inval. -- 3)
Utseende av nämnd för uppgörande av förslag till val av
styrelse och funktionärer för år 1933. -- 4) Val av
klubbmästare. -- 5) Inkomna skrivelser.

Anmälan om deltagande torde tillställas civilingenjör
<sp>Erik Thrysin,</sp> Saltsjö-Duvnäs, senast den 14 sept.

<b>Höstutflykt till Västerås</b> anordnas onsdagen den <i>21
september</i> enligt följande program. Kl. 8,00. <i>Avresa från
Stockholm C</i> (med ordin. tåg). Kl. 10,04. <i>Ankomst till
Västerås.</i> Reserverade omnibussar möta vid stationen.
Kl. 10,15. Ankomst till <i>Statens ångkraftstation,</i> vars nya
ångpanne- och maskinanläggningar demonstreras av
kraftverksdirektör <sp>K. G. Ljungdahl</sp> och driftchef <sp>Thure
Strand.</sp> Kl. 11,45. Avfärd från ångkraftstationen. Kl.
12,00. <i>Lunch</i> å Stadshotellet (smör, ost, sill, varmrätt, öl
eller mineralvatten, kaffe, inber. betjäning). Kl. 13,15.
Samling i ASEA:s kontorsbyggnad, där en kort
orientering rörande <i>ASEA och dess verkstäder</i> lämnas av
överingenjör <sp>Ragnar Liljeblad.</sp> Härefter beses
verkstäderna gruppvis under sakkunnig ledning. Kl. 16,00.
Avfärd från Emausverkstäderna med omnibussar. <i>Rundfärd
genom Västerås</i> under sakkunnig ledning. Kl. 17,30.
<i>Middag</i> å Stadshotellet på inbjudan av ASEA. Kl. 19,45. <i>Avresa
från Västerås</i> (med ordin. tåg). Kl. 21,50. <i>Ankomst till
Stockholm C.</i> Förutsatt att minst 50 deltagare anmäla sig,
lämnas av S. V. B. J. rabatt å biljettprisen, så att färd
tur och retur erhålles till normalt pris för enkel biljett.
Totalkostnaden pr person blir då vid resa i II kl. kr. 13:20
och i III kl. kr. 10:--. (I händelse att, mot förmodan,
deltagareantalet blir mindre än 50, får prisskillnaden för
järnvägsbiljett kr. 4:80 resp. 3:20 efterdebiteras.)

<b>Avdelningen för Väg- och vattenbyggnadskonst</b>
högtidlighåller inflyttningen i föreningens nyrestaurerade lokaler
med <i>sammanträde med damer</i> måndagen den 26 sept. 1932
kl. 19,45. Sammanträdet öppnas efter enkel kvart.
Ärenden: Kl. 20,00. 1) Sammanträdets öppnande. -- 2) Inval.
-- 3) Meddelande angående Sv. T. F:s handbok XVII
("Allmänna bestämmelser rörande entreprenader och
leveranser inom väg- och vattenbyggnadsfacket"). -- 4) Val
av valkommitté. -- 5) <i>"Bilder och intryck från resan till
Los Angelesolympiaden",</i> av civilingenjör <sp>Bo D.
Ekelund.</sp> -- Kl. 21,30. Supé. -- Efter supén vidtager ett
underhållningsprogram, vari dans ingår som väsentlig del.
Klädsel: smoking. Pris per person för supé (Sandwiches,
brännvin, öl, and med sallad, rödvin, dessert, portvin eller
madeira, kaffe, liten konjak eller likör) samt
förfriskningar under dansen kr. 8:50, inkl. servis. Till
kallelsekorten fogad anmälan om deltagande i supén torde
insändas senast fredagen den 23 september.

<b>Örebro ingenjörsklubb</b> anordnar i st. för ordinarie
sammanträde bilfärd till Hällefors lördagen den 10 sept. 1932.
Program: 1) Samling på Järntorget, varifrån avfärd sker
kl. 8. -- 2) Den medhavda matsäcken intages på lämplig
plats. -- 3) Beräknad framkomst kl. 11, varefter de
industriella anläggningarna beses under sakkunnig ledning till
kl. 13. -- 4) Lunch kl. 13,30. -- 5) Hemfärd. -- Obs. !
Oktobersammanträdet är framflyttat till lördagen den 15.

</chapter>
<chapter name="TEKNISK TIDSKRIFT
HÄFT. 38 ÅRG. 62 17 SEPT. 1932">
<h1>TEKNISK TIDSKRIFT</h1>
<h2>HÄFT. 38 ÅRG. 62 <tab>17 SEPT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Teknologföreningens bibliotek. -- Axel Hultman † -- Dieselmotorer för flygmaskiner, av ingenjör
K. G. Molin. -- Tidskriftsnytt inom mekaniska och elektriska facken. -- Notiser. -- Sammanträden.

</chapter>
<chapter name="TEKNOLOGFÖRENINGENS BIBLIOTEK.">
<h2>TEKNOLOGFÖRENINGENS BIBLIOTEK.</h2>
Bland de ideella tillgångar som innefattas i Svenska
teknologföreningen utgör föreningsbiblioteket en
av de större. Materiellt sett är biblioteket icke heller
att förakta. Men sina 15 000 volymer -- förlusterna
genom branden förra året 7 500 volymer
frånräknade -- utgör det fortfarande ett av de största
tekniska biblioteken i vårt land. Tyngdpunkten ligger
helt naturligt på tidskriftsområdet. Genom den
tekniska tidskriftslitteraturen -- text såväl som
annonser -- sker den vederhäftigaste nyhetsförmedlingen
på det tekniska området, nya konstruktioner,
anläggningar och fabrikat beskrivas, värdefullare
forskningsrön och utredningsresultat framläggas för den
tekniska världen och arkiveras samtidigt för framtida behov.

Det är verifierat genom en mångfald exempel från
in- och utlandet, att ett välordnat bibliotek
omfattande i varje fall representativa tidskrifter och
referenslitteratur är ett nödvändigt attribut till varje
välordnad klubblokal. Ett stort antal ingenjörer ha
sålunda behov av att successivt följa ledande
tekniska tidskrifter för att orientera sig över
utvecklingen inom flera fackområden. Ett sådant
tidskriftsstudium måste av naturliga skäl ske under
möjligast enkla former samt ofta inpassas på tider,
då vederbörande är fri från löpande förvärvsarbete.

Någon statistik över besöksfrekvensen vid
teknologföreningens bibliotek finnes icke, men det råder
intet som helst tvivel om att biblioteket omfattas
med livligt intresse av ett avsevärt antal
föreningsledamöter. Bibliotekets centrala läge, samt den
mycket utsträckta tid, varunder det dagligen hålles
öppet, gör att det är mera lättillgängligt än något
annat tekniskt bibliotek i Stockholm.

Tidskriftsbeståndet för det löpande året omfattar
omkring 430 olika tidskrifter och annan periodisk
litteratur från in- och utlandet. Det är ett högst
betydande antal publikationer som biblioteket
sålunda av hävd och annan anledning kommit att
tillhandahålla. Det har såsom ofta är fallet icke
kunnat undvikas att en del av beståndet icke helt
försvarar sin plats, och i riktig känsla härav har också
föreningens styrelse genom en särskild kommitté,
representerande de olika fackområdena, nyligen låtit
undersöka om icke vissa jämkningar i
tidskriftsbeståndets omfattning och karaktär borde ske.
Tiderna äro också onda. Den svenska valutans
ställning gör det icke till någon billig sak att vara
alltför välsorterad med utländska tidskrifter. Många
andra krav ställas därjämte på föreningens pung.
Den nyssnämnda kommittén har därför föreslagit att
yxan måtte gå över en del tidskrifter av mindre
betydelse och även över några sådana av "tung"
natur, vilka med lika stor fördel kunna erhållas för
hemstudium från andra bibliotek. Å andra sidan har
föreslagits att biblioteket i mindre utsträckning
måtte kompletteras med några ledande tidskrifter
som nu saknas.

Även bindningskostnaderna för ett stort bibliotek
gå till betydande belopp. Tendensen inom modern
biblioteksverksamhet pekar mot ett avlysande av
alltför luxuös och dyrbar bindning. Särskilt
tidskrifter, av vilka äldre årgångar efterfrågas endast
sparsamt, kunna med lika stor fördel behandlas på
enklare sätt. Även härigenom ha besparingar
kunnat ernås utan att bibliotekets värde i större
omfattning nedsattes.

För att för framtiden säkerställa, att biblioteket
inom överkomliga kostnader smidigt anpassar sitt
tidskriftsbestånd efter tidskriftslitteraturens
utveckling och föreliggande rimliga krav, har kommittén
jämväl föreslagit att prenumerationer och inköp
hädanefter skall underställas en nämnd av olika
fackrepresentanter. Därjämte har ifrågasatts, att
tidskriftsrummet i biblioteket för att på bästa sätt
kunna fylla sin uppgift, när tillfälle erbjuder sig för
mycket måttlig engångskostnad utrustas med
lämpliga separata studieplatser i stället för nuvarande
gemensamhetsbord. Härigenom skulle dess
användbarhet i hög grad ökas.

</chapter>
<chapter name="AXEL HULTMAN †.">
<h2>AXEL HULTMAN †.</h2>
Den 30 augusti 1932 avled i sitt hem i Djursholm
Carl Axel Vilhelm Hultman.

Han var född den 24 maj 1858 och tillhörde alltså
de äldre av teknologföreningens medlemmar. Med
honom bortgick emellertid en av föreningens
märkligaste, mest begåvade och i sin livsgärning
framgångsrikaste medlemmar. Redan såsom elev vid
Teknologiska institutet, där han tog inträdesexamen 1876,
väckte han uppmärksamhet genom sitt klara huvud,
och den lätthet och energi, varmed han följde
undervisningen och klarade sin avgångsexamen 1879. Ej
nöjd härmed sökte han, efter en kort praktisk
verksamhet, åter inträde vid Tekniska högskolan 1880, för
att genomgå den då nyinrättade fjärde avdelningen
för mekanister och utgick därifrån 1881. Han hade
därefter skiftande anställningar tills han 1885 fann
den sysselsättning, som skulle bliva hans livsuppgift,

i det han anställdes såsom överingenjör vid
Stockholms Bellteleforiaktiebolag. Här avancerade han
till verkst. direktör 1888 och övergick sedan i
telegrafverkets tjänst, där han blev telefondirektör 1902
och sedermera överingenjör. Han tog emellertid
minst av allt sin anställning blott tjänstemannamässigt,

<img 1></img>
utan sysselsatte sig ivrigt och framgångsrikt
med uppfinningar och förbättrade konstruktioner på
sin verksamhets skilda områden och lyckades även,
genom sitt klara förstånd och sin sällsynta energi, utföra
flera för telefonens utveckling betydelsefulla
nyskapelser. Den viktigaste av dessa uppfinningar, och
den som även tillfört honom största anseende och
övriga fördelar, är den av honom patenterade
sinnrika anordningen vid automattelefoner, som nu
tillämpas vid alla anläggningar såväl i Sverige som
utlandet, där svenska telefoner införas.

Ännu sedan han tagit avsked från telegrafverket
intresserade honom livligt alla mekaniska
förbättringar, isynnerhet på telefonens område, och såsom
bevis på hans aldrig slappnande intresse för
vetenskaplig forskning och hans ännu obrutna energi bör
nämnas, att det ända till hans bortgång beredde
honom ett nöje att ingående syssla med lösningen av
det invecklade s. k. trekropparsproblemet.<footnote>Genomarbetat manuskript föreligger över ernådda
resultat och kommer enligt vad vi erfarit att ställas till
eventuellt intresserad vetenskaplig institutions förfogande.
<tab><tab><tab><tab><tab><tab><tab><tab><i>Red. anm.</i></footnote>

I sitt enskilda liv var han ända till sin bortgång
genom sitt goda humör, sin humoristiska, nästan
pojkaktiga syn på och framställning av livets förhållanden,
och sin stora vänfasthet en alltid gärna sedd och högt
uppskattad vän och kamrat.

Sådana män som han har livet alltför få att uppvisa
och hans bortgång utgör en svår förlust för såväl vårt
land och dess ingenjörskår, som för de många, som
lärt känna och sätta värde på hans gedigna
egenskaper och hans vänsälla personlighet.
<tab><tab><tab><tab><tab><tab><tab><i>Thore Thelander.</i>

</chapter>
<chapter name="DIESELMOTORER FÖR FLYGMASKINER.
(Forts. fr. sid. 349.)">
<h2>DIESELMOTORER FÖR FLYGMASKINER.</h2>
<h3>Av ingenjör <sc>K. G. Molin.</sc></h3>
<tab><tab><tab><tab><tab><tab>(Forts. fr. sid. 349.)
<i>Fiat-fabriken</i> har länge intresserat sig för
dieselmotorkonstruktion, ehuru den hållit sig till svagare
motortyper. Den enda, som hittills kommit till
användning, typ "AN 1", ger maximalt 220 hkr vid
1 700 varv pr minut. Den är en rak, sexcylindrig,
vattenkyld motor, liknande Fiats vanliga motorer.
Varje cylinder har två insugnings- och två
avgasventiler; msprutningsmunstycket (Bosch) sitter
mellan ventilerna, mitt i cylinderhuvudet.

<i>Beardmore</i> har för flera år sedan konstruerat en
dieselmotor för luftskepp -- en rak åttacylindrig
motor, som väger 3,5 kg/hkr. F. n. arbetar
Beardmorefirman på en 12-cylindrig motor med en
cylinderrad på sex cylindrar på vardera sidan om
vevaxeln. Motorn är horisontell och avsedd att helt
och hållet byggas in i vingen. Effekten uppgår till
500 hkr vid 1 750 varv pr minut. Vikten beräknas
till ca 1,3 à 1,4 kg/hkr.

Även <i>Sunbeam</i> tillverkar dieselmotorer; en rak
sexcylindrig på 112 hkr och vägande 197 kg, dvs.
1,75 kg/hkr.

Den mest kända lyftkylda dieselmotorn är byggd
av <i>Packard.</i> I vissa avseenden är den lik vanliga
flygmotorer: den är niocylindrig, stjärnformig och
arbetar som fyrtaktmotor.

En intressant konstruktionsdetalj är enventilsystemet,
som -- om det också inte är. en nyhet,
eftersom en liknande konstruktion ingår i gamla
dieselpatent -- dock utgör den första för praktiskt
bruk användbara tillämpningen. Packardmotorn
har endast en ventil pr cylinder, vilken fungerar
både vid insugning av friskluft och utblåsning av
avgaserna. Ventilen är relativt stor; kylningen blir
i alla fall tillräcklig, eftersom den passeras
omväxlande av den kalla luften och avgaserna. Ventilen
står alltså öppen under både utblåsningstakten och
insugningstakten; den öppnar f. ö. redan under
arbetsslaget ca 45° före undre dödpunktsläget.
Kompressionsförhållandet är 16:1; trycket hos luften då
bränsleinsprutningen börjar är 34 atmosfärer,
temperaturen 540°C. Bränslet börjar sprutas in under
kompressionsinslaget 45° före övre dödpunkten.
Maximala förbränningstrycket är 82 atmosfärer
-- ungefär 10 ggr medeltrycket.

En annan viktig detalj i utförandet gäller
balanseringen av det höga förbränningstrycket.
Maximaltrycket råder bara under ett kort ögonblick
-- Packardmotorn liknar beträffande förbränningstrycken
mera explosionsmotorn än de långsamtgående
dieselmotorerna. För att påfrestningarna på
vevaxel och övriga delar skola minskas -- dvs.
vikten av motorn hållas nere -- äro såväl
balanserna på vevaxeln som propellern elastiskt anslutna.

Bränslepumparna -- en för varje cylinder -- sitta
på bakre sidan av cylindrarna alldeles intill
insprutningsmunstyckena. Pumparna äro vanliga
kolvpumpar. En kamskiva, f. ö. av samma typ som för

<img 1>
Fig. 5. Genomskärning av Guiberson, 185 hkr.
</img>

reglering av ventilerna och roterande tillsammans med
denna, sköter om pumparnas funktion. Utom
kamskivan finnes en regleringsring, som är belägen
utanför och invid kamskivan och som kan vridas genom
en hävarm vid förarplatsen. Mellan kamskivan och
pumpstången finnes en förbindelsehävarm, som är
lagrad i regleringsringen. Då den senare vrides,
ändras förbindelsehävarmens utslag, därigenom även
pumpkolvens slaglängd och alltså den bränslemängd
som matas in.

Samtidigt med regleringen av bränslemängden
sker en motsvarande anpassning av luften med
tillhjälp av ett spjäll i insugningsrörets främre öppning.
Omedelbart utanför ventilen sitter i luftströmmens
riktning ett kort rör; genom dess främre ända suges
luften in och genom den bakre blåsas avgaserna ut.
-- Motorn går på tomgång 250 varv pr minut.

En annan motor, som är alldeles ny - den visades
första gången på den stora flygutställningen i Detroit
i april i år -- är <i>Guiberson</i>-motorn. I princip liknar
den mycket Packardmotorn, men flera detaljer i dess
konstruktion äro helt nya. Den är en niocylindrig,
stjärnformig, luftkyld fyrtaktmotor på 185 hkr och
väger 232 kg, dvs. 1,25 kg/hkr. Regleringen av
varvtalet sker som vanligt genom ändring av
bränslepumpens slaglängd, och konstruktionen är beträffande
kamskivan för pumparna lika Packardmotorn.
Regleringsringen och hävarmen till pumpen äro på
Guibersonmotorn så anordnade, att även tidpunkten för
insprutningen varieras. Vid fullgas är pumpens
slaglängd 1,44 mm. Insprutningen börjar 48° före och
slutar 25° före övre dödpunkten; den varar alltså
under 23°, vilket vid 1 925 varv pr minut motsvarar
0,00207 sek. Vid tomgång är slaglängden 0,38 mm,
insprutningen pågår från 11° före övre dödpunkten till
2° efter denna. Dessa 13° motsvara vid 400 varv pr
minut en insprutningstid av 0,00542 sek. --
Guiberson-motorn har liksom Packardmotorn endast en ventil
pr cylinder; ventilerna regleras av en kamskiva, som
går med 1/8 av vevaxelns varvtal. Ventilen hålles
öppen under 440° av vevaxelns rörelse.

En mycket betydelsefull och intressant konstruktion
är tillämpad på denna motor. Mellan de båda
kamskivorna för ventilernas och pumparnas styrning
finnes ytterligare en kamskiva, som står i förbindelse
med regleringsringen för bränslet och träder i
funktion, när bränsleinsprutningen helt strypes. Den är
försedd med extra kammar för ventilerna och håller
dessa öppna. Motorn blir då helt satt ur spelet och
roterar fritt, driven av propellern. Några ord må här
ägnas åt betydelsen av att kunna frikoppla propellern
från motorn eller -- vilket i huvudsak har samma
effekt -- låta propellern driva motorn utan
kompression. En propeller, som står still eller som tvingas
att gå med lägre varvtal än som motsvarar dess
stigning, har ett avsevärt större luftmotstånd än om den
får snurra fritt. Den fördel, som ett flermotorigt
flygplan äger i fråga om möjligheten att undvika
nödlandning om en motor stoppar, kan ej till fullo utnyttjas,
såvida ej frihjurkoppling användes. Man förlorar ej
endast effekten från ifrågavarande motor, utan den
stillastående propellern bidrar till en ökning av
luftmotståndet, som kan tvinga till nödlandning, ehuru
den återstående effekten i och för sig skulle vara
tillräcklig för fortsatt flygning. Ett enmotorigt
flygplan, som tvingas till nödlandning på grund av
motorfel, kan åtminstone få en betydligt förlängd
glidsträcka, örn propellermotståndet minskas genom
frihjulskoppling. -- För mycket stora flygplan, t. e.
Do X, är frih julskoppling önskvärd av en annan
orsak. Vid normal flygning, speciellt vid
långdistansflygning, är det lämpligt att minska hastigheten och
ej köra på fullgas. Den erforderliga effekten ar ju
proportionell mot tredje potensen på hastigheten, och
man sparar alltså bränsle genom att strypa
motorerna. Den specifika bränsleförbrukningen ökar dock,
och det är därför gynnsammare att köra några
motorer för fullt (dvs. mer än 80--90 % av

maximaleffekten brukar man aldrig ta ut annat än högst
tillfälligt) och stoppa de övriga; bränslebesparingen blir
då avsevärt större.

Vid provflygning med en tvåmotorig Farmanmaskin
(2 X 500 hkr) har det visat sig, att om en
motor stoppas åstadkommer frih julskopplingen en
motståndsminskning av 42 kg. Om motorn ej
stoppas utan köres kraftigt strypt, blir motståndsskillnaden
76 kg -- propellerns skärm verkan innebär en
ytterligare stegring av motståndet. -- I viss mån kan
en omställning av propellerbladen så att minsta
motstånd ernås förbättra dessa förhållanden. Ett flertal
konstruktioner av från förarplatsen omställbara
propellrar finnas numera. Frikoppling är dock vida
bättre; Guibersonmotorns dekompressionsanordning
torde utgöra en god lösning av detta problem.

Guiberson är f. n. sysselsatt med en ny motor med
en effekt av 240 hkr och vägande 1,02 kg/hkr.

Ytterligare en amerikansk motor har under senaste
tiden passerat experimentstadiet. <i>Suter</i>-motorn,
tillverkad av Aviation Diesel Engine Co, är i stort sett
av vanlig typ -- sjucylindrig, stjärnformig, luftkyld.

Den franska <i>Clerget</i>-motorn, finnes i två typer på
approximativt 100 och 200 hkr. Deras utförande är
i hög grad likt de vanliga stjärnmotorernas --
niocylindriga, luftkylda. Ventilsystemet uppvisar icke
några avvikande detaljer; en bränslepump finnes pr
cylinder. Vikten är ganska hög, i synnerhet för den
lilla 100-hästars motorn. Den större (på maximalt
208 hkr) väger 310 kg, dvs. 1,49 kg/hkr, den mindre
har en vikt av 228 kg.

F. n. har Clergetfabriken under arbete dels en
stor 18-cylindrig dubbelstjärnmotor på 700 hkr och
dels en vattenkyld motor på 1 400 hkr. Angående
dessa motorer finnas emellertid ännu inga närmare
uppgifter.

<b>Dieselmotorns användning f. n. och under de
närmaste åren.</b>

Ännu så länge är dieselmotorn ganska sparsamt
förekommande inom flyget, men dess användning
ökas snabbt. Det engelska luftskeppet R 100,
systerluftskepp till det på hösten 1930 förolyckade R 101,
skulle utrustas med. dieselmotorer. Luftskeppet
nedskrotades emellertid i höstas under förevändning, att
statsfinanserna inte tilläto fortsatta provflygningar.
I Tyskland har som nämnts Junkersmotorn redan
tagits i bruk i de stora trafikflygplanen. Den största
i:tbredningen har Packardmotorn fått, vilken
användes på ett flertal amerikanska flyglinjer för små och
medelstora flygplan. Förra året sattes världsrekord i
flygtid utan bränslepåfyllning i luften med ett
Bellancaplan, utrustat med en Packard-dieselmotor.
Flygtiden uppgick till 84 tim. 33 min., flygsträckan
till 10 560 km och förbrukningen av bränsle och olja
till 2 010 liter.

Vid den flygning, som Cramer utförde från Detroit
över Labrador, Grönland och Island och som fick sitt
slut under den svåra stormen på Nordsjön i början av
augusti föregående år, var maskinen försedd med
Packard-dieselmotor. Denna flygning företogs på
uppdrag av det stora amerikanska flygtrafikbolaget
Träns American Air Lines Corporation och hade till
syfte att ge material för planläggandet av en
flygroute mellan Amerika och Europa via Grönland och
Island. Bolaget har nyligen fått koncession av de
isländska myndigheterna för denna del av routen, och
från Danmark har beträffande Grönland och Färöarna
erhållits tillstånd till provflygningar under de
närmaste åren. Trans American Air Lines Corporation
kommer att uteslutande använda dieselmotorer på
denna route, fortsatta provflygningar skola utföras
under sommaren. Inom parentes må nämnas, att
flygtiden mellan Detroit och Köpenhamn beräknas till 72
timmar vid endast dagflygning och sedermera --
när nattflygning blir möjlig -- till 36 timmar.

Dieselmotorn vinner sålunda snabbt terräng, och
redan under de närmaste åren torde motortyper för
alla olika behov -- utom möjligen för de minsta
sportflygplanen -- komma att konstrueras. Såväl
flygmotorfirmorna som trafikföretagen ha också sitt
intresse inriktat på en mera omfattande användning
av dieselmotorn.

<i>Flygdieselmotorer.</i>
<table>
<td c>Fabrikat<td c>Form<td c>Cyl.-antal<td c>Arbetsförfarande<td c>Kylning<td c>Cyl.-diam. mm<td c>Slaglängd mm<td c>Varvtal varv/min.<td c>Kompressionsförhållande<td c>Förbrännningstryck. atm<td c>Effekt hkr<td c>Vikt kg<td c>Spec. vikt kg/hkr<td c>Bränsleförbrukning g/hkr-tim.
<td>Junkers, Jumo 4 <td c>rak, 2 vevaxlar<td c>6<td c>2- takt<td c>vatten<td c>120<td c>2 X 210<td c>1 700<td c>14:1<td c>--<td c>720<td c>800<td c>1,11<td c>166
<td>Fiat, AN1 <td c>rak<td c>6<td c>4-takt<td c>vatten<td c>140<td c>180<td c>1 700<td c>14:1<td c>--<td c>220<td c>405<td c>1.84<td c>--
<td>Beardmore, Tornado III <td c>rak<td c>8<td c>4-takt<td c>vatten<td c>210<td c>304<td c>900<td c>--<td c>60<td c>585<td c>1 650<td c>2,8<td c>175
<td>Beardmore, <td c>rak, horisontal<td c><td c><td c><td c><td c><td c><td c><td c><td c><td c><td c><td c>
<td><td c>2-cyl. -rader<td c>12<td c>--<td c>vatten<td c>--<td c>--<td c>1 750<td c>--<td c>--<td c>500<td c>--<td c>--<td c>--
<td>Sunbeam <td c>rak<td c>6<td c>4-takt<td c>vatten<td c>120<td c>130<td c>1 500<td c>12:1<td c>--<td c>112<td c>197<td c>1,75<td c>227
<td>Packard <td c>stjärn<td c>9<td c>4-takt<td c>luft<td c>122<td c>152<td c>1 950<td c>16:1<td c>82<td c>225<td c>232<td c>1,03<td c>180
<td>Guiberson <td c>stjärn<td c>9<td c>4-takt<td c>luft<td c>106<td c>152<td c>1 925<td c>--<td c>--<td c>185<td c>232<td c>1,25<td c>--
<td>Guiberson <td c>stjärn<td c>9<td c>4-takt<td c>luft<td c>--<td c>--<td c>--<td c>--<td c>--<td c>240<td c>245<td c>1,02<td c>--
<td>Suter <td c>stjärn<td c>7<td c>4-takt<td c>luft<td c>177,5<td c>177,5<td c>1 500<td c>--<td c>--<td c>400<td c>--<td c>--<td c>182
<td>Clerget <td c>stjärn<td c>9<td c>4-takt<td c>luft<td c>120<td c>130<td c>1 800<td c>--<td c>50<td c>100<td c>220<td c>2,20<td c>--
<td>Clerget <td c>stjärn<td c>9<td c>4-takt<td c>luft<td c>--<td c>--<td c>1 700<td c>--<td c>--<td c>208<td c>310<td c>1,49<td c>--
</table>


</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
JULI 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>JULI 1932.</h3>
<tab><tab><tab><tab><tab><tab><tab>(Copyright.)
I Witkowitz har installerats en ny Löffler-panna
för en effekt av 60-75 t/h vid 130 at och 500°.
Pannan är koleldad och brännkammaren kyles
medelst strålningsöverhettare. Cirkulationspumpen, som
har flygande pump hjul med labyrinttätning,
erfordrar en effekt av 410 kW vid en ångpannebelastning
av 60 t/h, vilket utgör 2,6 %, varav dock ca 1 %
återvinnes. (Archiv fur Wärmewirtschaft, h. 8,
s. 197.) I ångpannan typ Rauber-Luquet låter man
rökgaserna avtaga med rökgas volymen genom att
anordna pannans delkammare, till vilka tubraderna
äro anslutna i 45° vinkel mot varandra. De första
tubraderna äro släta för att hindra askavsättning
och de på de övriga tuberna påsvetsade flänsarna
äro fyrkantiga. Delningen mellan flänsarna göres allt
mindre mot avloppet. Pannan, som är avsedd för
spetsbelastning, lämpar sig ej för askrika kol utan
för sådana med ringa askhalt. (Archiv für
Wärmewirtschaft, h. 7, s. 192.) I Simmons roterande
ekonomiser saknas det vid vanliga stationära
ekonomisers förekommande tröga gränsskiktet mellan
kalla och varma gaser; i stället fördela sig dessa
likformigt över den rörliga eldytan.
Värmestrålningen är ringa i jämförelse med den vanliga
ekonomiserns, varför verkningsgraden blir 98 % mot
90 % hos sistnämnda. Draget låter sig förstärkas
medelst ekonomisern, och kraftförbrukningen under
normala förhållanden utgör 0,6 % av totala kol- resp.
ångförbrukningen. Efter övergång till roterande
ekonomiser erhölls i en anläggning 217° avkylning
på avloppsgaserna och 122° temperaturhöjning på
matarvattnet mot förut 110° resp. 33° med vanlig
ekonomiser. (Zeitschrift des Hauptvereines
Deutscher Ingenieure in der Tscheckoslovakei, h. 12,
s. 239.)

Genom att påmontera strömlinjeformade förkanter
på väderkvarnsvingar kan effekten stegras till den
tredubbla, och kvarnen kan mala redan vid en
vindhastighet av 1,8 m/s mot 3,7,5 m/s för vanliga
kvarnar. Härigenom kan användningstiden för kvarnar
vid tyska vindförhållanden stegras från 50 till 80 %
av årets dagar. (VDI-Naehrichten, h. 24, s. 3.)

För att slippa kamvalsar, som vid götvalsverk
begränsa effekten, har man försett ett amerikanskt
götverk med en 5 000 hk tvillingmotor för vardera
valsen och för ett totalt vridmoment av 540 000 kgm.
Förlusterna i kamvalsarna bortfalla jämte deras
reparationer och underhåll samt därmed förbundna
driftsavbrott. Tröghetsmomentet minskas avsevärt,
varigenom större nyttigt moment frigöres och större
valshastighet och produktion ernås.
(Elektrotechnische Zeitschrift, h. 25, s. 609.)

Ångaren Kepwickhall har försetts med maskin
kallad kvadropodångmaskin, en kvadrupelmaskin,
som är uppdelad i tvenne enheter,.högtryckscylindern
om den ena mellantryckscylindern samt den andra
mellantryckscylindern och lågtryckscylindern med
endast ångreceiver mellan de bägge enheterna. Ventilerna
äro kamstyrda rörventiler, vilka inom varje
enhet samtidigt tjänar som utblåsningsventil för den
ena cylindern och som pådragsventil för den andra.
Ångan expanderar tills cylindrarna i enheten stå i
öppen förbindelse med varandra. Rörventilerna
kräva betydligt mindre kraft än slider och kolvar.
(Shipbuilding & Shipping Record II,<footnote>Anm. En romersk tvåa före häftesnumret  betecknar
senare halvåret.</footnote> h, 3, s. 57.)
Jugoslavien har hos Yarrow låtit bygga
flottiljledaren "Dubrovnik" om 2 400 ton och med en längd
av 113 m, bredd 10,5 m samt djupgående 6,9 m.
Skrovet är utfört av kvalitetsstål i de delar, där
längsgående påkänningar uppträda. Fartygsmaskineri
om 42 000 hk ger en högsta fart av 37 knop. De
franska flottiljledarna av Fantasqueklassen erfordra
74 000 hk för samma fart. Den nyaste engelska,
Duncan, om 1 400 t får med 36 000 hk en fart av
35,5 knop. (The Times Trade & Engineering
Supplement, h. 729, s. 320.)

Luftskeppet Akron har ej motsvarat förväntningarna.
Hastigheten har blivit 125 km/h i stället
för avsedda 130 km/h, och vikten utföll 6 800 kg
tyngre. Det förra beror på propellrarnas placering
på visst avstånd bakom varandra, I stället borde de
ha placerats helt nära varandra såsom på de stora
flygmaskinerna. Rodren äro stora på grund av
luftskeppets ringa längd i förhållande till volymen,
vilket även ökat luftmotståndet. (Schiffbau, h. 12,
s. 182.) Short Brothers har till engelska flygvapnet
levererat en 6 motors flygbåt med 27 m längd och
36,5 m vingbredd med en vikt av 31,8 ton inkl. last.
(Do X väger 53,5 t.) Rolls Royce motorer om
vardera 930 hk vid 2 300 v/m användas. Flygbåten
lyfter på 13 s. (The Times Trade & Engineering
Supplement, h. 732, s. 374.)

Paris Lyon Mediterranée har satt i trafik ett
ånglok, typ Schmidt, för 60 at med 5 m<sup>2</sup> rostyta.
Stigrör och ångrör bilda fyrboxens väggar och tak och
förbinda övre och nedre samlingsbehållarna.
Högtryckspannan bildar ett slutet system för högst
110 at. Lågtryckspannan, för 14 at, eldas med
rökgaser. Totala effekten utgör 1 900 ahk och
kolförbrukning 0,95 kg/ahkh vid 73 km/h. (Zeitschrift des
Vereines Deutscher Ingenieure, h. 23, s. 561.)
Austro-Daimlers nya järn vägsmotor vagn är försedd med en
dubbelhjulskonstruktion sålunda, att det yttre
ledande hjulet är av stål med normal spårkrans, i
vilket det inre gummiringade bärhjulet löper.
Ledhjulen sitta på en av kullager uppburen ihålig axel,
som endast tjänstgör som styraxel. Gummiringarna
kunna vid punktering gå utan luft utan att taga
skada. Vagnen väger 5 t tom och 7 t fullsatt. Den
är försedd med en 80 hk sexcylindrig bensinmotor
med kolvar och kolvstänger av härdad lättmetall.
En genomsnittshastighet av 86 km/h har uppnåtts
på längre sträcka. (Zeitschrift des Oesterreichischen
Ingenieur und Architekten Vereines, h. 27/28, s. 145.)

Storbritannien förbrukade år 1930 1113 . 10<sup>6</sup> kWh
för spårvägs- och trolleybussdrift. Driftsutgifterna
för vanliga bussar har i genomsnitt per 100
platskilometer varit ,1,28 guldkronor, för spårvagnar 1,18
och för trolleybussar 0,98 guldkronor. (World Power,
h. 7, s. 17.) Trolleybussen ersätter i allmänhet ej
spårvagnen. Vid en personbefordran av 1 500 till
15 000 personer per h är snabbtåg billigast, vid
600--1 500 personer spårvagn och först vid 150--600
personer blir trolleybussen billigast, och sist kommer
den vanliga bussen. En vanlig buss för 40
sittplatser uppges per km kosta 0,59 guldkronor och
en trolleybuss med samma sittplatsantal 0,49--0,50
guldkronor. (Elektrotechnische Zeitschrift, h. 28,
s. 683.) Tysklands andra trolleybusslinje går mellan
Idar och Tiefenstein. Hjulen med motorer äro
fastade direkt till den treaxliga vagnskorgen och
chassis saknas. Motorerna äro dubbelmotorer med
två ankare, ett för vardera av ena sidans hjul till
de bägge bakaxlarna, varigenom hastigheten hos
hjulen i kurvorna utjämnas. Bussen väger 8,55 t
med 24 sitt- och 31 ståplatser. Motorerna ha en
sammanlagd effekt av 80 kW och spänningen är
750 V. Tre bromsar finnas, nämligen en elektrisk
kortslutningsbroms, en hydraulisk oljebroms på alla
sex hjulen och en handbroms på de fyra bakhjulen.
(AEG-Mitteilungen, h. 6, s. 221, Automobiltechnische
Zeitschrift, h. 13, s. 319.) Armstrong-Saurer
tillverkar en sexhjulig dieseldriven lastbil för 10--12 t
last med sexcylindrig 90 hk motor vid 2 000 v/m,
Bosch bränslepump användes i kombination med
Acro luftcell. Tryckluftbroms med 3-cylindrig
kompressor för 7 at driven direkt från växellådan finnes.
Genomsnittliga bränsleförbrukningen är 0,32 l/km
och aktionsradie 1300 km utan bränslepåfyllning.
(The Times Trade & Engineering Supplement, h. 731,
s. 352.)

Asea tillverkar en växelströmsmaskin med
utpräglade rotorpoler men utan arbetslindning, som
arbetar synkront, varvid vridmomentet uppstår av
olikheten i den magnetiska ledningsförmågan i
luftgapet. För att förbättra start- och synkroniseringsegenskaperna
är rotorn försedd med burlindnmg.
Den användes för små effektbelopp, exempelvis för
regulatorpendlar m. m. (Aseas tidning, h. 7, s. 90.)
Westinghouse lanserar en ny säkerhetsapparat för
högspänning, där ljusbågen uppstår i ett slutet rum,
beklätt på insidan med fast borsyra. Apparaten
alstrar en ström av de joniserande gas, huvudsakligen
vattenånga, vars tryck nästan ögonblickligen
reduceras till atmosfärtryck och vars temperatur jämväl
reduceras till lämpligt värde i en särskild liten
kondensor. Strömstyrkor upptill 15 000 A vid 13 300
V ha brutits med sådana apparater. (The Electric
Journal, h. 7, s. 345.)

En glödkatodlikriktare, typ Arwo, har förts i
marknaden, där kolven är utförd enligt den
termojoniska principen, dvs. strömgenomgången mellan en
glödtråd och en grafitelektrod i ädelgasatmosfär kan
endast ske i en riktning. Verkningsgraden uppgår
till 70 à 80 %, och spänningsfallet ändrar sig ej
med tiden såsom ofta är fallet vid liknande
apparater. Spänningsgränsen ligger vid 100 V. Vid
sexfaskoppling har man ernått en strömstyrka av
400 A. (Schweizerische Bauzeitung II, h. 1, s. 10.)
Av de fyra slag av fotoelektriska celler, som finnas,
nämligen selencellen (jämte tallofidcellen),
alkalimetallcellen, kopparoxidlikriktaren och den
elektrolytiska cellen är tallofidcellen den ljuskänsligaste.
Det ljuskänsliga materialet består där av tallium
oxysulfid. Den lämpar sig emellertid ej för exakta
mätningar, emedan motståndet minskar då
materialet utsättes för ljusstrålar. (Nature h. 3 268,
s. 908.) Strömavtagarna vid spårvagnar, särskilt
trolleytrissor, alstra högfrekventa svängningar, då
de hoppa av tråden, och dessa återverka på ända
till 3 à 4 km avstånd. Kondensatorer kunna
uppställas i ledningsstolpar på särskilt utsatta ställen
för att avhjälpa detta. Ett utbyte av trolleyn mot
bygel minskar även störningarna. Kommutatorer på
likströmsmaskiner, som gå bra, störa ofta mera än
de, som gnistra. I vagnarna uppsättas störningsskydd
bestående av en högfrekvensspole med säkring
och en kondensator i gemensamt skåp.
(AEG-Mitteilungen, h. 6, s. 226.)

Acetylen-syrgassvetsning anses särskilt lämplig
för svetsning av koppar. Imperial Chemical
Industries hava utarbetat en metod baserad på speciell
svetstråd, lämpligt flussmedel och speciell
svetsningsteknik. Svetstråden är beklädd, och kopparn
bör innehålla något silver för att få svetsen
lättflytande. (The Times Trade & Engineering
Supplement, h. 730, s. 340.) Waggonfabrik Gebriider
Schöndorff har börjat utföra boggier i svetsad
rörkonstruktion, varigenom stor styvhet förbunden med
liten vikt ernåtts, så att en viktbesparing av 40 %
hos ramen kunnat konstateras. (Arcos, h. 49,
s. 673.) Det uppgives att ljusbågen lättare låter
tända sig med svetslikriktare än med omformare och
att den brinner lugnare. Elektroderna lära ej heller
fastna så lätt vid arbetsstycket och elektrodspänningen
kan hållas lägre. Nya glaskolvar erfordras
först efter en förbrukning av 5 000 kg elektroder.
(Bulletin Schweizerischer Elektrotechnischer Verein,
h. 15, s. 385.) Vid svetsning av spårvagnar uppnår
man en viktsbesparing av i genomsnitt 20 %. Niten
verkar mera genom trycket från skallen än genom
skuvhållfastheten, och knutplåtar etc. måste
därför göras onödigt stora. Med svetsning bortfalla
alla dylika förband och överlappsskarvar.
Rostfaran minskar på grund av mindre antal skrymslen.
(Arcos. h. 49, s. 665.) Med den specifika
hållfasthet av 40 kg/mm<sup>2</sup>, som ernås med svetsning
överträffas hållfastheten hos nitade enradiga upp till
treradiga överlappsskarvar såväl tvärs som längs
förbandet, En kollision mellan en torpedbåt och
ett pansarskepp visade, att svetsskarvarna hos det
krökta däcket förblivit hela. Även stegvis utförda
svetsar vid däcksbalkarna voro oskadade resp. höllo
längre än nitarna i sidoplåten. (Schiffbau, h. 13,
14, 15, s. 199, 215, 232.) <tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Tekniska högskolan.</b> Styrelsen för tekniska
högskolan har utsett tekn. dr Ragnar Lindqvist till docent
i vattenkraftteknik och vattenregleringar.

<b>Gasverksföreningens förtjänstmedalj.</b> Svenska
gasverksföreningen har instiftat här avbildade
förtjänstmedalj, som första gången utdelades vid föreningens i
Göteborg avhållna årsmöte den 9--11 september. Åtsidan

<img 1></img>
visar en porträttrelief av överingenjören vid
Stockholms gasverk A. L. Ahlsell jämte inskriptionen
ADOLF LUDVIG AHLSELL * 1844 † 1916.
Frånsidan upptager inskriptionen SVENSKA
GASVERKSFÖRENINGEN. Medaljen är utförd
i 18:e storleken (56 mm diameter) efter modell av
bildhuggaren Wilhelm Dahlman samt är präglad hos Sporrongs.

<b>Nya elektrotekniska normer.</b> I serien Svenska
elektrotekniska normer har i dagarna utkommit normer för
slutna elektriska kokplattor (SEN 8), vilka den 18 maj
i år godkänts av Sveriges standardiseringskommission
som svensk standard. Häftet kan rekvireras från
Svenska teknologföreningen eller Sveriges
elektroindustriförening och betingar ett pris av 4 kronor.

<b>Socialstyrelsens kontroll över bränsleförbrukningen</b>
omfattade, enligt den i dagarna utkomna redogörelsen
för budgetåret 1930--1931 sammanlagt 614 kontrollställen,
därav 497 tillhörande statsverket, 22 tillhörande
riksdagens verk och inrättningar samt 95 landstingen.

Inspektionsarbetet har bedrivits såväl av byråpersonalen
som av underinspektörerna vid yrkesinspektionen.
Av de vid årets slut anslutna 95 landstingsanläggningarna
hava 76 varit föremål för en första inspektion, och
efterinspektioner ha företagits i 18 fall. Vid de
anläggningar, där driftsbokföring införts, har styrelsen nu
möjlighet att månatligen följa driftresultaten och kan
härigenom i viss mån inrikta sin inspektionsverksamhet
med stöd härav.

Konsultationsverksamheten omfattade under året 147
ärenden med en bränslekostnad av sammanlagt 1 080 000
kr. I kurserna för värmeledningsskötare ha sammanlagt
55 personer deltagit.

<b>Minskning av arbetstiden som medel mot arbetslösheten.</b>
Den italienska regeringen har föreslagit, att
frågan om arbetstidens minskning som medel mot
arbetslösheten med det snaraste måtte upptagas inom
den internationella arbetsorganisationen i syfte att få
till stånd en överenskommelse mellan industriländerna.
För överläggning härom har internationella arbetsbyråns
styrelse kallats till extra sammanträde den 21
innevarande september.

En sammanställning av uttalanden från olika länder
i denna fråga har utgivits av socialrådet i Genève
(Meddelande nr 9, 30 augusti 1932), till vilken
publikation vi hänvisa intresserade läsare.

<b>Kommunalteknisk statistik.</b> I dagarna har utkommit
28:e årgången av kommunal-tekniska föreningens
statistik över vattenledningsverk, avloppsledningar, gator
och vägar i svenska städer och samhällen, under
redaktion av civilingenjör Alfred Jerdén. Arbetet har
beträffande uppställningen ej undergått några förändringar.
Däremot har statistiken utökats med
uppgifter från en del samhällen, vilkas anläggningar äro
nya eller tidigare ej redovisats. I samband med
vattenledningsstatistiken meddelas ett P. M. av professor
Klas Sondén rörande bestämning av färg i vatten enligt
den av Hazen och Whipple angivna platinastandarden.

<b>Metod att förebygga lysgasförgiftningar.</b> Lysgasens
giftverkan beror som bekant på dess halt av koloxid,
vilket ämne vid inandning bindes vid de röda
blodkropparnas hemoglobin och sålunda försvårar blodets
upptagande av syre. Enligt vad professor W. J. Müller
vid tekniska högskolan i Wien meddelar i "Forschungen
und Fortschritte" (1 september 1932) har olycksfallsfrekvensen
beträffande lysgasförgiftning i Österrike
under senare år betänkligt vuxit. Detta antages stå i
samband med att den tidigare använda destillationsgasen
med ca 8 % CO numera ersatts med den billigare
"enhetsgasen", en blandning av kolgas och vattengas, med
ca 18 % CO. Lysgasens giftighet är alltså ungefär
dubbelt så stor som före kriget.

Beträffande koloxidens giftighet uppges, att ett
längre uppehåll i luft med 0,02 vol-% CO framkallar
huvudvärk, att flera timmars vistande i luft med 0,05
vol-% CO kan innebära livsfara och att inandning av
luft med 0,4 % CO under en timmes tid kan leda till
döden.

För att minska förgiftningsrisken har man försökt
olika metoder att borttaga koloxiden ur gasen. En del
av dessa metoder bygga på katalytisk omvandling
(medelst nickelkatalysatorer), varvid som slutprodukt
erhålles huvudsakligen metan. Katalysatorerna ha dock
visat sig taga skada av gasens svavelhalt, varjämte
gasens förbränningstekniska egenskaper radikalt förändras.
Även den av Lieske föreslagna biologiska reningen av
gasen ger en starkt metanhaltig gas, och eftersom
reaktionen huvudsakligen är en ytreaktion, blir apparaturen
alltför skrymmande och dyrbar, om någon större
kapacitet på anläggningen önskas.

Professor Müller har för sin del utexperimenterat en
metod, enligt vilken den med vattenånga tillsatta gasen
katalytiskt omvandlas i väte och kolsyra, vilken senare
kan effektivt uttvättas ur gasen. Uppfinnaren har med
bidrag av Wiens gasverk utfört 3% års laboratoriearbeten
och därvid lyckats finna en katalysator som är
beständig gentemot angrepp av lysgasens övriga
beståndsdelar, samtidigt som den medger stor reaktionshastighet.

En gasreningsanläggning enligt Mullers system har i
nio månaders tid varit i oavbruten drift vid gasverket
Simmering i Wien. Dess kapacitet har endast varit 50
m<sup>3</sup> per timme. Den har emellertid givit sådana
resultat, att Wiens gasverk nu beslutit att utreda om
anläggandet av reningsanläggning för 30 000 m<sup>3</sup> per timme.
Hur stor kostnadsökning borttagandet av koloxiden kan
medföra, kan ännu ej beräknas. Förf. anser, att om
merkostnaden kan begränsas till l eller 2 pf. per m<sup>3</sup>
gas, är denna merkostnad berättigad med hänsyn till att
olycksfallsrisken bortfaller.

<b>Ångpannesotning med sandbläster.</b> I VDI-Zeitschrift
(27 augusti 1932) beskrives en sandblästeranläggning
för sotning i ångpanneeldstäder. Den använda
tryckluften har 3--4 at övertryck och sanden kornstorleken
3--4 mm. Kompressorn levererar ca 3,5 m<sup>3</sup> fri luft
pr min. Det uppges, att blästerstrålen under dessa
förhållanden kan avlägsna sinterbildningar på 6 m
avstånd från blästermunstycket. Den fria sandstrålen
har längden 30 m. Apparaten kan användas för
sotning av pannor i drift, varvid sandstrålen tvärs över
eldrummet bestryker vattenrören. Allt efter
nedsmutsningen åtgår för sotning av den första rörserien i en
500 m<sup>2</sup> panna 5 à 15 l sand, vilken jämte tryckluften
motsvarar en kostnad av ca 20 pf. Slitningen är ringa,
enär sotningen går raskt undan (1 till 3 min.).

Apparaturen är lätt att transportera och kan användas på
vilket ställe som helst i pannan. Den kan även drivas
med ånga.

<b>Fotoelektrisk rökregistrering.</b> Engineering (5 augusti
1932) beskriver en ny apparat för bestämning av halten
av fasta kroppar i gaser och vätskor. Apparaten
består av en kraftig ljuskälla, vars strålning sammanbrytes
medelst ett system linser. I systemets optiska
axel befinner sig en fotocell, som avskärmas från
ljuskällan. Rökgasen eller vätskan ledes genom en
vinkelrätt mot ljusknippet stående kyvett. Förekomma
fasta kroppar i gasen eller vätskan, sprider sig diffust
ljus förbi skärmen och påverkar fotocellen, mer eller
mindre alltefter halten av dessa kroppar. En
cesium-silvercell användes utan förstärkning; den
fotoelektriska strömmens styrka avläses på en känslig
galvanometer.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Höstutflykt till Västerås</b> anordnas onsdagen <i>den 21
september</i> enligt följande program. Kl. 8,00. <i>Avresa från
Stockholm C</i> (med ordin. tåg). Kl. 10,04. <i>Ankomst till
Västerås.</i> Reserverade omnibussar möta vid stationen.
Kl. 10,15. Ankomst till <i>Statens ångkraftstation,</i> vars nya
ångpanne- och maskinanläggningar demonstreras av
kraftverksdirektör <sp>K. G. Ljungdahl</sp> och driftchef <sp>Thure
Strand.</sp> Kl. 11,45. Avfärd från ångkraftstationen. Kl.
12,00. <i>Lunch</i> å Stadshotellet (smör, ost, sill, varmrätt, öl
eller mineralvatten, kaffe, inber. betjäning). Kl. 13,15.
Samling i ASEA:s kontorsbyggnad, där en kort orientering
rörande <i>ASEA och dess verkstäder</i> lämnas av
överingenjör <sp>Ragnar Liljeblad.</sp> Härefter beses
verkstäderna gruppvis under sakkunnig ledning. Kl. 16,00.
Avfärd från Emausverkstäderna med omnibussar. <i>Rundfärd
genom Västerås</i> under sakkunnig ledning. Kl. 17,30.
<i>Middag</i> å Stadshotellet på inbjudan av ASEA. Kl. 19,45. <i>Avresa
från Västerås</i> (med ordin. tåg). Kl. 21,50. <i>Ankomst till
Stockholm C.</i> Förutsatt att minst 50 deltagare anmäla sig,
lämnas av S. V. B. J. rabatt å biljettprisen, så att färd
tur och retur erhålles till normalt pris för enkel biljett.
Totalkostnaden pr person blir då vid resa i II kl. kr. 13:20
och i III kl. kr. 10:--. (I händelse att, mot förmodan,
deltagareantalet blir mindre än 50, får prisskillnaden för
järnvägsbiljett kr. 4:80 resp. 3:20 efterdebiteras.)

<b>Avdelningen för Väg- och vattenbyggnadskonst</b>
högtidlighåller inflyttningen i föreningens nyrestaurerade lokaler
med <i>sammanträde med damer</i> måndagen den 26 sept. 1932
kl. 19,45. Sammanträdet öppnas efter enkel kvart.
Ärenden: Kl. 20,00. 1) Sammanträdets öppnande. -- 2) Inval.
-- 3) Meddelande angående Sv. T. F:s handbok XVII
("Allmänna bestämmelser rörande entreprenader och
leveranser inom väg- och vattenbyggnadsfacket"). -- 4) Val
av valkommitté. -- 5) <i>"Bilder och intryck från resan till
Los Angelesolympiaden"</i> av civilingenjör <sp>Bo D.
Ekelund.</sp> -- Kl. 21,30. Supé. -- Efter supén vidtager ett
underhållningsprogram, vari dans ingår som väsentlig del.
Klädsel: smoking. Pris per person för supé (sandwiches,
brännvin, öl, and med sallad, rödvin, dessert, portvin eller
madeira, kaffe, liten konjak eller likör) samt
förfriskningar under dansen kr. 8:50, inkl. servis. Till
kallelsekorten fogad anmälan om deltagande i supén torde
insändas senast fredagen den 23 september.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den 23
september 1932 kl. 19,30 precis. Ärenden: 1)
Protokolljustering. -- 2) Inval. -- 3) Tillsättande av valnämnd. -- 4)
Behandling av föreliggande förslag till "Regler och råd
beträffande överströmsskydd, uppvärmning, kortslutssäkerhet
o. d. vid elektriska starkströmsanläggningar". -- 5)
Behandling av föreliggande förslag till "Kompletterade och
reviderade normer för hållfasthetsberäkning av elektriska
kraftledningar." -- 6) <i>"Den legerade plåten och dess
inverkan på de elektriska maskinkonstruktionerna",</i>

diskussion med inledningsanföranden av 1) Ingenjör <sp>Bror
Andersson,</sp> Västerås: "Den legerade plåtens allmänna
egenskaper." -- 2) Professor <sp>E. Alm:</sp> "Den legerade
plåtens betydelse för de elektriska maskinkonstruktionernas
utveckling." -- Supé och samkväm. Eventuella
anmärkningar med anledning av det föreliggande förslaget
till överströmsnormer torde skriftligen insändas till
civilingenjör Sven Norberg, Asea, Västerås, senast onsdagen
den 21 september. Anmärkningar beträffande
kraftledningsnormerna torde senast nämnda dag insändas till
byrådirektör T. Nordell, Vattenfallsstyrelsen, Stockholm.

<b>Avdelningen för Mekanik</b> avhåller ordinarie sammanträde
tisdagen den 27 september 1932 kl. 19,30 å föreningens
lokal. Program: 1) Val av justeringsmän. -- 2)
Inträdesanmälningar och inval. -- 3) Inkomna skrivelser. --
4) <i>"De svenska rull-lagrens användning å in- och utländsk
järnvägsmateriel",</i> föredrag av byråingenjör <sp>E. Nothin.</sp>
-- 5) Eventuellt ytterligare föredrag kommer senare att
bestämmas. -- Supé och samkväm.

<b>Tekniska samfundet i Göteborg</b> har emottagit inbjudan
att bese Skånska cementaktiebola,gets anläggningar i
Hellekis och med anledning härav anordnar Samfundet en
utfärd till Hellekis lördagen den 24 september 1932 enligt
följande program: 1) Avfärd med extratåg från
Västgötabanans station kl. 9,30. Lunch kommer att serveras i
tåget eller under uppehåll vid någon station. -- 2)
Ankomst till Gössäter vid ettiden. Vagnarna växlas direkt
ned till den Nya cementfabriken. Efter beseendet av
cementfabriken kunna utfärder göras till Skånska
cementaktiebolagets stenhuggeri i Gössäter eller eventuellt
skifferoljeverket i Kinnekleva. Den senare anläggningen ligger
cirka en mil från Hellekis, varför färden dit måste
företagas i bil. -- 3) Middag på tid och plats, som senare
kommer att meddelas. -- 4) Cirka kl. 19,30 avresa med
extratåg, ankomst till Göteborg omkring kl. 23,00. De
Samfundets medlemmar som event. företaga hela färden i
bil torde möta vid Nya cementfabriken, Hönsäters hamn,
kl. 13,00. Deltagarnas utlägg äro begränsade enbart till
kostnaderna för lunch och eventuell utflykt till
Kinnekleva. De angivna tågtiderna äro preliminära, men till
anmälda deltagare komma i god tid att utsändas meddelande
om de fastställda tågtiderna.

<b>Ingeniörsklubben i Falun</b> håller sitt tredje
kvartalssammanträde lördagen den 17 sept. 1932 dels i Domnarfvets
industriskola, dels å Bergslagsmässen i Falun enligt
följande program: Kl. 3,30 e. m. Avresa med bussar från
Stora torget i Falun. -- Kl. 4,15 e. m. 1) Sammanträdet
öppnas. -- 2) Meddelande av sekreteraren om Svenska
teknologföreningens praktikkommitté. -- 3) Domnarfvets
industriskola och den förberedande ingenjörsutbildningen,
föredrag av fil. dr <sp>Gösta Ekelöf.</sp> -- 4) Demonstration
av industriskolans verkstadslokaler. -- Kl. 6 e. m.
Återresa till Falun. -- Kl. 6,45 e. m. Gemensam enkel middag
med efterföljande samkväm å Bergslagsmässen. Pris 6:--
kr. -- Efter middagen fri diskussion över frågor av
intresse för klubben.

<b>Skånska ingenjörsklubben</b> sammanträder på
Kungsparkens restaurang i Malmö fredagen den 23 september kl. 7
e. m. Bland ärendena märkas val av ordförande och vice
ordförande, övriga styrelseledamöter, revisorer,
fackkormmitterade och ceremoniutskott. Föredrag hålles av
bergsingenjören <sp>Inge Erichs</sp> <i>"Om rostfritt stål".</i> Ämnet
belyses genom demonstration av ett rikhaltigt åskådningsmaterial.

<b>Tekniska föreningen i Uppsala</b> sammanträder å Gillet
fredagen den 23 september 1932 kl. 8 e. m. <sp>Föredragningslista:</sp>
1) Protokoll justering. -- 2) <i>"Hur gör man en tidning",</i>
föredrag med skioptikonbilder av redaktör
<sp>Helge Gad,</sp> Uppsala. -- Supé och samkväm. -- Före
sammanträdet beses det nybyggda bostadshuset,
Svartbäcksgatan 37. Samling kl. 7 e. m. -- Efter samkvämet
besök på Upsala Nya Tidnings tryckeri. -- Pris för supé
inkl. pilsner, snaps, kaffe och betjäning kr. 4:50.

</chapter>
<chapter name="TEKNISK TIDSKRIFT
HÄFT. 39 ÅRG. 62 24 SEPT. 1932">
<h1>TEKNISK TIDSKRIFT</h1>
<h2>HÄFT. 39 ÅRG. 62 <tab>24 SEPT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> 1933 års kraftkonferens. --  Det  utrikespolitiska kvartalet,  av  Rütger  Essén. --  Notiser. --
Tekniska föreningar. -- Sammanträden.

</chapter>
<chapter name="1933 ÅRS KRAFTKONFERENS.">
<h2>1933 ÅRS KRAFTKONFERENS.</h2>
Världskraftkonferensens skandinaviska
sektionsmöte kommer såsom tidigare meddelats att äga
rum mellan den 26 juni och 10 juli nästa år.
Konferensen inledes med ett två dagars besök i
Köpenhamn, huvudsakligast ägnat åt ett par föredrag och
exkursioner. Från Köpenhamn begiva sig
konferensdeltagarna till Stockholm, varest mötets tyngdpunkt
är förlagd och de tekniska diskussionerna komma
att försiggå. Stockholms dagarna avbrytas
emellertid av en utflykt till Västerås eller ett kortare
besök i Finland över ett veckoslut. Efter
Stockholms-förhandlingarnas avslutning äro ett par dagar
anslagna till besök vid svenska verk och anläggningar
och i omedelbart sammanhang därmed anordnas en
fyra dagars studieresa till sydnorska kraftverk och
Oslo, där konferensen upplöses.

Den första världskraftkonferensen tillkom på
initiativ av The British Electrical and Allied and
Manufacturers Association och ägde rum under den
stora Wembleyutställningen i London sommaren
1924. Syftet med konferensen var att sammanföra
tekniker och industrimän samt företrädare av
statliga och kommunala tekniska intressen till
överläggningar och diskussioner om aktuella kraftfrågor på
skilda områden. Konferensen understöddes livligt av
brittiska regeringen och det engelska folket och
omfattades med mycket stort intresse av flertalet såväl
europeiska som utomeuropeiska nationer. De
omorganisationsplaner, som då förelågo beträffande den
engelska kraftindustrien, bidrogo i hög grad att
öka intresset för konferensen, varjämte konferensen
helt naturligt inom sitt speciella område kom att
utgöra ett propagandainstrument för det
uppbyggelsearbete efter världskriget, som då nyligen
inletts. Londonkonferensen räknade bortåt 2 000 deltagare.

Nästa plenarmöte av Världskraftkonferensen ägde
rum i Berlin 1930 och antalet deltagare uppgick till
bortåt 4 000. Under Berlinkonferensen kommo de
tekniska och industriella synpunkterna mera än
tidigare till sin rätt i föredrag och diskussioner, vilka
senare också, med den större erfarenhet som vunnits,
kunnat planeras och ordnas på ett mera givande
sätt. Nästa plenarmöte kommer att äga rum 1936 i
Förenta staterna, sannolikt i Chikago.

Mellan de bägge första plenarmötena ha en del
sektionsmöten av Världskraftkonferensen anordnats.
Den första av dessa förekom i Basel 1926 och avsåg
närmast att behandla vattenkraftfrågor och andra
för schweizarna vitala problem. 1928 ägde en
sektionskonferens rum i London avsedd närmast för
bränslekraftfrågor. År 1929 anordnades icke mindre
än två sektionskonferenser, den ena i Barcelona med
tyngdpunkten lagd på vattenkraft och den andra i
Tokio, en fjärran österns konferens i anslutning till
den stora ingenjörskongressen där.

Den skandinaviska sektionskonferensen blir den
enda mellan plenarmötena 1930 och 1936. Den
kommer att ägnas åt storindustriens och transportväsendets
kraftproblem, således åt de kraftfrågor som
uppkomma inom t. e. trämasseindustrien,
järnhanteringen och den elektrokemiska industrien, eller i
samband med järnvägselektrifiering och sjötransport.
Det är ett för våra förhållanden väl lämpat
ämnesval, ägnat att såväl tillföra oss friska impulser
utifrån som visa vad vi själva kunnat åstadkomma.
Organisationsarbetet för konferensen är nu i full
gång. Generalrapportörer för olika fackavsnitt äro
utsedda och likaså särskilda fackpresidier, vilka ha
att i samarbete med generalrapportörerna granska
till konferensen inlämnade rapporter samt förbereda
och leda de olika fackdiskussionerna. Kronprinsen
har åtagit sig att vara konferensens beskyddare, och
det svenska hederspresidiet utgöres av generaldirektörerna
Granholm och Malm, landshövding Lübeck
samt direktörerna Rob. Dahlander och S. Edström.
Kommerserådet Axel F. Enström är organisationskommitténs
ordförande och civilingenjör Edy Velander generalsekreterare.

Den frågan har självfallet redan på ett tidigt
stadium tagits under övervägande och omprövats även
i år, huruvida man icke med hänsyn till de extrema
ekonomiska förhållandena borde skjuta på
konferensen. Då förslaget om det skandinaviska
sektionsmötet för ett par år sedan först framfördes, mottogs
det med mycket stort intresse av intresserade
utländska parter ett intresse som successivt vuxit sig
starkare. Från svensk sida har man också efter att
ha rådfört sig på olika håll här hemma enstämmigt
kommit till den uppfattningen, att ett avlysande av
konferensen skulle inge utlandet den felaktiga
föreställningen, att vi äro hårdare drabbade av kris och
krascher än som i verkligheten är fallet. Det skulle
i betydande grad kunna skada våra förbindelser med
utlandet. Man kan numera icke heller underlåta att
på sitt speciella område tillmäta konferensen en icke
oväsentlig betydelse såsom ett led i det arbete
som förestår för att ånyo bygga upp vad den

senaste krisen för vårt vidkommande rivit ned i form
av personliga förbindelser och varuutbyte. Det är
av största betydelse, efter vad som hänt på skilda
områden att för utlandet få visa att vi fortfarande
hålla oss väl på toppen i den tekniska utvecklingen,
att hjulen i våra fabriker gå runt -- nästa
år med större fart än nu -- och att vi ingalunda
förlorat tron på en vändning till det bättre.

</chapter>
<chapter name="DET UTRIKESPOLITISKA KVARTALET.">
<h2>DET UTRIKESPOLITISKA KVARTALET.</h2>
<h3>Av <sc>Rütger Essén.</sc></h3>
<poem>Delade meningar om konjunkturförbättring.
-- Produktion, världshandel och
arbetslöshet stå alltjämt stilla. --
Penningpolitisk ljusning. -- Uppgörelse i
skadeståndsfrågan i Lausanne. --
Krigsskadeståndet och krigsskulderna avskrivas. --
Amerikas hållning. -- Hoover-moratoriet
har förlängts. -- Nedrustningsfiaskot. --
Utvecklingen i Tyskland. -- Regeringen
von Papens program. -- Den socialdemokratiska
regeringen i Preussen avsattes. --
Preussen under riksregeringens kontroll. --
Riksvärnets roll. -- Riksdagsvalen den 31
juli: stor nazistisk frammarsch, ingen
arbetsduglig majoritet. -- Förhandlingarna
nazi-regering och nazi-centrum stranda.
--  Riksregeringens dekret om stöd åt
näringslivet. -- Nazisterna mot regeringen. --
Riksdagen upplöses ånyo. -- Tyskland
under presidentregeringens diktatur. --
Framgångsrik engelsk statslånekonvertering.
-- Den brittiska rikskonferensen i
Ottawa. -- Empireprogrammets svårigheter.
-- Konferensens resultat; dess
framtidsbetydelse. -- Konflikt London-regeringen--Irland.
-- Den Fjärran Östern: Lytton-kommissionens
rapport. -- Japan erkänner
Manchu-Kuo. -- Omvälvning i Siam. --
Presidentkandidater i U. S. A. --
Opinionen mot det amerikanska förbudet.
</poem>
<tab><tab>Stockholm den 17 september 1932.
Meningarna äro för närvarande ganska delade
beträffande den verkliga innebörden av de små tecken
till konjunkturförbättring, som under de sista
månaderna då och då framträtt på vissa marknader.
Det rör sig härvidlag i allmänhet om kreditförbättningar
och små uppåtstigande prisrörelser på olika
håll, ofta dock endast om små krusningar på
börsnoteringarnas dystra depressionshav. På somliga håll
vill man i dessa obetydliga ljuspunkter gärna se
tecken till ett redan under den kommande vintern
förestående konjunktur omslag; på andra håll framhåller
man däremot att de i varje fall högst obetydliga
förbättringarna oftast endast äro det direkta resultatet
av centralbankledningars och regeringars frenetiska
ansträngningar att lätta marknaden. Så mycket är
under alla omständigheter visst, att om man tager
hänsyn enbart till de tre stora faktorerna:
produktionen av de ledande världsvarorna, världshandelns
omfattning och arbetarstammens sysselsättning i
olika länder, så kan ännu ingen verklig bättring
konstateras -- på sin höjd ett avsaktande eller
hejdande av den hittills katastrofalt snabba nedgången.
Ljusningarna äro främst att finna på penningväsendets
och den internationella politikens områden. Å
andra sidan är det obestridligt riktigt, att ett
konjunkturomslag till det bättre aldrig tager sin början
i massvaruproduktionen eller genom rörelser inom
de övriga så att säga tyngre världsekonomiska
faktorerna.

<i>Världsproduktionen</i> står som sagt alltjämt stilla.
Varken i fråga om järn, stål, koppar eller andra
metaller, stenkol, trävaror, papper, textilvaror, gummi
eller animaliska varor märkes ännu någon pris-
eller produktionsförbättring. <i>Världshandelns</i> såväl
volym som värde avtaga alltjämt -- endast
Englands handelssiffror stå sedan förra hösten tämligen
stilla -- och tonnageuppläggningen har nått en
rekordartad omfattning. Den av Economist beräknade
fraktindexen (1913 = 100) stod i juli i år i 69. Och
vad <i>arbetslösheten</i> beträffar kan man knappast
någonstädes under de sista månaderna konstatera
någon verklig förbättring. Det är överhuvud
förvånande, att världskonsumtionen verkligen utan
ännu allvarligare följder än de som redan inträtt
kunnat nedpressas till den grad, att ej ens den
nuvarande -- till hälften av den för några år sedan
normala -- nedpressade världsproduktionen utan
största svårighet kan finna avsättning.

Den relativa ljusningen på det <i>penningpolitiska</i>
området är först och främst ett resultat av de
medvetna och omfattande ansträngningar till
kreditlättnader, som genomförts framför allt i U. S. A. I
Amerika ha också de onaturligt stora guldbehållningarna
kunnat något minskas, under det Bank of
England under de sista månaderna uppträtt som
köpare av guld och nu disponerar över en större
guldkassa än i augusti 1931 -- före den stormlöpning
på dess likviditet som ledde till guldmyntfotens
övergivande. Frankrikes guldbehållningar stiga
däremot fortfarande, om än i långsamt tempo.
Överhuvud ha dock guldrörelserna i världen sedan ett år
tillbaka mer och mer normaliserats och en ny
fasthet därmed börjat framträda i världens
penningförhållande.

Av mycket stor betydelse i detta sammanhang är
den, som man får hoppas, definitiva <i>uppgörelse i
skadeståndsfrågan,</i> som i början av juli äntligen
träffades <i>i Lausanne.</i> I trots av de väl befogade
pessimistiska förväntningarna varmed man på de
flesta håll emotsåg denna konferens, lyckades man
dock här under världsopinionens och
världsfinansens tryck slutligen den 9 juli ena sig om ett
avtal, som ersätter Haag-uppgörelsen av 1929, och
varigenom Tysklands totala resterande
betalningsskyldighet nedsattes (från ett 80-tal milliarder
guldmark, fördelade på bortåt 60 år) till <i>tre milliarder
guldmark.</i> Mot bakgrunden av det enhälliga tyska
nej'et till vidare skadeståndsbetalningar överhuvud
kan denna uppgörelse måhända te sig som ett nytt
tyskt nederlag -- och har också på vissa håll så

framställts. I själva verket är emellertid den
principiella tyska betalningsskyldigheten kringgärdad
med så många garantier, att den, i varje fall i fråga
om inverkan på det aktuella läget, kan betecknas
som illusorisk och närmast ter sig som en
skeneftergift för fransk opinion. Dessa tre milliarder
guldmark skola nämligen emitteras först tre år efter
avtalets ratifikation (genom den enligt Youngplanen
av 1929 inrättade Internationella regleringsbanken i
Basel) och då i form av ett 5-procentigt obligationslån,
vars obligationer ej få säljas under 90 % kurs.
Kunna dessa obligationer under 15 års tid ej finna
köpare till denna kurs, annulleras de helt.

I praktiken innebär denna uppgörelse det av
världens alla sakkunniga ekonomer och klarsynta
politiker sedan många år begärda <i>slutliga
avskrivandet av det olycksaliga krigsskadeståndet.</i> Dess
hittillsvarande skadegörelse på världsekonomien
göres visserligen därmed icke ogjord, men ett fast
utgångsläge för en förbättring är i alla fall äntligen
vunnet.

Hedern härav tillkommer i främsta rummet kanske
i lika mån de tre vid konferensen ledande
statsmännen <sc>Herriot, Mac Donald</sc> och <sc>von Papen.</sc>
Den minskas icke genom att de alla tre handlat
under nödvändighetens tryck, ty de ha i varje fall,
i motsats till sekundära politikers sed, gått det
egentliga problemet allvarligt in på livet. Särskilt
von Papens regering har genom uppgörelsen vunnit
mycket i internationell prestige och sannolikt även
-- trots i början starkt betonade beskyllningar för
kapitulation från nazistpartiets sida -- i inre
auktoritet. Även den <i>italienska regeringen</i> har genom
sitt fasta ståndpunktstagande i skadeståndsfrågan
verksamt bidragit till Lausanne-uppgörelsens
åstadkommande.

Avtalet i Lausanne är visserligen ännu icke
ratificerat, och Tysklands oroliga inre läge kan
måhända härvidlag ännu på ett störande sätt komma
att göra sig gällande. För Frankrikes och
Englands del är emellertid villkoret för en ratifikation
även det, att dessa stater få till stånd en för dem
acceptabel skulduppgörelse med sin huvudsaklige
politiske fordringsägare, dvs. med U. S. A.
Slutavgörandet i skadestånds- och krigsskuldsfrågorna
har därför på sätt och vis lagts i den <i>amerikanska</i>
regeringens händer. Huru detta avgörande skall
utfalla, vet man ännu icke. Det kommer i varje fall
icke att träffas innan presidentvalets resultat
föreligger klart, dvs. under förra hälften av november.
Den amerikanska kongressen upprätthåller
visserligen ännu officiellt den gamla onyanserade och
kortsynta tesen om att inga utländska skulder till
U. S. A. kunna efterskänkas, men detta är varken
allvarligt menat eller sista ordet. I de verkligt
bestämmande kretsarna i U. S. A. lär man icke vilja
taga ansvaret för att omöjliggöra det slutliga
övervinnandet av krigsskadeståndens och
krigsskuldernas även för Amerika olycksaliga komplex.

Under tiden och tillsvidare har det från 1 juli
1931 gällande allmänna <i>Hoover-moratoriet</i> för
krigsskuldsbetalningar ytterligare förlängts.

Upprepade gånger har man för övrigt från
amerikansk sida framhållit, att U. S. A:s vilja att
effektivt medverka till skuldavskrivning blir
beroende av Europas vilja att effektivt nedrusta. I
detta hänseende torde man emellertid i Amerika få
lära sig förnöjsamhet. När den från februari till
juli verksamma <i>nedrustningskonferensen</i> slutligen
åtskildes -- för att återupptagas i januari 1933 --
visade det sig, att det enda man kunde enas om
var några tämligen intetsägande resolutioner om
luftkrigets humanisering samt vidare ett fördömande
av bakteriologiskt krig och ett par allmänna
uttalanden om begränsningar i fråga om stridsvagnar
och tungt artilleri. Detta ganska negativa resultat
har öppet frånkänts allt praktiskt värde från
italienskt, tyskt och sovjetryskt håll och har
ingenstädes utlöst någon entusiasm. Allt detta var
emellertid att emotse. Nedrustningsfiaskots
närmaste resultat har redan visat sig i det väntade
öppna framförandet av det tyska kravet på jämnställdhet
i rustningshänseende, varom mera nedan.

Världens politiska huvudintresse har eljest under
de sista månaderna varit inriktat väsentligen åt
<i>trenne</i> håll. Man har sålunda med oro och
uppmärksamhet följt dels den dramatiska och allvarsdigra
politiska utvecklingen i Tyskland, dels förhandlingarna
och besluten vid den handels-politiskt utomordentligt
betydelsefulla <i>brittiska imperiekonferensen i Ottawa</i>
och dels slutligen händelserna i den <i>Fjärran Östern.</i>

Av dessa tre utvecklingsförlopp ha tilldragelserna
i <i>Tyskland</i> i allmänhet uppfattats som mest ägnade
att ingiva oro. Dock är det ingalunda uteslutet, att
det senaste halvårets dramatiska händelsekedja i
Tyskland i själva verket betecknar inledningen till
ett tillfrisknande, till en positiv utlösning av det
nuvarande tyska samhällets kaotiska motsättningar
och till skapande av nya och stabilare samhällsformer
i detta hårt prövade och svårt splittrade land.

Som redan i föregående kvartalsöversikt nämndes
lät regeringen von Papen i juni upplösa den i
september 1930 valda tyska riksdagen. De av den
föregående Brüningska regeringen utfärdade
förbuden mot partiuniformer och mot nazisternas S.
A.-formationer upphävdes ungefär samtidigt. Samtliga
dessa steg inneburo tillmötesgående mot nazisternas
krav, men i övrigt tog regeringen von Papen
ingalunda order från detta håll utan utfärdade en
självständigt hållen programförklaring, i vilken samling
av de nationella och statstrogna krafterna samt
kamp mot den okontrollerade parlamentariska
demokratien utgjorde huvudpunkter. Regeringens
fasta vilja att, stödd på statens maktmedel, och i
sista hand med insättande av riksvärnet, kraftigt
hävda ordningen i landet gavs även otvetydiga
uttryck. De nya riksdagsvalen utsattes till den 31 juli.

Innan dessa val ägde rum genomförde regeringen
von Papen tvenne aktioner av utomordentligt stor
betydelse. Den ena av dessa var skadeståndsuppgörelsen
i Lausanne, vars huvuddrag ovan angivits.
Stärkt genom den i Lausanne vunna prestigen grep
sig "junkerregeringen" därefter djärvt an med att
ordna de ohållbara <i>regeringsförhållandena i
Preussen.</i> Denna aktion bestod i ett av rikspresidenten
den 20 juli utfärdat nöddekret, varigenom den
socialdemokratiska regeringen Braun-Severing i
Preussen avsattes. Denna regering hade i trots av
den nyvalda lantdagens misstroendevotum envist
bitit sig fast vid makten, under hänvisning till att

den nya lantdagens majoritet ej kunde enas om en
ny regerings utseende, och att en relativ majoritet,
sedan den gamla lantdagen i sista stund på
regeringen Brauns yrkande i dylikt syfte ändrat sin
arbetsordning, ej var tillräcklig härför. Härigenom
hade emellertid den socialdemokratiska preussiska
regeringen kommit i den för ett principiellt
demokratiskt parti i längden ohållbara positionen att
nödgas med stöd av ett tekniskt parlamentariskt
trick rida spärr mot denna samma demokratis
tydliga utslag. Detta läge visade sig snart även
medföra stark risk för väpnade sammanstötningar, där
den under huvudsakligen socialdemokratisk ledning
stående preussiska polismakten med fog kunde
befaras bli otillräcklig för sin egentliga uppgift eller
utnyttjas i partisyfte. Von Papens aktion avvände
denna fara. Till rikskommissarie i Preussen utsågs
tills vidare von Papen själv och närmast honom
överborgmästaren i Essen, Bracht, även han
höger-centerman. Socialdemokraternas hotelser att med
maktmedel motsätta sig omvälvningen besvarades
med ett sex dagars belägringstillstånd och
fullföljdes icke. Statsdomstolen i Leipzig, till vilken den
avsatta preussiska regeringen vädjade, vägrade även
i ett provisoriskt utslag att förklara riksregeringens
på rikspresidentens nödförordingsmakt baserade
aktion i Preussen för författningsvidrig. Den slutliga
rättsliga prövningen av beslutets författningsenlighet
har härigenom dock endast upp skjutits, även om
statsdomstolens provisoriska utslag i viss mån får
anses prejudicera ett slutligt utslag till
riksregeringens förmån. I varje fall har riksregeringens
aktion i Preussen genomförts med beslutsamhet och
icke mött allvarligt motstånd.

Socialdemokraternas högborg i Preussen, omsorgsfullt
befäst under åtta år, föll sålunda på ett nästan
snöpligt sätt genom ett rikspresidentdekret. Var
och en vet emellertid väl att bakom detta dekret
stod riksvärnet, kontrollerat av riksvärnsministern
general von Schleicher, och att varken socialdemokraternas
eller kommunisternas formationer någonsin
på allvar skulle kunna göra sig gällande mot denna
maktfaktor. Även i den senare utvecklingen av
Tysklands kris har riksvärnet visat sig vara den fasta
axel, kring vilken händelsernas hjul har vänt sig.
Efter våldsam agitation och åtskilliga oroligheter,
vilka dock i allmänhet av riksregeringen med kraft
nedslogos, ägde <i>riksdagsvalet</i> rum på utsatt dag <i>den
31 juli.</i> Resultatet blev som väntat en stark
frammarsch för nazisterna, vilka blevo den nya
riksdagens ojämförligt största parti, med ett
mandatantal som stigit från 110 till 230. De tysknationella
erhöllo 37 platser (mot 42), tyska folkpartiet 7
(mot 27). Inalles kunde man i den nya riksdagen
räkna ett högerblock av 275 av dess 607 medlemmar.
Mellanpartierna förintades. Tungan på vågen
utgjordes emellertid trots den starka högerförskjutningen
alltjämt av det syd- och västtyska katolska
centrum med 75 medlemmar (69). Socialdemokraterna
erhöllo 133 och kommunisterna 89 mandat,
vilket betyder någon tillbakagång för de förra och
någon frammarsch för de senare.

Uppenbart var att denna riksdag ännu mindre än
dess företrädare kunde skapa grundval för en
parlamentarisk regeringsbildning. Enighet nåddes
endast i opposition mot regeringen von Papen, som nu
även fått nazisterna öppet emot sig, sedan den med
Hindenburgs stöd vägrat att lämna plats för Hitler,
som rikskansler med utomordentliga befogenheter,
och sedan von Schleicher förklarat att statens
maktmedel vid behov skulle insättas även mot
nazisternas stormtrupper. En ny regeringsförordning med
stränga straff mot den alltmer hotande politiska
terrorn väckte även genom sin allsidiga tillämpning
starkt missnöje i de nationalsocialistiska leden.

I detta läge har nazistledningen likväl icke vågat
eller kunnat tillgripa den statskupp, på vars slutliga
genomförande partimedlemmarna sedan länge
metodiskt förberetts utan fallit tillbaka på den
förkättrade parlamentariska taktiken. De under augusti
förda förhandlingarna med centrum ha emellertid
icke gett något resultat. Icke desto mindre har
man fortsatt att vägra samverkan med von Papen
och föredragit att fullfölja den parlamentariska
oppositionens väg till slutet även med risk att
partiet förlorar det revolutionära patos som hittills
uppburit dess framgångar.

Under innevarande månad, september, har detta
läge drivits till sin spets. Den 5 september
utfärdade riksregeringen tvenne nya nöddekret,
varigenom den på egen hand tog ledningen av rikets
ekonomiska politik och samtidigt som den på detta
sätt genomförde en utpräglad planhushållningspolitik,
likväl gav denna en klart "kapitalistisk"
inriktning. Detta skedde genom att man praktiskt taget
subventionerade den tyska industrien med ett par
milliarder i form av ett slags obligationslån mot
säkerhet av under tiden 1/10 1932 till 1/10 1933 för
åren 1934--39 av de industriella företagen
förskottsvis inbetalda skatter, dock ej inkomstskatt. Det nya
lånets obligationer utgöras nämligen just av
kvittona å dessa förskottspresterade skattelikvider, vilka
äro räntebärande och omedelbart få säljas och
noteras på börsen. Då skatterna framdeles förfalla
mottagas dessa kvitton i likvid. Transaktionen
innebär sålunda att staten efterskänker dessa framtida
skatteinkomster och i stället redan nu ställer dessa
medel till förfogande som subvention och
kreditunderlag, givetvis i förhoppning att detta skall mer
än gottgöras genom den stimulans, som
företagsamheten genom den stora statssubventionen
erhåller. Dess totalbelopp har satts till 2,2 milliarder
mark, varav 1,5 milliard skola utgöras av skatteförskotten.

Samtidigt härmed innehålla dekreten andra
åtgärder till näringslivets och arbetslöshetens lättande.
Offentliga industribeställningar bebådas för cirka
3/4 milliarder mark. De många av det allmänna helt
eller delvis beroende företagen samlas under kontroll
av ett nytt rikskommissariat, som skall genomdriva
lönesänkningar. Subventionen till industrien göres
vidare beroende av att sysselsättning beredes ett
ökat antal arbetare varvid företagsledningarna dock
få gå under de hittills avtalsmässiga lönerna men ej
minska sina avlöningskontons totalbelopp.

Allt som allt utgöra dekreten av den 5 september
synnerligen intressanta dokument och kunna
betecknas som det märkligaste av de steg som någon
regering hittills tagit i syfte att genom metodisk
planhushållning, men på den "kapitalistiska"
företagsamhetens grundval, underlätta krisens genomkämpande.
Otvivelaktigt innebär denna politik samtidigt

ett slag mot fackföreningarnas monopolistiska
politik på lönemarknaden.

Papen-regeringens nöddekret ha därför naturligtvis
väckt en våldsam storm bland socialdemokrater
och kommunister. Men även nationalsocialisterna,
vilkas "socialistiska" program och
autarki-strävanden direkt träffas av den Papen'ska
näringspolitiken, ha ställt sig i skarp opposition. Riksregeringen
är emellertid besluten att rida ut stormen, och då
riksdagens majoritet den 12 september ville besluta
om dekretens underkännande och misstroendevotum
mot regeringen förekoms den genom rikspresidentens
upplösningsdekret. Under den nazistiske talmannen
Göhrings ledning, vilken vägrade rikskanslern ordet
före omröstningens avslutande, fattade riksdagen
dock mot en minoritet av endast 32 röster beslut om
misstroendevotum, och Göhring hävdade att detta var
ett lagligt bindande beslut, varför regeringen
författningsenligt vore att betrakta som avsatt.
Riksregeringen gör emellertid gällande, att riksdagen före
beslutets fattande lagligen upplösts och sålunda icke
längre var beslutför samt ej ens ägde författningsenlig
tillvaro. Efter någon tvekan och under trycket av
riksregeringens hot om belägringstillstånd och
maktmedels tillgripande vek nazisternas ledning tillbaka.
Riksdagens upplösning är sålunda ett faktum, och
sannolikt ha Hitler och hans närmaste män därmed
försuttit det kanske sista gynnsamma psykologiska
ögonblicket att utnyttja partiets organisation och
revolutionära patos för genomförandet av en
statskupp. Ledningen och det politiska initiativet har
gått över i regeringen von Papen-Schleichers
händer. Denna regering stöder sig på rikspresidentens
förtroende och på dennes stora legala maktbefogenheter,
vidare på riksvärnet och polismakten, på vilka
den uppenbarligen under alla eventualiteter kan
räkna, vidare på tyska folkets laglydnad och under
republiken liksom tidigare stora vördnad för
överheten samt slutligen på sin ådagalagda förmåga att
upprätthålla ordning och i allmänhet leda landets
öden. Riksdagen och den i Weimar-författningen
till uttryck komna parlamentariska demokratien ha
satts ur spelet. Nyval ha förberedelsevis utsatts till
november men kunna mycket väl komma att
uppskjutas. Tillsvidare regeras Tyskland av en
nominellt partilös rikspresidentregering, som bland
partigrupperna endast kan räkna på obetingat stöd av
organisationen Stahlhelm och större delen av de
tysknationella, men som utövar en diktatorisk
maktbefogenhet och förfogar över statsmaktens alla
resurser. Med all sannolikhet förestår inom kort en
genomgripande förändring av Tysklands statsskick,
ävensom omfattande nydaningar i dess ekonomiska
och sociala struktur, vilket allt kommer att på ett
synnerligen betydelsefullt sätt återverka på alla
Europas förhållanden.

Slutligen torde böra erinras om att regeringen von
Papen, som ovan nämnts, nyligen officiellt
framställt krav på avlägsnandet av de bestämmelser i
Versailles-freden, vilka binda Tysklands
handlingsfrihet i rustningshänseende. Som motiv härför
åberopas främst de f. d. allierade stormakternas
underlåtenhet att genomföra den nedrustning,
vartill de i samma fredstraktat förbundit sig.
Sannolikheten talar för att detta tyska krav till sist
kommer att i realiteten godtagas. Det allmänna
internationella läget möjliggör knappast någon annan
utveckling, varjämte den principiella jämlikheten
måste anses vara en nödvändig förutsättning för
uppnåendet av verkliga resultat i nedrustningshänseende.

Den <i>brittiska imperiekonferensen i Ottawa,</i> som
öppnades den 21 juli och avslutades en månad
senare, kom att i tiden sammanfalla med en av
brittiska finansministeriet synnerligen lyckosamt
genomförd <i>konvertering</i> av 5-procentiga
<i>krigslåneobligationer,</i> varigenom dylika till ett belopp av nära 2
milliarder pund sterling hädanefter komma att
förräntas till 3 1/2 %, vilket för den engelska budgeten
betyder en årlig besparing av cirka 23 millioner
pund sterling. Detta skickliga utnyttjande av
räntefotens fall och den stärkta brittiska statskrediten
bildade en god bakgrund till den engelska
delegationens framträdande i Ottawa.

<i>Ottawa-konferensens</i> främsta syfte var att
klargöra riktlinjerna för imperiets handelspolitik. Sedan
England efter 1931 års val övergått till en måttfull
protektionism ha för första gången förutsättningar
skapats att genomföra det stora <i>Empire-programmet,</i>
dvs. det brittiska rikets sammanfogande till en
handelspolitisk enhet. Svårigheterna äro emellertid
härvidlag oerhörda. Dominions krav på
preferensbehandling för sina varor kräver att England är
villigt tullbeskatta sin motsvarande import från
andra länder. Det engelska moderlandets
huvudintresse i fråga om dominions handelspolitik består
återigen i, att dessa skola köpa så mycket engelska
varor som möjligt, vilket förutsätter tullättnader i
dominions och helst så lågt tullskydd som möjligt
överhuvud taget i dessa länder. Dominions
handelspolitik är emellertid ytterst protektionistisk, och
skyddandet av deras nya med de engelska varorna
konkurrerande hemmaindustrier ter sig för var och
en av dem som ett vitalt intresse. Varje förverkligande
av empire-programmet måste därför bli en
kompromiss mellan dessa sins emellan principiellt
oförenliga synpunkter och strävanden. Härtill
kommer också varje engelsk regerings naturliga och
berättigade motvilja mot åtgärder, som kunna vara
ägnade att minska det varuutbyte med utlandet i
dess helhet, varpå Englands hela ekonomiska balans
vilar.

I hög grad kom också förloppet av Ottawa-konferensen
att te sig som en dragkamp mellan den
brittiska delegationen, ledd av Mr. Baldwin, och de
starkt nationalprotektionistiska dominionsregeringarna,
vilkas främste talesman varit Canadas
premiärminister Mr. Bennett. Resultatet har blivit en
serie överenskommelser, vilkas innebörd ofta är
ganska svår att bedöma. Så mycket synes
emellertid i varje fall visst, att de största eftergifterna
gjorts av London-regeringen. England binder
sålunda i stor utsträckning sina tulltariffer i
förhållande till dominions och för att ge full effekt åt
preferensbehändlingen av importen från dominions
tullbeläggas eller höjas bestående tullar på en lång
rad livsmedel. I fråga om kött och fläsk har
England också i viss utsträckning accepterat
kontingenteringssystemet. Alla parterna ha i allmänhet
bundit sig för fem år framåt och i princip gjort ändringar
i sin framtida handelspolitik beroende av föregående
förhandlingar och avtal. Häri ligger kanske

Englands största vinst. Dominions ha dessutom i vissa
fall direkt förbundit sig till sänkningar eller
åtminstone till fastlåsande av de tullar, som nu vila
på engelska industriprodukter. Dominions' krav på
särskilda åtgärder mot rysk timmerimport till
England har däremot avvisats.

För världen i dess helhet kommer <i>betydelsen av
Ottawa-konferensens beslut</i> helt visst att bli mycket
stor. Verkningarna komma dock endast att så
småningom framträda. Vad som emellertid torde
stå fast är att man i icke-brittiska länder för
framtiden får räkna med det brittiska imperiet som
åtminstone i viss mån en handelspolitisk enhet, vars
medlemmar i större eller mindre utsträckning
ömsesidigt gynna varandra. Häri ligger också ur en viss
synpunkt det kanske största positiva värdet av
Ottawa-konferensen: bildandet av större
handelspolitiska enheter visar vägen till övervinnandet av
den nu rådande handelspolitiska anarkien och allas
krig mot alla samt öppnar framtida möjligheter att
genom avtal de stora handelspolitiska världsregionerna
emellan ånyo uppbygga den ödelagda världshandeln.

I fråga om en av de brittiska dominions, nämligen
den <i>Irländska Fristaten,</i> befinner sig den engelska
regeringen för övrigt, trots Ottawa, sedan juli
månad i fullt och öppet ömsesidigt handelskrig.
Orsaken är den extrema politik som de Valera's
nationalistregering alltsedan sitt bildande efter valsegern
i februari i år fört emot riksregeringen i Londom.
Denna har ej endast tagit sig uttryck i återöppnandet
av gamla författningsstrider (frågan om
parlamentsledamöternas trohetsed till konungen
m. m.) utan även i vägran från fristatens sida att
fullgöra sina förpliktelser enligt äldre låneavtal med
engelska regeringen. Irland, vars handelsutbyte
normalt till över 80 % sker med England, lider
hårt av detta tillstånd och kan sannolikt ej länge
härda ut utan ruin. De Valeras och hans anhängares
fanatism synes emellertid orubblig, och den
irländska frågans politiska förgiftande hotar åter att som
för ett decennium sedan göra samhällsförhållandena
på den gröna ön svåruthärdliga.

I den <i>Fjärran Östern</i> har under de senaste
månaderna rått yttre lugn, men en betydelsefull
händelseutveckling har icke desto mindre ägt rum. Den
av Nationernas förbund utsända undersökningskommissionen
under presidium av Lord Lytton har nu
avslutat sina undersökningar i Mandschuriet och
annorstädes samt avgivit sin rapport. Denna är
ännu icke publicerad, men av dess innehåll är dock
så pass mycket känt, att man redan nu torde kunna
fastslå omöjligheten av dess godtagande från Japans
sida. Förbundets instanser få vid det instundande
församlingsmötet taga ståndpunkt till saken, ett
ståndpunktstagande, som torde komma att i hög
grad bestämmas av hänsyn till följande fakta: <i>att</i>
ingen makt av någon som helst betydelse i den
Fjärran Östern för närvarande är villig att vidtaga
några kännbara ekonomiska sanktionsåtgärder mot
Japan, långt mindre kraftigare påtryckningsmedel;
<i>att</i> de utanför N. F. stående Ryssland och U. S. A.
icke heller för närvarande äro beredda att ingripa
mot Japan; samt <i>att</i> Japan utan minsta tvivel
kommer att utträda ur förbundet, om detta intager en
bestämd ståndpunkt mot Japans mandschuriska
politik, vilken öriket med stöd av en enig folkmening
anser för sig mycket betydelsefullare än
medlemskapet i N. F.

Japans penetrering av Mandschuriet fortgår under
tiden tämligen obehindrat. Den 15 september har
<i>japanska regeringen</i> slutligen <i>officiellt erkänt
Manschu-Kuo</i> ("Mandsjulandet") som en suverän stat,
med Kinas exkejsare Pu-Yi som statschef och
huvudstad i Chan-chun, samt avslutat ett skydds- och
alliansfördrag med nämnda stat, vars befolkning
överstiger ett trettiotal millioner och vars
territorium är ungefär dubbelt så stort som Tysklands.

Vidare är att erinra om att i det hittills såsom
en absolut monarki regerade Siam vid midsommartiden
konung Prajadhipok tvungits att acceptera ett
"konstitutionellt" styrelsesätt. Detta innebär dock
icke annat än ett personal- och kotteriombyte inom
den härskande oligarkien, vilken för övrigt under
de senaste tvenne årtiondena på ett ganska skickligt
och framgångsrikt sätt lett landets öden.

<i>Den nordamerikanska presidentvalkampanjen</i>
närmar sig sitt avgörande skede. Att president
<sc>Hoover</sc>, om än utan varje entusiasm, ånyo skulle
nomineras av det republikanska partikonventet, om
han så önskade, var enligt alltmer befäst tradition
en avgjord sak. Inom demokraternas parti, vilket
denna gång anser sig ha vind i seglen, har striden
stått främst mellan Al. Smith, f. d. New York-guvernör
och partiets presidentkandidat 1928, samt den
nuvarande New York-guvernören <sc>Frank
Roosevelt,</sc> vilken gjort sig känd som en energisk och
självständig man -- utan att dock driva dessa
egenskaper längre än det rådande regeringssystemet tål
vid. Den senare vann vid konventet, och hans
namn synes vara synnerligen populärt.

<i>Förbudsfrågan i Amerika</i> har nu utvecklat sig
därhän, att bägge de stora partierna -- det
demokratiska klart och öppet, det republikanska i mera
svävande form -- tagit ståndpunkt mot det i
konstitutionen fastslagna spritförbudet. Bakom detta
ligger en stark folkmening -- vilken alltmer
upprörts av den omfattande laglöshet och den
bandit-terroism, vars makt i landet synes växa sig allt
starkare, och vars fräckhet och brutalitet tog sig ett
särskilt upprörande uttryck i det ännu obestraffade
mordet på överste Charles Lindberg's baby i våras.
Alla veta numera, att den på förbudet vilande
illegala sprithanteringen är banditväldets ekonomiska
och sociala grundval, och att förbudet därför måste
falla, om en upprensning skall kunna ske. Även
depressionens och nödtidens tryck -- minst lika
kännbart i Amerika som i Europa -- är ett starkt
talande argument till förmån för spritinkomsternas
tillgodogörande av det allmänna i stället för av
organiserade banditligor. Det klara ståndpunktstagandet
mot förbudet anses därför också i allmänhet
ha stärkt det demokratiska partiets även
dessförutan goda valutsikter.

</chapter>
<chapter name="NOTISER">
<h3><i>NOTISER</i></h3>
<b>Väg- och vattenbyggnadskåren.</b> K. m:t har beviljat
överstelöjtnanten i väg- och vattenbyggnadskåren
Hemming Olsson avsked från beställningen som
överstelöjtnant från och med den 4 oktober 1932.

<b>Motorfordonsbeståndet i Sverige.</b> De år 1931
tillkallade sakkunniga för utredning rörande åtgärder till
vinnande av rationell ekonomisering vid väg- och
brobyggnader m. m. (1931 års väg- och brosakkunniga) hava
nyligen slutfört en utredning om motorfordonsbeståndet i
Sverige, som på grund av dess stora betydelse för
vägväsendet i olika avseenden redan nu publicerats
(Svenska väginstitutets meddelande nr 39). De sakkunniga
äro generaldirektör G. Malm, friherre A. De Geer, major
E. Nilsson, byråchefen P. A. Valsinger och civilingenjör
P. Wretlind. Som sekreterare hos de sakkunniga
tjänstgör kapten N. von Matern.

I utredningen framhålles, att det totala motorfordonsbeståndet
i Sverige från 31/12 1916 till 31/12 1931 ökats
från 5 837 till 205 346 fordon. Motorfordonsbeståndet
är f. n. 4 gånger så stort som för 10 år sedan och 40 %
större än år 1927. Stedan år 1928 är en markerad
nedgång i utvecklingshastigheten märkbar. År 1931
medförde den lägsta absoluta ökningen sedan år 1918 och
den lägsta procentuella ökningen sedan år 1916.
Huruvida denna stagnation beror på att behovet blivit
mättat eller på de dåliga konjunkturerna, får framtiden
utvisa.

Automobilbeståndet i Sverige har ökats från 50 460
st. vid slutet av år 1923 till 150 157 st. vid slutet av år
1931. Året 1931 kännetecknas av den lägsta absoluta
och procentuella ökningen sedan år 1923. Under år
1931 visade särskilt personbilarna tillbakagång i
ökningen, medan omnibussarna uppvisade den största
absoluta ökning som förekommit.

Motorcykelbeståndet har ökats från 20 478 vid slutet
av år 1923 till 55 189 vid slutet av år 1931. Under år
1931 har beståndet av motorcyklar i Sverige minskats.

Vid slutet av år 1931 funnos i Sverige 1 motorfordon
på 30 invånare, l automobil på 41 invånare och 1
motorcykel på 111 invånare. Vid samma tidpunkt hade
Stockholms stad 24 784 motorfordon (1 på 20 inv.). Av länen
kom Malmöhus län i första rummet med 20 003
motorfordon (1 på 25 inv.), i andra rummet kom Göteborgs
och Bohus län med 13 054 st. (1 på 35 inv.) samt i tredje
rummet Östergötlands län med 10 961 motorfordon (1 på
29 inv.) Jämtlands, Blekinge och Gotlands län hade
de minsta motorfordonsbestånden, nämligen resp. 3 455,
2 806 och 2 025 st.

Per invånare räknat är frekvensen störst i Stockholms
stad (1 på 20), Malmöhus län (1 på 25) och Södermanlands
län (1 på 26) samt minst i Västerbottens län (1 på 53),
Blekinge län (1 på 52) och Norrbottens län (1 på 45).

En utredning om förändringen sedan år 1927 hos
<i>motorfordonsbeståndets tjänstevikt</i> har visat följande:
Personbilar med mindre tjänstevikt än 1 000 kg ha
minskat i antal. Den största ökningen uppvisar
tjänsteviktsklassen mellan 1 000 och 1 500 kg. Beståndet över 2 000
kg tjänstevikt visar ej tendens till nämnvärd ökning.

Lastbilar med 1 400--2 000 kg tjänstevikt ha i
allmänhet visat den största ökningen. Stockholms stad
företer en kraftig ökning även för gruppen med 2 000--3 000
kg tjänstevikt. Lastbilar med större tjänstevikt än
3 000 kg ha i allmänhet minskat i antal.

De lättare omnibussarna, med lägre tjänstevikt än
1 800 kg, ha minskat i antal. Beståndet mellan 1 800
kg och 6 200 kg har i allmänhet haft en rätt jämn
ökning, dock störst för gruppen 2 600--3 800 kg.
Stockholms stad har under senare år haft en kraftig ökning

<img 1>
Antalet registrerade motorfordon i Sverige 31/12 1916--31/12 1931.
</img>

för gruppen 5 600--6 200 kg. Ytterst få omnibussar med
större tjänstevikt än 6 200 kg ha tillkommit.

Fordon med stora <i>hjultryck</i> äro ännu relativt
ovanliga. Personbilarna ha med undantag för ett ringa fåtal
ett hjultryck understigande 1 000 kg. Lastbilar med
större hjultryck än 2 000 kg utgöra i Stockholms stad
5,3 %, i Malmöhus län 7,9 %, i Göteborgs och Bohus län
3,3, i Stockholms län 2,9, i Skaraborgs län 3,2 och i
Västerbottens län 0,9 av hela lastbilsbeståndet.
Omnibussar med större hjultryck än 2 000 kg utgöra i
Stockholms stad 82,7 %, i Malmöhus län 39,8 %, i Göteborgs
och Bohus län 36,3 %, i Stockholms län 51,8 %, i
Skaraborgs län 3,3 % och i Västerbottens län 12,8 % av
omnibussbeståndet. Det förefinnes en skillnad mellan, å ena
sidan, bussar i stads- och förortstrafik och, å den andra,
bussar i landsbygdstrafik. De förra, avsedda för 50--60
passagerare, ha ofta hjultryck, som överstiga 3 000 kg
och som undantagsvis kunna uppgå till 4 000 kg. De
senare, avsedda för högst 30 passagerare, ha vanligen
hjultryck mellan 2 000 och 2 500 kg. De tyngsta
omnibussarna förekomma i Malmöhus län och ha ett hjultryck
av ca 4 000 kg. Maximum för Stockholms stad är ca
3 500 kg, för Göteborgs och Bohus län ca 3 300 kg, för
Skaraborgs län ca 2 600 kg och för Västerbottens län ca
2 800 kg.

<i>Fordonsbredden</i> för personbilarna understiger i regel
190 cm. För lastbilarna är 215 cm en normal högsta
gräns för bredden. Omnibussarna förete rätt stora
breddvariationer. Bredden 230 cm är såväl den högsta
förekommande som även ett ganska vanligt mått.

<i>Maximilängden</i> för personbilar uppgår till 625 cm,
för lastbilar till 900 cm och för omnibussar till 975 cm.

De under åren 1930 och 1931 nyregistrerade lastbilarna
ha till större delen haft en <i>lastförmåga</i> av mellan
1 250 och 3 000 kg. ökningen av beståndet med större
lastförmåga än 3 000 kg har i Sverige varit relativt
obetydlig, liksom f. ö. även i U. S. A. och Canada.

Utvecklingen av omnibussbeståndet i Sverige har
under åren 1929--1931 gått mot ett ökat antal bussar med
sittplatsantal mellan 18 och 28, dvs. normala
landsvägsbussar, samt en markerad ökning av stads- och
förortsbussar med flera än 40 platser.

<b>Förslag till nya elektrotekniska normer.</b> Vid
Svenska elektroingenjörsföreningens sammanträde den 23

september förelågo till behandling tre olika förslag till
elektrotekniska normer.

Det ena förslaget gäller "Regler och råd för elektriska
anläggningars dimensionering för överström" och
är utarbetat av Svenska elektroingenjörsföreningens
överströmskommitté (STF:s handlingar nr 241) samt
avser att ersätta det förslag till "Regler och råd
beträffande överströmsskydd, uppvärmning,
kortslutssäkerhet etc.", som i maj 1930 utsändes under
beteckning STP:s handlingar nr 228. Till de under
elektroingenjörsföreningens diskussion av förslaget i
november 1930 framförda önskemålen har största möjliga
hänsyn tagits vid det nya förslagets utarbetande. Så
t. e. har ett nytt kapitel tillagts, innehållande regler för
beräkning av kortslutningsströmmars storlek i växelströmsnät.

Det andra förslaget, avseende kompletterade och
reviderade normer för hållfasthetsberäkning av
elektriska kraftledningar, har utarbetats av
elektroingenjörsföreningens kraftledningskommitté (STF:s
handlingar nr 242). Detta förslag skiljer sig från de nu
gällande normerna av år 1925 huvudsakligen däri, att
normerna kompletterats med en ledningsklass VI,
avsedd för spänningar upp till 550 V, samt med
föreskrifter beträffande brottsäkra korsningar mellan
starkströmsledningar för alla spänningar, å ena sidan, samt
trafikleder och elektriska ledningar, å den andra,
Härjämte ha vissa förtydliganden och mindre ändringar
vidtagits samt normalbestämmelserna för vissa slag av
linjemateriel i olika avseenden ändrats.

Det tredje förslaget avser normer för blank och hård
koppartråd och kopparlina för starkströmsluftledningar
och har utarbetats av ESK:s särskilda utskott (STF:s
handlingar nr 243). Förslaget avser att ersätta de i
bilaga till 1925 års kraftledningsnormer fogade
normalbestämmelserna.

<b>Mästarekurser i svetsning och stålbehandling.</b> Å
hantverksinstitutet i Stockholm komma under året
följande kurser i rubricerade ämnen att hållas:

<i>Mästarekurs i acetylensvetsning</i> under tiden 22
november--2 december. Denna kurs skiljer sig från de
s. k. instruktionskurser i acetylensvetsning, som
institutet anordnat i skilda delar av landsorten, dels genom
den längre kurstiden -- inalles ca 65 timmars teoretisk
och praktisk undervisning -- och dels genom att
programmet upptager en del föreläsningar och övningar
även rörande elektrisk ljusbågssvetsning. Vidare
behandlas verkstadsorganisation och yrkesekonomi. I
enlighet med tidens krav kommer också svetsning och
efterbehandling av rostbeständigt material att få ökat
utrymme i programmet, som för övrigt är så utformat,
att senaste nyheter på området så långt det är möjligt
direkt skola kunna tillämpas vid undervisningen.

Årets sista kurs blir en <i>mästarekurs i stålbehandling</i>
den 8--18 december, omfattande ca 50 timmars teoretisk
och praktisk undervisning i nutida stålbehandlingsteknik,
omfattande såväl smidnings- och glödgnings- som
svårare härdningsoperationer jämte val och
specialbehandling av nyare stålmaterial för olika ändamål.

De praktiska övningarna och demonstrationerna äro
vid båda dessa kurser förlagda till institutets egna,
härför speciellt inrättade verkstadslokaler. Härjämte
företagas en del studiebesök vid firmor och verk inom
branschen, samarbetande med institutet. Vid såväl
föreläsningarna som de praktiska övningarna medverka för
ändamålet särskilt tillkallade specialister, bl. a. från
svenska järnbruk och verkstadsindustrier.

Kurserna äro avsedda för självständiga yrkesidkare
samt -- på dessas begäran och rekommendation -- hos
dem anställda verkmästare eller väl meriterade arbetare,
vilka hava minst 3 års praktik inom yrket och uppnått
20 års ålder.

Kursavgiften är för vardera kursen 75 kr. (för
hantverksföreningens medlemmar 60 kr.). Deltagare, som
teckna sig för båda kurserna, erlägga lägre avgifter.

Närmare upplysningar lämnas av hantverksinstitutet,
Nytorgsgatan 17, Stockholm, som även förmedlar bostad
åt deltagare från landsorten.

<b>Arbetsledarekurs för ingenjörer.</b> Arbetsledareinstitutet,
Sveriges industriförbund, anordnar den 3--30
november en arbetsledarekurs för ingenjörer och i

anslutning därtill den 1--14 december en kurs för
säkerhetsingenjörer. Program för dessa kurser, upptagande
ett stort antal föreläsningar av framstående fackmän,
demonstrationer och diskussioner, erhållas från
Sveriges industriförbund, Arbetsledareinstitutet,
Stockholm 16.

<b>Nya rök- och gasskyddskurser.</b> Auer-Gesellschaft,
Berlin, anordnar under tiden 17--22 oktober samt den
31 oktober--5 november nya rök- och gasskyddskurser,
till vilka teknologföreningens medlemmar erhållit
inbjudan. Programmet överensstämmer med de tidigare
anmälda kursernas. Deltagandet är avgiftsfritt.
Närmare underrättelser kunna inhämtas från Birger
Carlson & Co a.-b, Regeringsgatan 46, Stockholm C.

<b>Brittisk textilutställning.</b> I Granby Halls, Leicester,
England, öppnas den 7 oktober en textilindustrien
utställning, omfattande dels arbetande textilmaskiner av
olika slag, dels garn och tyger, kemikalier och
textilfärger. Utställningen pågår till den 15 oktober.
Närmare underrättelser om utställningen, prisnedsättning å
järnvägarna för besökare m. m. erhållas från Frank
Prout, Manager, Textile and Industrial Exhibitions Ltd.,
121, Deansgate, Manchester, England.

<b>Rystedtska fonden.</b> Ansökningar om understöd från
Rystedtska fonden (Svenska teknologföreningens
understödsfond) mottagas intill utgången av september månad.
Närmare upplysningar meddelas på Svenska
teknologföreningens kansli, Brunkebergstorg 20.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Extra allmänt sammanträde</b> under mycket stor
anslutning hölls å föreningens nyinredda lokal onsdagen
den 7 sept. Ordföranden, direktör <sc>K. Huldt</sc> uttalade en
förhoppning att föreningens verksamhet i de nya
lokalerna skulle bliva dess ledamöter till nytta och nöje,
varefter professor <sc>Carl Bergsten</sc> i korthet redogjorde
för de förändringar och förbättringar lokalerna
undergått i samband med restaureringen efter branden. De
väsentliga nyheterna äro redan omnämnda i Teknisk
tidskrift, men en kort kompletterande redogörelse torde
kunna inflyta i ett kommande nummer av tidskriften till
upplysning för de ledamöter, som ej haft tillfälle besöka
föreningen efter metamorfosen. Arbetschefen, kapten
<sc>Carl Thulin</sc> gav därefter i ett med modeller,
skioptikonbilder och bio-film rikt illustrerat och synnerligen
klarläggande föredrag en redogörelse för arbetena med
reglering av slussområdet i Stockholm.

Efter sammanträdet följde en animerad kräftsupé och
åtföljande nachspiel.

Till ledamöter i föreningen invaldes: kapten Hans
Einar Lindblom, Stockholm; ingenjörerna Sven Gustav
Kellner, Huskvarna, Hilding Tage Alexius Jerdén,
Malmö, och Erik Otto Eriksson, Lidingö III; arkitekt
Klas Harald Mores, Stockholm; lektor Nils Fjäderhane,
Härnösand; ingenjör Ernst Einar Lundholm, Stockholm;
direktör Assar Th. N. Gabrielsson, Göteborg, och
bergsingenjör Sven Gustav Strömgren, Travancore, S. India.
<tab><tab><tab><tab><tab><tab><tab><tab><tab><tab><i>Fmn.</i>

<h3>På grund av tillfällig utrymmesbrist finnas sammanträdena införda på annonssidan X.</h3>

</chapter>
<chapter name="TEKNISK TIDSKRIFT
HÄFT. 40 ÅRG. 62 1 OKT. 1932">
<h1>TEKNISK TIDSKRIFT</h1>
<h2>HÄFT. 40 ÅRG. 62 <tab>1 OKT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>
	
<sp>INNEHÅLL:</sp> Kring Stockholms trafikfrågor. -- T. Glosemeijer † -- Folke Grange † -- Höstutflykten till
Västerås. -- Ekonomisk översikt. -- Notiser. -- Litteratur. -- Sammanträden.

</chapter>
<chapter name="KRING STOCKHOLMS TRAFIKFRÅGOR.">
<h2>KRING STOCKHOLMS TRAFIKFRÅGOR.</h2>
Stockholms trafikfrågor hava som bekant under ett
20-tal år varit föremål för ett intensivt
utredningsarbete, vilket till väsentlig del avsett att
åstadkomma förbättrade kommunikationer med förorterna.
Att hittills intet acceptabelt förslag till generell
lösning av dessa frågor framkommit, beror
huvudsakligen därpå, att förutsättningarna för frågornas
bedömande under årens lopp radikalt förändrats. Sålunda
har, främst på grund av Stockholms stads
markexploatering i ytterområdena, förortstrafikens
tyngdpunkt undergått avsevärda förskjutningar. Vidare
har omnibusstrafiken till förorterna under det senaste
decenniet utvecklats till en särdeles betydelsefull
faktor, som man tidigare ej behövt taga hänsyn till.
Automobilismens snabba framsteg och den därmed
sammanhängande kraftiga ökningen av trafikbelastningen
å gatunätet har i förening med den alltjämt
växande andel, förortstrafiken representerar i
gatutrafiken, gjort en avlastning inom vissa områden
ofrånkomlig. Slutligen har järnvägselektrifieringen
medfört, att förortstrafikens krav på bättre infarter
till stadens centrum numera torde kunna tillgodoses
utan att järnvägstrafiken därigenom behöver bliva
lidande.

Inom den av stadskollegiet i Stockholm tillsatta
"1930 års trafikkommitté" pågår f. n. utredning
avseende lämpliga förortsbänesträckningar och dessas
anknytningar till det lokala kommunikationsnätet,
vilket arbete fortskridit så långt, att förslag till
principiell lösning av dessa spörsmål snart kan motses.
Samtidigt härmed pågår inom regionplanekommissionen
för Stockholm med omnejd utredning rörande
lokaltrafikens ordnande inom en vidare region än den
som beröres av trafikkommitténs arbete. Kommissionen
är ett mellan Stockholms stad och Stockholmsförorternas
regionplaneförbund samverkande organ.

Regionplaneförbundets direktion beslöt hösten
1931 att tillkalla Reichsbahnoberrat dr Remy, Berlin,
såsom sakkunnig vid utredningen av vissa
trafiktekniska spörsmål berörande regionplanen, särskilt
förortsbanor. Dr Remy vistades våren 1932 under 2
veckor i Stockholm för studier in situ av stadens och
dess förorters kommunikationsförhållanden samt för
konferenser med representanter för de myndigheter
som närmast hava att handlägga de med dessa
förhållanden sammanhängande ärendena.

Dr Remys i maj daterade utlåtande är rikt på
träffande iakttagelser rörande Stockholms säregna
trafikförhållanden och intressanta jämförelser med
motsvarande förhållanden i utlandet. Ehuru den
reflektionen ej kan undertryckas, att i vissa fall de järn-
vägsekonomiska synpunkterna väl starkt präglat
Remys omdöme i frågor av långt vidsträcktare
betydelse, ger dock utlåtandet en så mångsidig belysning
åt Stockholms trafikfrågor, att det förtjänar intresse
även inom vidare kretsar än dem som f. n. äro
sysselsatta med dessa frågors utredning.

De aktuella frågorna rörande stads- och
regionplanerandet, såsom de enskilda förortsbanornas
inledande i tunnel och eventuella anknytning till en lokal
tunnelbana, byggande av Smedsuddslinjen och den
nuvarande centralstationens omändring till säckstation,
vissa föroftsspårvägars utdragande till områden
utanför Stockholms stad m. m., synas dr Remy vara
av sådan omfattning, att de ej kunna lösas annat än
genom ett slutet intressentförbund (motsvarande det
s. k. "Zweckverband" i Berlin), som skulle utrustas
ined befogenhet att ej blott utarbeta plan till en dylik
lösning utan även att sätta denna i verkställighet. På
vad sätt statens, Stockholms stads, förorternas och
de enskilda kommunikationsföretagens intressen
skulle bevakas i detta förbund, framgår dock ej av
utlåtandet lika litet som den väg, på vilken förbundet
skulle utrustas med den önskade maktfullkomligheten.

Dr Remy har upptagit trafikfrågorna till bedömande
i en ordning som motiveras dels av trafikens art, dels
av frågornas aktualitet. Han har sålunda avgivit
utlåtande beträffande sjötrafiken, fjärrpersontrafiken,
den fjärmare förortstrafiken, den närmare
förortstrafiken och slutligen inomstadstrafiken.

Vad sjötrafikfrågan angår, anser Remy att
nyanläggningar endast böra företagas i samråd med
statens järnvägar och att härvidlag särskild
uppmärksamhet bör ägnas åt frågan om ändamålsenligt
betjänande av dessa anläggningar genom statens
järnvägars försorg.

För godstrafikens tillgodoseende förfogar Stockholm
som bekant över en enda rangerbangård, vid
Tomteboda. Remy anser, att trafiken är så liten (800
inkommande och lika inånga utgående vagnar per
dygn), att den kan skötas ekonomiskt endast vid den
nuvarande koncentrationen till Tomteboda. När
bansträckorna även norr om Stockholm blivit
elektrifierade och lokomotivstallarna bli obehövliga, kan
man åstadkomma en anläggning med en kapacitet av
2 000 inkommande och 2 000 utgående vagnar.

Det har från visst håll föreslagits att anlägga en
mindre förbangård vid Västberga, varifrån
godstrafiken till slakthuset vid Enskede skulle avledas.
Därjämte har den tanken framförts, att Enskedespåret
<tab><tab><tab><tab><tab><tab><tab>(Forts, å sid. 373.)

</chapter>
<chapter name="T. GLOSEMEIJER †.">
<h2>T. GLOSEMEIJER †.</h2>
En av våra främsta vattentekniker, en naturdyrkare
och glädjespridare som få, har gått ur tiden.

Henrik Teodor Glosemeijer föddes i Norrköping
år 1864. Efter mogenhetsexamen därstädes å
latin- och reallinjerna åren 1883--84 utexaminerades han
från Tekniska högskolans avdelning för väg- och
vattenbyggnadskonst år 1888 och undergick samma

<img 1></img>
år examen för inträde i väg- och vattenbyggnadskåren.
Redan i december 1888 erhöll han efter
endast några månaders tjänstgöring hos distriktschefen
i mellersta v. v. b. distriktet anställning vid
Göteborgs stads byggnadskontor, där han således verkat
större delen av sitt liv, huvudsakligen vid
vattenledningsverket, varest han 1897 utsågs till
arbetschef och i mån av stadens och därmed verkets
hastiga utveckling så småningom officiellt erhöll
titeln vattenledningschef, en titel han i realiteten
långt tidigare gjort skäl för. Men Glosemeijers
verksamhet har icke endast varit inskränkt till
Göteborg. Med råd och upplysningar har han biträtt
andra kommuner i deras vattenledningsfrågor. De
flesta städer i västra Sverige, såsom Strömstad,
Uddevalla, Kungälv, Mölndal, Kungsbacka, Varberg,
Falkenberg, Ulricehamn m. fi., hava vid många
tillfällen sökt hans hjälp, och till flera städer uppåt
landet, såsom Örebro, Falun, Sandviken m. fl., har
han kallats som sakkunnig. I sistnämnda fall har
anledningen varit hans ingående kännedom om och
klara blick för möjligheterna till konstgjord
grundvattenfabrikation, en metod, där vattenledningsverket
i Göteborg varit internationell föregångare,
och i vilken Glosemeijer under professor J. Gust.
Richerts ledning hade tillfälle att ingående sätta sig
in från början. Den kraftiga utveckling, som under
senare decennier ägt rum ifråga om vattenledningsvattnets
rening, uppfordring och fördelning till
konsumenterna, följdes av Glosemeijer med livligt
intresse och goda uppslag utnyttjades.

Glosemeijer avgick med pension hösten 1929.
Under hans 41-åriga tjänstemannabana har i
Göteborg vattenledningsverket vid Alelyckan anlagts och
utvidgats med långsamfilter, snabbfilter och
grundvattenbrunnar; klorering av vattnet har införts,
ångan som drivkraft har ersatts med elektricitet
m. m. Inom staden ha vattenreservoarer anlagts och
högtrycksanläggningar med pumpstationer och
reservoarer för högt belägna områden utförts. Bland
Glosemeijers utredningar av allmännare intresse må
nämnas "Om allmänna principer för debitering för
hushålls vatten från kommunala vattenledningsverk"
1907 och beskrivningen av vattenledningsverket i
Göteborg i jubileumspublikationerna 1923.

Icke blott vattnets rening och uppfordring
intresserade Glosemeijer, hans passion för dess
användning till bad hava deltagarna i årens möten inom
Svenska kommunal-tekniska föreningen -- vilken
förening han varit med om att bilda -- fått tillfälle
att iakttaga. Inom segelidrotten har hans insats
varit mycket stor, varom hans seglarvänner i hela
Norden kunna vittna.

Glosemeijer fick ej länge njuta av friheten å sitt
kära "Tuttebo" vid Långedrag, där han efter
pensionsålderns inträdande jämte konsultativ
verksamhet ägnade sig åt friluftsliv, sin trädgård och
skärgårdens fauna och flora. -- Biologiska föreningen i
Göteborg hade i honom en intresserad ledamot.

Göteborgs handelstidning har i sin dödsruna
anfört: "Teodor Glosemeijer var en flärdfri, vänfast
och pålitlig människa. Det man säkerligen minnes
av honom i vida kretsar, där han var allas vän och
umgängeskamrat, är hans manligt hurtiga, friska
pojklynne och smittande goda humör." Vi alla,
som haft tillfälle att lära känna honom, instämma häri.

</chapter>
<chapter name="FOLKE GRANGE †.">
<h2>FOLKE GRANGE †.</h2>
Civilingenjör Folke Grange avled den 24 juli d. å.
Med honom bortgick en av de mera bemärkta
ingenjörerna inom vägväsendet i vårt land.

<img 1></img>
Folke Grange var född 1894 och utexaminerades
från Tekniska högskolan 1917. Under sin första tid
som ingenjör arbetade han som konstruktör under
professor Forssell och var även assistent åt denne
på Tekniska högskolan. Som stipendiat besökte han
sedermera Amerika. Den amerikanska vistelsen
satte i mångt och mycket sin prägel på Grange, vars
vitalitet och livliga sinne förhjälpte honom att på ett
fruktbärande sätt draga nytta av resan. Efter

hemkomsten vittnade en hel rad artiklar i våra
tidskrifter därom. I Amerika fick också Grange den
mera affärsbetonade läggning som kom honom att
övergå till affärsverksamhet inom vägbranschen.
Det torde vara Granges förtjänst att ha infört och
sedan konstruktivt för svenska förhållanden
omformat de s. k. väghyvlarna, utan vilka man numera
knappast kan tänka sig att underhålla våra
grusvägar. Ett betydande mått av energi, lätthet att i
skrift klart och tydligt framföra sina åsikter och en
ingående kännedom om betydande avsnitt av
vägområdet kom Grange att under det sista decenniet
bli en av de mest verksamma enskilda krafterna vid
nydaningen av svenskt vägväsende.

</chapter>
<chapter name="HÖSTUTFLYKTEN TILL VÄSTERÅS.">
<h2>HÖSTUTFLYKTEN TILL VÄSTERÅS.</h2>
Teknologföreningens höstutflykt till Västerås ägde
rum onsdagen den 21 sept. I utflykten ingingo
besök vid statens ångkraftverk samt Aseas verkstäder.

De av föreningens stockholmsledamöter som tidigt
på morgonen utflyktsdagen med buss eller spårvagn
togo sig ned till Centralstationen kände sig säkert
lika uppsluppna i det strålande höstvädret som de
skaror av skolungdom som hade samma väg. Det
tycks ha varit allmän utflyktsdag för pojkar och
flickor. En kontingent av ungdomarna for till
Oxelösund för att öka sitt vetande om glasframställning
m. m. Vi andra -- till åren något äldre -- togo
Västeråsbanan, som ställt särskild 3 klass vagn till
förfogande. Några voro t. o. m. så fina och
förmögna att de åkte 2 klass.

På stationen i Västerås mötte representanter för
Tekniska föreningen, och färden gick med bussar
direkt ut till ångcentralen, där generaldirektör Malm
hälsade välkommen och kraftverksdirektör
Ljungdahl lämnade en orienterande redogörelse för verket
och särskilt den nya stora ånggeneratorn och
ångturbinen, vilka sedan demonstrerades under
medverkan av driftchefen Strand och kraftverkets övriga
personal. Dessa bägge sista tillskott till
kraftverket, ånggeneratorn för en ångalstring
motsvarande 30 000 kW och turbinen med en kapacitet
av omkr. 50 000 kW, äro båda i sitt slag förnämliga
exponenter för svensk teknik och ingenjörskonst.
Särskilt ångpannan erbjuder i sin konstruktiva
utformning många nya anordningar.

Efter besöket på ångkraftverket intogs lunch på
stadshotellet, varunder direktör Huldt begagnade
tillfället att framföra ett tack till vattenfallsstyrelsen,
dess chef och tjänstemän för demonstrationen av
Västeråsverket.

Härefter styrdes färden till Aseas verkstäder, där
direktör Edström framförde en välkomsthälsning,
varefter överingenjör Liljeblad lämnade en kort
redogörelse för Aseakoncernen. Verkstäderna
demonstrerades därefter. Särskilt intresse tilldrog sig
tillverkningen av mindre motorer som numera
sker helt kontinuerligt. Emausverkstäderna, där de
stora pjäserna tillverkas, föreföll välbelagd. En ny
generator om 19 000 kVA för Köpenhamns
elektricitetsverk samt generatorerna till Vargöns kraftverk
voro bland de mera uppmärksammade maskinerna
under tillverkning.

Efter besöket i Aseas verkstäder företogs en
rundfärd i bussar genom staden, varunder den moderna
bostadsbebyggelsen besågs. Härefter ställdes kosan
till djuphamnen som demonstrerades av byggnadschefen
Smitt och sedan till nya kyrkogården med
dess kapell, varest arkitekten Hahr var ciceron.

Västeråsfärden avslutades med middag under
Aseas värdskap på stadshotellet, varunder direktör
Edström tackade för samarbetet mellan teknologföreningen
och Aseaingenjörerna samt direktör Huldt
för det gästfria mottagandet i Västerås. Thure
Wawrinsky sjöng och folket hurrade. Sedan var det
slut, och hemfärden anträddes även den under
aseatisk omtänksamhet.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab><tab>Stockholm 25.9.32.
Den markerade prisstegringen under juli och augusti
månader på ett flertal av de viktigaste råvarumarknaderna
hyttes ungefär en vecka in i september i ett
prisfall. Många om än icke alla de varor som tidigare stigit,
ha fått vidkännas betydande prisreduceringar. Den
amerikanska vetenoteringen har sålunda förlorat
omkring hälften av den tidigare stegringen och för bomull
utgör det nya prisfallet mera än hälften av den
föregående förbättringen. För båda dessa inom världens
näringsliv synnerligen tungt vägande varor har dock
prisfallet sin grund i gynnsammare skörderapporter, och
utgör sålunda icke eller i varje fall icke i sin helhet
något uttryck för en försämring i den allmänna tendensen.
Priserna på koppar, bly och tenn ha även de försvagats
men dock i betydligt mindre utsträckning, i det
nedgången från den sista prisstegringens maximum
inskränker sig 7 à 10 %, medan de föregående prisstegringarna
rört sig om 40 à 50 %. Detta prisfall torde däremot icke
vara att hänföra till några förändringar i det speciella
läget på de olika marknaderna utan väsentligen avspegla
det omslag, som ägde rum på fondbörsen i New York
under andra septemberveckan och som under resten av
månaden fördjupats, tills en viss återhämtning
inträffade nära månadsskiftet. Grunden till detta bakslag
torde sannolikt ha varit vinstrealisationer. Det ungefär
samtidiga prisfallet i bomull och vete på grund av
gynnsammare skörderapporter verkade givetvis i samma
riktning som de börstekniska åtgärderna. Prisutvecklingen
under de sista veckorna har dock icke varit
genomgående oförmånlig, i det t. e. en för näringslivet så
betydelsefull vara som järn, vilken ju tidigare varit
oberörd av prisstegringen, kunnat uppvisa en om än icke
starkare förbättring av priserna. Kolmarknaden företer
ett oförändrat prisläge. Zinkpriset har fortsatt att stiga
icke obetydligt. Kautschuk har sjunkit något. Bortsett
från bomull och vete kvarstår dock den tidigare
prisstegringen till vida övervägande del.

Bakslaget på fondbörsen i New York har däremot
varit av ganska betydande proportioner, såsom belyses
därav att ståltrustens stamaktier, som den 7 september
-- dagen före bakslaget -- noterades 52 3/8, den 19 i
denna månad gått ned till 36 1/4 eller sjunkit med cirka
38 proc. Av den tidigare förbättringen under året
återstod dock därefter alltjämt en avsevärd del, i det den
lägsta noteringen för året är 21 1/4. Senare har dock
kursen åter förbättrats och omkring hälften av
senaste kursfallet återvunnits. Till styrkan i bakslaget
anses en ökad ovisshet beträffande presidentvalets utgång
ha medverkat, i det utsikterna, att döma av valet i
Maine, för Hoover att uppnå återval äro betydligt
mindre, än man hittills räknat med, och därmed också

utsikterna för en med hänsyn till Europa mera
tillmötesgående politik, vad rör krigsskulderna och övrigt
transoceant samarbete för den ekonomiska krisens
övervinnande.

Det är alltså för ögonblicket mera ovisst än
någonsin, om den återhämtning i priserna, som
högsommarmånaderna kunnat inregistrera skall visa sig vara
enbart en kortvarig episod eller upptakten till en
definitiv vändning i konjunkturen. Av allt att döma skulle
en mera optimistisk uppfattning på den amerikanska
fondmarknaden vara tillräcklig att draga med sig
utvecklingen på varumarknaderna, åtminstone vad rör
de icke vegetabiliska, för vilka förändringarna på
fondmarknaden tidigare ha visat sig vara av utslagsgivande
betydelse.

De produktionsekonomiska data, som kommit från
U. S. A. under den gångna månaden, synas icke i
nämnvärd grad påverkade av de senaste månadernas
prisutveckling. Ett undantag utgör bomullsindustrien, vars
konsumtion av råvara visar en kraftig stegring efter
de närmast föregående fyra månadernas fortskridande
minskning. Under augusti har konsumerats 0,40 mill.
ton mot 0,28 mill. ton under juli; augustisiffran är i
det allra närmaste i nivå med den genomsnittliga
månadssiffran föregående år, vilken ju som bekant i
ytterligt ringa grad påverkats av den allmänna
konjunkturförsämringen. Lagerställningen inom denna bransch
är mycket förmånlig, i det väveriernas lager beräknas
till den låga siffran 72 mill. yards vävnader;
försäljningarna under augusti utgjorde hela 511 mill. yards
mot 223 mill. under juli och orderstocken vid månadens
slut hade stigit i samma tempo. De totala lagren av
råbomull i världen beräknas däremot kunna täcka
världsbehovet under två år. Stålindustrien utnyttjade
vid månadens början endast 13,5 % av sin kapacitet,
men en mindre förbättring har senare inträtt och
sysselsättningen är enligt senaste rapport 15 %.
Ståltrustens orderreserv redovisades för augusti med 1,97
mill. ton eller praktiskt taget samma siffra som för
juli. Tackjärnstillverkningen slog under augusti nytt
bottenrekord med en framställd kvantitet på 0,54 mill.
ton mot 1,30 mill. ton under samma månad i fjol och
0,58 mill. ton under juli i år. Ståltillverkningen har
däremot stigit i ungefär samma utsträckning eller från
0,81 till 0,85 mill. ton; motsvarande produktionssiffra
i fjol var 1,75 mill. ton. Automobiltillverkningen
uppgick under augusti till endast 87 000 bilar mot 187 000
under samma månad i fjol och 111 000 under juli i år.
Fordfabrikerna, som under augusti stoppade för tre
veckor, ha medio denna månad åter upptagit
driften vid en del anläggningar, men man har nödgats
taga ännu ett steg bort från de höga lönernas princip
och genomföra betydande lönereduktioner. Järnvägstrafiken
synes innevarande månad under inflytande av
säsongsförhållandena vara en aning livligare än under
augusti. Trots alla statliga ansträngningar att bringa
mera kredit i marknaden har tvärtom kreditgivningen
från privatbankernas sida alltjämt varit synnerligen
restriktiv, och desammas tillgodohavande på giro
hos Reservebankerna -- banker tillhörande
centralbanksorganisationen -- visa en under senaste tiden allt
starkare tillväxt.

Det produktionsekonomiska läget i de stora
industriländerna i Europa företer inga mera djupgående
förändringar under den gångna månaden, även om
konsekvenserna av den nuvarande handelspolitiska
utvecklingen för varje dag framträder allt tydligare i de
sjunkande siffrorna för den mellanfolkliga handeln. I
ögonen fallande är dock en försämring över lag inom
den tunga industrien såväl i England som på kontinenten.
Den senaste månadens tillverkningssiffror äro så
gott som genomgående de lägsta hittills. Medan
Tyskland och Frankrike ha hållit sin kolbrytning uppe på
en tämligen oförändrad nivå, innebär augusti månads
siffra för England nytt bottenrekord. Den engelska
konflikten inom bomullsväverierna pågår alltjämt med
ca 150 000 man indragna däri. Den långvariga
driftsinställelsen äventyrar tydligen den förbättring, som den
engelska bomullsvaruexporten uppvisat före konflikten
och som uppgick till icke mindre än 75 proc. De tyska
spinnerierna ha förlängt sin överenskommelse om de
sedan maj rådande inskränkningarna, medan vävarna
däremot icke kunna enas. Den engelska ylleindustrien
har relativt god sysselsättning, under det att den
franska, med en normal exportkvantitet av 2/3 av sin
produktion lider svårt såväl av de engelska tullarna som
repressalier från andra grannar på grund av
importkvoteringen. De föreliggande arbetslöshetssiffrorna ge vid
handen att den säsongmässiga ökningen av
sysselsättningen inom näringslivet uteblivit under innevarande
sommar i snart sagt alla länder.

Den fortskridande försämringen av <i>vårt</i> ekonomiska
läge framträder tydligt i utrikeshandelssiffrorna för
augusti. Redan kvantitetssiffrorna förebådade en starkt
passiv handelsbalans för nämnda månad, medan denna
normalt brukar ge ett betydande exportöverskott. De nu
föreliggande värdesiffrorna bekräfta till fullo denna
ogynnsamma utveckling. Exportens värde utgjorde kr.
74,1 mill. mot 94,50 för samma månad i fjol, medan
importen hållit sig jämförelsevis hög och hade ett
värde av kr. 94,7 mill. mot 117,4 mill. i fjol. Importen
av bensin och andra brännoljor har varit anmärkningsvärt
stor, och stenkolsimporten har likaså hållit sig på
en hög nivå. I ögonen fallande är den stora införseln av
vete och råg, vilken dock under resten av året torde bli
obetydlig med hänsyn till det goda skörderesultatet. Till
den oförmånliga augustibalansen har medverkat, att
massaskeppningarna ännu Icke kommit riktigt i gång.
De utgjorde endast 66 proc. av de under samma tid i fjol.
Motsvarande siffra för papper var 75 och för trävaror
84, men för järnmalm endast 50 proc. Verkstadsindustrien
har med undantag för kullager och separatorer
sett sin export minskad med 1/4 à 1/3 jämfört med
augusti i fjol. Kullagerexporten visar en ökning gentemot
föregående års åtta första månader på icke mindre än
1,3 till 17,6 mill. och intar därmed en särställning.
Exporten av separatorer under de tre första kvartalen
visar en nedgång på 22 proc. och för elektriska maskiner
är minskningen lika stor, medan den för telefoner är 39
och för förbränningsmotorer 28 %.

Penningmarknadens utveckling avspeglar ock den
minskade livaktigheten inom vårt näringsliv.
Diskontosänkningen å innevarande månads första dag var ett
uttryck härför. Bankinspektionens rapport över
bankernas rörelse under augusti månad ger ock vid handen,
att marknadens kreditanspråk varit anmärkningsvärt
små. Medan normalt vid denna tid brukar äga rum en
säsongsmässig ansvällning av de i anspråk tagna
krediterna av ganska avsevärd storlek -- under 1930 kr. 80
mill.; 1931 års siffra var icke signifikativ på grund av
likviditetskrisens speciella förhållanden -- har under
sistlidna augusti utlåningsöverskottet minskats ett par
millioner. Bankerna ha kunnat nedbringa sin
rediskontering hos riksbanken med ytterligare 26 mill. kr. till
endast 124 mill. och av våra 30 privatbanker hade vid
senaste månadsskifte endast 24 någon rediskontering;
denna föll t. o. m. så gott som helt på endast en bank,
Skandinaviska banken. Kvartalsskiftets krav ha i stor
utsträckning täckts genom anlitande av bankernas
alltjämt onormalt stora tillgodohavanden på riksbanksgiro.
Såväl augusti månads utveckling som den gångna delens
av september synes ge vid handen att likviditetspsykosen
nu gett med sig i ganska stor utsträckning, och
bankerna visa en ökad benägenhet att något minska sin
väl stora likviditet. Lättnaden på penningmarknaden
beror till en del på förbättring av vår betalningsbalans

till utlandet. Bankernas nettofordran på utlandet har
under augusti ökats med 15 mill. kr. till omkring 350
mill. Förklaringen till denna förbättring av den
utländska betalningsbalansen är, såsom framgår av ovan
angivna förhållanden rörande vår utrikeshandel, icke att
söka i handelsbalansens utveckling utan hos andra
kapitalrörelser och då väl i hemtagning av tidigare
utländska placeringar. <tab><tab><tab><tab><i>F. Oberger.</i>

</chapter>
<chapter name="KRING STOCKHOLMS TRAFIKFRÅGOR.
(Forts. fr. sid. 369.)">
<h3>KRING STOCKHOLMS TRAFIKFRÅGOR.</h3>
(Forts. fr. sid. 369.)
skulle förlängas åt Skanstull och där över en högbro
föras fram till norra Hammarbyhamnen. Förslaget
grundas på en önskan att så tidigt som möjligt få
fram köttransporterna till Enskede men även på de
betänkligheter, som ur stadsplaneteknisk och
estetisk synpunkt rests mot framdragande av godsspår
från södra stationen genom Eriksdalslunden till
Hammarbyhamnen. Remy anser dock, att slakthustrafiken
(23 à 40 vagnar pr dygn) är av så underordnad
betydelse, att den ej motiverar någon sydlig
förbangård. Genom de tidtabelltekniska förbättringar som
elektrifieringen av Malmölinjerna väntas medföra,
torde det även bli möjligt att avlämna vagnarna vid
slakthuset redan kl. 7. Huruvida därigenom även
olägenheterna av trafikens dubbelriktning på uppspåret
mellan Älvsjö och Västberga låta eliminera sig,
framgår ej av utlåtandet. Remy anser dock. att en
markreservation utmed västra stambanan bör säkerställas
för mötande av den eventualiteten, att sammanbindningsbanans
båda spår i framtiden komma att bliva överbelastade.

Det framhålles i utlåtandet som en stor fördel för
Stockholms stad att förfoga över en som
genomgångsstation utformad centralstation (en sanning med
modifikation, enär centralstationen är en säckstation för
den nordliga trafiken). Att ombilda centralen till
säckstation för all persontrafik, anses ur driftsekonomisk
synpunkt vara ett isteg bakåt, och Remy uttalar sig
därför mycket bestämt mot förslaget att införa
stambanan över Smedsudden. Vill man behålla
förortstrafiken å stambanan, måste man enl. Remy för en
blivande säckstation taga i anspråk hela
markområdet intill Barnhusviken och Klaraviken.

Å andra sidan innebär Smedsuddslinjen en
vägförlängning för trafiken söderut eller söderifrån med
4,4 km, motsvarande en förlängning av restiden med
8 min. Dr Remy anser, att en sådan förlängning
skulle medföra, att förortstrafiken söderut bleve
dödsdömd. Måhända äro dessa farhågor något
överdrivna. Spårvägarnas förortstrafik har hittills fått
arbeta under avsevärt ogynnsammare förhållanden
men ändock företett en utveckling, till vilken
järnvägarna ej kunna visa motstycke. Redan
kvantitetsförhållandet mellan de olika slagen av förortstrafik
söderut (spårvägar 12,2 mill., omnibussar 5,1 mill. och
järnvägar 5,4 mill. resor år 1930) säger, att icke
restiden enbart bestämmer trafikens utveckling. Härtill
kan fogas anmärkningen, att allenast den ringa del
av förortstrafiken, som med begagnande av
övergångsmöjligheterna mellan spårvägarnas förorts- och
stadslinjer under år 1930 passerade genom
Stadsholmen, uppgick till ca 6 mill. resor, därav enbart över
Vasabron 3,9 mill. Totala förortstrafiken (inom 15
km rayon) å sammanbindningsbanan uppgick samma
år till 3,1 mill. resor. Vid tillgodoseendet av
förortstrafikanternas krav på rimlig reshastighet synes man
alltså böra visa samma hänsyn till den övriga
förortstrafiken som till stambanans, vilket numera torde
kunna ske även med bibehållande av stambanans
nuvarande läge i Stockholms centrum.

Dr Remy har som ett ytterligare skäl för
bibehållandet av förortstrafiken å stambanan anfört, att
denna trafik skulle bidraga till fördelningen av
järnvägstrafikens betydande fasta kostnader. Huruvida
detta omdöme äger giltighet även vid nuv. låga taxor
för järnvägarnas förortsresor, må lämnas osagt. Å
vissa håll synes man snarast luta åt den åsikten,
att trafikinkomsterna av förortstrafiken ej skulle mer
än nätt och jämnt täcka de rörliga kostnaderna. Men
även om förortstrafiken å stambanan skulle betyda
en ekonomisk uppoffring från statens sida, anser dr
Remy denna uppoffring lika berättigad av socialpolitiska
skäl som den förlust trafikeringen av vissa s. k.
kulturbanor medför. Förortstrafiken å fjärrbanorna
torde i alla händelser ej någonsin komma att få den
storlek, att fjärrtrafiken därigenom hindras. Dr
Remy ger i detta sammanhang den intressanta
upplysningen, att då förseningar i fjärrtrafiken inträffa i
Berlin, förortstrafiken gives företräde.

Vad sedan angår frågan om anläggandet av nya
förortsbanor, anbefaller dr Remy största försiktighet
vid räntabilitetskalkylerna. En viktig faktor
härvidlag är konkurrensen från omnibussarnas sida.
Omnibusstrafiken med de fjärmare förorterna har dock sina
obestridliga olägenheter, främst en viss
obekvämlighet för trafikanterna, lägre reshastighet och den
omständigheten, att omnibusstrafiken kan vara en rätt
tillfällig företeelse, beroende som den är av
beviljade trafikrättigheter, medan en bana däremot är
ålagd trafikplikt.

Beträffande den närmare förortstrafiken framhåller
dr Remy, att snabbspårvägarna innebära en
jämförelsevis billig driftsform. Dessa spårvägar böra
liksom hittills framdragas å egen banvall, så att en
framtida omändring till självständiga förortsbanor
möjliggöres. Det framhålles vidare som en riktig
åtgärd, att inleda förortsbusslinjerna endast till
affärsstadens gräns, så att busstrafiken ej belastar det inre
gatunätet. Att helt nedlägga spårvägarnas stadslinjer
för att bereda förortsbussarna plats, måste anses
oekonomiskt.

Det må här anmärkas, att förortstrafikens
belastning av det inre gatunätet i vilket fall som helst
kommer att bliva högst kännbar, även om Stockholms
förortstrafik kan synas obetydlig, mätt med tysk
måttstock. En beräkning av förortstrafikens andel i
spårvägs- och omnibusstrafiken genom Stadsholmen
visar, att minst 20 % av den totala passageraretrafiken
inom denna stadsdel har förorterna till
ursprungs- eller destinationsort. Om alltså
busslinjernas indragande till stadens centrum skulle innebära
en oöverkomlig belastningsökning å det inre
gatunätet, komme å andra sidan en avsevärd lättnad att
beredas gatutrafiken, om förortstrafiken i sin
helhet kunde borttagas ur gatuplanet.

Dr Remy kommer här in på den just nu aktuella
frågan om förortsbanornas inledande i tunnlar till
stadens centrum och dessa tunnelbanors utnyttjande
jämväl för inomstadstrafiken. Han anser, att man i
Stockholm behandlat denna fråga på ett riktigt sätt,

som kan förebygga de principiella fel, vilka begåtts
i andra världsstäder, där man ej i tid beaktat
tunnelbanornas organiska anslutning till förortslinjerna.
Det förvånar honom dock, att man i en stad av så
relativt liten storlek som Stockholm överhuvud taget
kommit på tanken att anlägga en tunnelbana. Som
regel i utlandet har nämligen uppställts, att först ett
invånarantal på 1 mill. kan åstadkomma den
trafikkoncentration, som berättigar till dylika banors
anläggande. Stockholms säregna topografiska
förhållanden ha dock, som dr Remy även medger, medfört en
sådan koncentration av trafiken i vissa
huvudriktningar, att tunnelbanefrågan kommit att höra till
dem, vilkas lösning stå på dagordningen. Han
ansluter sig vidare till planen, att på tunnelbanan
införa dels Saltsjöbanan, dels Skanstullsbanorna och
slutligen eventuellt en ny förortsbana mot Huddinge,
även om vissa driftstekniska svårigheter skulle
komma att uppstå genom tre förortsbanors sammanförande.

Dr Remy anser det vidare riktigt, att banan från
Slussen föres upp mot Centralstationen. För den
fortsatta sträckningen därifrån kan däremot ingen
bestämd anvisning givas. Områdena västerut från
Stockholm giva icke intryck av att kunna frambringa
de trafiksiffror, som fordras för finansieringen av ett
dylikt företag. Å andra sidan har Remy otvivelaktigt
gjort en riktig iakttagelse av trafikstorleken å
sträckan närmast Centralstationen norrut.
Undersökningar ha nämligen klarlagt, att persontrafiken
mellan, å ena sidan, Rörstrands- och Atlasområdena i
norr, samt, å andra sidan, nedre Vasagatan i söder
är den största, som överhuvudtaget förekommer
mellan två lika snävt begränsade områden inom
Stockholm.

Om den beräkneliga trafiken å en tunnelbana under
Norrmalm uttalar sig dock dr Remy ganska
pessimistiskt. Erfarenheterna från Berlin ha nämligen
visat, att man ej bör hängiva sig åt några överdrivna
förhoppningar beträffande inskränkningen av
yttrafikmedlen. Man får heller ej glömma, att hos
publiken mycket snart brukar inträda en viss trötthet vid
begagnandet av en tunnelbana, och att en återgång
till yttrafikmedlen småningom brukar äga rum.

Den ofta angivna undre gränsen för passagerarefrekvensen
pr km tunnelbana, ca 5 millioner resande
pr år, kan måhända ej just nu uppnås i Stockholm.
Denna gräns för räntabiliteten är dock beräknad efter
en anläggningskostnad av 12 mill. riksmark pr km,
vilken kostnad säkerligen ej på långt när behöver
komma i fråga i Stockholm. Vidare utgöra
yttrafiknätets utformning och de olika trafikmedlens
inbördes taxeförhållanden faktorer av största betydelse
vid bedömandet av en tunnelbanas räntabilitet, vilka
kanske ej alltid vunnit tillbörligt beaktande i
utlandet. Slutligen måste den omständigheten
ihågkommas, att en tunnelbana i Stockholm icke kan
betraktas som ett självändamål. Dess tillkomst Onödiggör
eller åtminstone uppskjuter vissa eljest ofrånkomliga
gaturegleringsarbeten, och nian torde därför ej kunna
fordra, att förräntningen av hela anläggningskapitalet
skall belasta banans ekonomi. <tab><tab><i>Erik Hylander.</i>

</chapter>
<chapter name="NOTISER">
<h3><i>NOTISER</i></h3>
<b>Jung-dieselmotorn.</b> Under senare år har som bekant
den moderna dieselmotorn börjat tillvinna sig allt
större intresse . som en lättskött och i driften billig
kraftkälla för olika behov. Delvis sammanhänger väl

<img 1>
Fig. 1. Sektion av Jungmotor.
</img>

detta med prisförhållandena på oljemarknaden och den
omständigheten, att bensinen blivit ett alltmera
utnyttjat skatteobjekt, men en annan och kanske lika
viktig orsak är den konstruktiva förbättring
dieselmotorn genomgått.

Som exempel på moderna dieselmotorkonstruktioner
för mindre kraftbehov meddelas här några uppgifter
om Jung-dieselmotorn. Denna är en tvåtaktsmaskin
med tillsatsspolning. Den ökade friskluftsmängden
åstadkommes genom användande av differentialkolvar,
varigenom förbränningsförloppet förbättrats och en
effektökning av 30 % uppnåtts. Motorn saknar
kompressor; oljan pumpas direkt in i förbränningsrummet,
sålunda utan användande av förkammare. Motorn är
f. ö. försedd med lättmetallkolvar och cirkulationssmörjning.
På grund av övertrycket i vevhuset pressas den

<img 1>
Fig. 2. 13/16 hkr Jungmotor.
</img>

därstädes samlade oljan genom ett oljefilter, varifrån
den renade oljan åter tillföres centralsmörjapparaten.
Brännoljeförbrukningen uppges till 180 à 200 g/hkh,
beroende på motorns storlek. Smörjoljeåtgången utgör
4 à 6 g/hkh.

Motorer upp till 32 hkr kunna startas för hand med
vev. Några särskilda tändförberedelser erfordras ej,
icke ens vid de lägsta här i landet förekommande
temperaturer.

<img 1>
Fig. 3. 2,8 tons diesellok med max. 54 tons dragförmåga.
</img>

Motorn har bl. a. kommit i bruk som drivmotor för
smalspårslokomotiv. Det här avbildade dieselloket har
en vikt av 2 800 kg, motorstyrkan 10/11 hkr och en
dragkraft vid haken på horisontell bana och hastigheten
4 km/tim av 540 kg. Totala längden är 2 600 mm,
bredden 1 025 mm vid spårvidden 500--600 mm samt 1 122
mm vid spårvidden 610--760 mm. Totala höjden är
1 380 mm, axelavståndet 780 mm, normal hastighet 4
eller 8 km/tim och minsta kurvradien 7 m.
Hastigheterna och färdriktningarna regleras med samma ratt
(växelspak saknas). Enligt uppgift från ett svenskt
tegelbruk, som använder ett dylikt lok av tidigare
modell och utan cirkulationssmörjning, uppgår bränn- och
smörjoljeförbrukningen till resp. 7,5 och 1,3 kg pr
arbetsdag om 8 1/2 timmar.

<b>Termometer med rödfärgad kvicksilverpelare.</b> Som
bekant kan det ofta vara svårt att avläsa en
kvicksilvertermometer på grund av de mellan
kvicksilverpelaren och kapillärröret uppstående reflexerna.
Man har därför i viss utsträckning ersatt kvicksilvret med
färgade vätskor, ehuru dylika termometervätskor hava
avsevärda olägenheter. Till dessa kunna räknas dålig
värmeledningsförmåga, varigenom det dröjer länge,
innan termometern antager omgivningens temperatur,
högt specifikt värme och därav följande stor
värmeförbrukning vid registrering av temperaturförändringarna
samt en stor absorption av den infallande strålningen.
En med färgad vätska försedd termometer kan
därför under vissa omständigheter visa avsevärt högre
temperatur än den omgivningen i verkligheten har.
Slutligen kan t. e. en sprittermometer ej användas inom
mer än en liten del av kvicksilvertermometerns
temperaturområde.

<img 1>
Snitt genom kapillärrör med inlagd
speglingsemalj.
</img>

I dagarna utsläppes emellertid i den svenska
marknaden en kvicksilvertermometer, som på
ett elegant sätt synes förena den vanliga
kvicksilvertermometerns och sprittermometerns
fördelar utan att äga den sistnämndas olägenheter.
Termometern, som tillverkas av en av
Tysklands mera kända glasinstrumentfabriker, är
nämligen så beskaffad, att kvicksilverpelaren synes
rödfärgad mot en vit eller gul bakgrund och
därför lätt kan iakttagas även vid dåliga
belysningsförhållanden.

Kapillärröret har, som synes av fig., samma yttre
form som hos moderna termometrar i allmänhet, dvs.
med en upphöjning framtill, vilken verkar som en
förstorande lins, så att kvicksilverpelaren får en skenbart
mycket större bredd än den i verkligheten har. Vid
sidan av kapillären finnes emellertid en i glaset inlagd
röd emaljstrimma, vilken framåt avskärmas av vit
emalj, så att den blir osynlig för betraktaren. Läget
hos den röda emaljen i förhållande till kvicksilverpelarens
plana framsida bestämmes enligt lagen för
totalreflexion. Kapillären har i motsats till den vanliga
runda eller ovala formen ett halvcirkulärt tvärsnitt.
Det har lyckats tillverkaren att på maskinell väg
framställa denna kapillärform även på febertermometrar och
andra precisionsinstrument. Genom den röda emaljens
reflexion mot kvicksilverytan förefaller kvicksilvret
rödfärgat.

Särskilt experimentarbete har ägnats den lämpliga
färgkontrasten mellan emaljen på kapillärrörets
baksida och speglingsskiktet. För flera ändamål har det
visat sig lämpligt med gulgrön bakgrund. Genom
ändring av färgtonen hos speglingsemaljen kan man
variera kvicksilvrets skenbara färgning från ljust
brunrött till mörkt körsbärsrött.

<b>En märklig radioutställning.</b> I år hava 25 år
förflutit, sedan Valdemar Poulsen och P. O. Pedersen
lyckades använda de av Poulsenbågen alstrade
kontinuerliga svängningarna för trådlös telefonering. Den
första demonstrationen ägde rum vid en utställning i
Industribygningen i Köpenhamn. Utsändningen skedde
i en av Poulsen-Selskabet uppförd privat sändarestation
mellan Lyngby och Bagsvserd, och
mottagningsantennen var upphängd mellan rådhustornet och
Industribygningen. Den använda våglängden låg mellan 2 000
och 3 000 m. Svårigheten vid den trådlösa telefonien
låg egentligen i konstruktionen av en tillräckligt
kraftigt verkande mikrofon, enär den vanliga
kolkornsmikrofonen endast kunde överföra en mycket ringa
energimängd. Vid de första försöken använde man
därför upp till 6 mikrofoner i serie och två sådana
serier parallellkopplade. Moduleringen skedde dels
medelst tal, dels med en fonograf. Mottagaren bestod
av en kristalldetektor, kopplad till en huvudtelefon.

Då nämnda 25-årsjubileum sammanfaller med den
danska rundradions 10-årsjubileum, har styrelsen för
den danska statliga rundradioverksamheten och
lyssnarorganisationerna beslutat gemensamt anordna en
retrospektiv radioutställning i Industribygningen den
21--30 oktober. Vikten kommer härvid att läggas icke
så mycket på att visa radiomottagare utan fastmera på
utvecklingen inom radiofoniens alla områden och på
rundradioverksamhetens utveckling under de gångna
tio åren. Utställningen kommer först och främst att
innehålla en stor Poulsenavdelning med ett utvalt
material, som icke tidigare visats offentligt. Särskilda
avdelningar komma även att finnas för belysande av
radiofoniens användning i armé och marin, sjöfart,
luftfart, meteorologi, brand- och polisväsen m. m.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Svenska vattenkraftföreningens publikationer.</b>
Nr 247 (1932:3). <i>Svenska vattenkraftföreningens
tjugotredje årsmöte</i> den 21 april 1932. Pris kr. 2:50.
Nr 249 (1932:5). <i>Vattenkraftverket vid Aborrfors,</i> av
<sc>Bror Sjögren.</sc> Pris kr. 1:75.

<b>Om kompromiss.</b> <i>Reflexioner om människan och
samhället,</i> av <sc>Rickhard Lindström.</sc> KF:s småskrifter 3.
Kooperativa förbundets bokförlag. Pris 75 öre.

<b>Svenska väginstitutet,</b> Stockholm 1932.
Nr 36. <i>Om användning av vägtjära utomlands,</i> av
<sc>Sten Hallberg.</sc> Pris 1 kr.

<b>Handbok i järn-, metall- och träbearbetning.</b> Del I.
Metallernas egenskaper och framställning. Järn-, stål-
och metallgjutning, av <sc>Oscar Bergman.</sc> Stockholm 1932.
Verkstädernas förlag.

<b>Horsens vor Frue Kirke og Byens Anlaæg,</b> en
byplanhistorisk undersøgelse, av <sc>Wilhelm Marstrand.</sc>
Aarhus 1932. De förenede bogtrykkerier.

<b>Bokanmälan.

The Scientific Principles of Petroleum Technology,</b> av
<sc>Leo Gurwitsch</sc> och <sc>Harold Moore,</sc> 2 uppl., London 1932,
Chapman & Hall, pris 30 sh., 572 sid.

Ovanstående bok, som utgör en engelsk bearbetning
av framlidne prof. Gurwitschs på tyska utgivna arbete
"Wissenschaftliche Grundlagen der Erdölbearbeitung",
föreligger härmed i en ny och utvidgad andra upplaga.
Med det ökade intresse som på sistone visats i vårt land
för hithörande frågor torde boken kunna påräkna en
viss uppmärksamhet. Förutom att de talrika
litteraturhänvisningarna kompletterats sedan första engelska
upplagan 1926 utkom, så att den nya upplagan är fullt "up
to date" i detta hänseende, har boken även i övrigt
utvidgats och kompletterats i såväl den teoretiska som
tekniska delen. Särskilt har större uppmärksamhet ägnats
ät amerikansk praxis än vad som kom tillsynes i första
upplagan och framförallt i det tyska originalet. Av
försvenska läsare speciellt intresse kan nämnas de
kompletteringar, som gjorts i avseende på bensinens
detonationsförhållanden ("knackning") ävensom tilläggen rörande
nyare destillationsmetoder, hydrering av petroleum
(berginisering etc.) och några sidor om "the power factor
of insulating oils" rörande effektförluster i kabelmassor o. dyl.

Det kan givetvis ej komma ifråga att här ingå på en
längre redogörelse för bokens innehåll, så mycket mer
som dess huvuduppställning torde vara känd för svenska
fackmän genom det tyska originalet. Framhållas skall
endast, att den engelska bearbetningen synes vara ytterst
samvetsgrant och sakkunnigt gjord. Genom sin rikedom
på litteraturhänvisningar (t. o. m. år 1930) utgöra de
första 294 sidorna, sorn avhandla bergoljans kemi och
fysik, en god handledning och uppslagsbook för
laboratoriekemisten. Kapitlet om "Viscosity" är särskilt
värdefullt såsom hjälpreda i den labyrint av mätmetoder och
måttuppgifter som ofta möter i olika länders litteratur.

För den som tilläventyrs är obekant med bokens
tidigare upplagor skall nämnas, att de kapitel som avhandla
petroleumdestillationens allmänna förhållanden ("Steam
Distillation", "Vacuum Distillation", "Distillation with
Combined Steam and Vacuum" och "Distillation with
Benzine Vapour, Inert Gases, etc.", sid. 299--319, samt
"Heat Economy in Distillation" och "Fractional
Distillation", sid. 367--389) äro av sådan art och omfattning,
att de kunna förtjäna ett beaktande av envar som är
intresserad av frågor beträffande destillation av tjära
och oljor. Det bör emellertid noga observeras, att
bokens begränsning redan angives av dess titei. Som av
denna utsäges ligger dess tyngdpunkt helt åt den
teoretiska sidan och betraktad såsom en monografi över
bergoljans kemiska och fysikaliska egenskaper torde den
få anses fylla högt ställda anspråk. Oljekemisten skall
därför utan tvivel finna mycket av värde i densamma,
däremot torde dess användbarhet som petroleumteknisk
uppslagsbok trots de vidtagna förbättringarna vara i
viss mån begränsad. 'Särskilt sista avdelningen,
"Products", lämnar åtskilligt övrigt att önska. Den däri
använda indelningen i Benzine, Illuminating Oils,
Lubricating Oils, Paraffin Wax och Vaselines ger, sedd mot
bakgrunden av aktuella användningsgebit särskilt på det
motortekniska området, en ofullständig och föga klar
karaktäristik av de olika produkterna och deras
användningsmöjligheter. Förf. urskuldar sig emellertid med
att hela frågan om petroleumprodukternas klassificering
och nomenklatur f. n. bearbetas av the International
Petroleum Commission vars arbete han ej velat föregripa.

Då en viss oreda råder i engelsk litteratur beträffande
användandet av benämningar på en del petroleumprodukter
skall till slut endast påpekas att benämningarna
"benzine", "gasoline" och "petrol" resp. "motor spirit"
och "petrol spirit" i det stora hela täckas av vår vanliga
benämning bensin. "Gasoline" (i dagligt tal "Gas") är i
regel gängse benämning på motorbensin i U. S. A.,
däremot användes uttrycket "petrol" i stor utsträckning i
England. "Petrol engine" betyder sålunda ej
fotogenmotor, som man vore frestad tänka. Dylika inrangeras
i regel under den generella beteckningen "oil engines". Ej
heller har "motor spirit" något att göra med vår
svenska motorsprit. I den mån dylik finnes nämnd i
engelskspråkig litteratur torde den som regel gå under
benämningen "motor alcohol". Bensol såsom teknisk vara
och motorbränsle kallas "benzol", däremot såsom ren
kemisk förening (C<sub>6</sub>H<sub>6</sub> "benzene", ej sålunda att
förväxla med ovannämnda "benzine". <tab><i>F. H. Stenhagen.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.
Svenska elektroingenjörsföreningen,</b> avhåller ordinarie
sammanträde i sektionen för radio- och svagströmsteknik
å föreningens lokal, Brunkebergstorg 20 , fredagen den
7 oktober 1932 <i>kl. 20 precis.</i> Ärenden: 1) Protokolljustering.
-- 2) Inkomna skrivelser. -- 3) <i>"Ett nytt system för
selektortelefoni, särskilt för järnvägar",</i> föredrag av
civilingenjör <sp>H. V. Alexandersson.</sp> -- Supé och
samkväm.

<b>Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 10 oktober 1932 kl. 19,30. Sammanträdet
öppnas efter enkel kvart. Ärenden: 1) Protokolljustering. --
2) Inval. -- 3) Inkomna skrivelser. - 4) <i>"Några
erfarenhetsrön från en resa till Tyskland och Frankrike för
studier av nyare bostadsområden",</i> föredrag av
överstelöjtnant <sp>Ingemar Petersson</sp> och löjtnant
<sp>H. Frölen.</sp> -- Supé och samkväm. Medlemmarna av avdelningen
Svenska arkitektföreningen inbjudas närvara vid sammanträdet.

<b>Avdelningen för Kemi och bergsvetenskap</b>
sammanträder fredagen den 14 oktober 1932 kl. 19,30 till
bergsafton å föreningens lokal, Brunkebergstorg 20. Ärenden:
1) Val av justeringsmän för aftonens protokoll. -- 2)
Inval. -- 3) Inkomna skrivelser. -- 4) <i>"Guld-silverbergsbruket
i östra Sumatra",</i> föredrag av bergsingenjör <sp>Olof
Eklund.</sp> -- 5) <i>"Något om de rostfria stålens nuvarande
användningsområden",</i> kort, av skioptikonbilder illustrerat
meddelande, av professor <sp>Bo Kalling.</sp> -- Supé och
samkväm. Obs.! Med ändring av tidigare fastställt
program har oktobersammanträdet anordnats som bergsafton.
Novembersammanträdet är avsett att ordnas som kemiafton.

<b>Östergötlands tekniska förening i Linköping</b>
sammanträder å Stora hotellet i Linköping lördagen den 1 okt.
1932 kl. 7,30 e. m. Ärenden: 1) Protokoll från föregående
sammanträde. -- 2) Föredrag med skioptikonbilder av fil.
dr <sp>Gregor Paulsson,</sp> Stockholm, om: <i>"Teknik och
form, förutsättningarna för samarbete mellan industrien
och konsten."</i> -- Supé och samkväm. (Pris för supé inkl.
pilsner och kaffe kr. 3:75.) Medlem äger rätt att efter
anmälan till ordföranden medtaga gäst.

</chapter>
<chapter name="TEKNISK TIDSKRIFT
HÄFT. 41 ÅRG. 62 8 OKT. 1932">
<h1>TEKNISK TIDSKRIFT</h1>
<h2>HÄFT. 41 ÅRG. 62 <tab>8 OKT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Kolpulvereldning vid industrianläggningar, av dipl.-ing. H. Aldendorff. -- Yrkesinspektionens
effektivisering. -- Notiser. -- Litteratur. -- Rättelse. -- Sammanträden.

</chapter>
<chapter name="KOLPULVERELDNING VID INDUSTRIANLÄGGNINGAR.">
<h2>KOLPULVERELDNING VID INDUSTRIANLÄGGNINGAR.</h2>
<h3>Av dipl.-ing. <sc>H. Aldendorff.</sc></h3>
<poem>Synpunkter för bedömande av den
ekonomiska betydelsen av kolpulvereldning vid
elektricitetsverk och industriella
anläggningar. Centralt uppställda malaggregat
avsedda för flera pannor och sådana
avsedda för endast en panna.
Kolpulverkvarnar och virvelbrännare samt deras
inflytande på utvecklingstendensen vid
kolpulvereldning. Kolpulvertillsatseldning för
gas- och oljeeldade pannor samt för sådana
avsedda för eldning på rost.
Kolpulvertillsatseldning vid eldning med
avfallsprodukter vid stenkolsgruvor, cellulosafabriker och
pappersbruk samt för avgaspannor som
utnyttja värmet i avgaserna från industriella ugnar.
</poem>
Användningsområdet för kolpulvereldning har
absolut taget synnerligen vida gränser, enär
denna eldningsmetod till skillnad från eldning på rost
kan ske med alla fasta bränslen, som överhuvud taget
äro tillgängliga. Härtill räknas då i första hand samtliga
stenkols- och brunkolsarter såväl som de
avfallsprodukter, som erhållas vid förädling av dessa
råvaror. Även torfpulver och "cellulosabeck" (rest
vid indunstning av sulfitlut) kunna med fördel
tillgodogöras vid anläggningar för pulvereldning.

I praktiken bliva de fordringar, som i ekonomiskt
avseende komma att ställas på pulvereldning,
närmast beroende på vederbörande anläggnings tekniska
ändamål och på bränslet.

Man måste därvid i princip göra åtskillnad på
tvenne stora grupper av intressenter, nämligen
elektricitetsverk och industrianläggningar. Vid de
förstnämnda är kol råvaran och den elektriska strömmen
slutprodukt. Förbränningen av kol utgör således
medelpunkten av tillverkningsprocessen. Man väljer
därför en tekniskt fulländad eldningsanordning i
avsikt att på bästa sätt utnyttja kolets värme värde,
även om härtill erfordras ett större kapitalutlägg.

Vid industrianläggningar ligga förhållandena
annorlunda till. Ångpanneanläggningen representerar

<img 1>
Fig. 1. Schematisk framställning av centrala och enkla kolpulveranläggningar. <i>a</i> = Kolpulverberedningsanläggning i särskilt hus,
kolpulvertransport med kolpulverpumpar till ångpannehuset; <i>b</i> = Kvarn omedelbart intill pannhuset, kolpulverseparering i cyklon över
kolfickorna i pannhuset; <i>c</i> = Kvarn i byggnad intill pannhuset, direkt inblåsning i eldstaden; <i>d</i> = Kvarn i pannhuset, kort kolpulverrörledning.
</img>

<img 1>
Fig. 2. Snabbroterande slagkvarn (typ Resolutorkvarn). 1. Matareapparat. 2. Koltratt över
matarapparaten. 3. Drift av matarapparaten. 4. Hävarm för spärrhake. 5. Spärrhake. 6.
Urkopplingsanordning för driften av matareapparat. 7. Regleringsanordning för spärren. 8. Rem- och
magnettrumma. 9. Regleringsspjäll för luftsikt. 10. Drivrem för matarapparat. 11. Spännrulle.
12. Behållare för det från kolen avskilda järnet. 13. Spjäll för tillsatsluft. 14. Tillsatsluftregister.
15. Hävstång för reglering av kolskiktets höjd på matarapparatens rem. 16. Malkammare.
17. Pansarklädsel för malkammare. 18. Slaghjul. 19. Slaghållare. 20. Bultar för slagor. 21. Slagor.
22. Säkerhetsbultar för slaghjulet. 23. Fastsättningsanordning av slaghjulet. 24. Dörr för
malkammare. 25. Återföringskanaler lör otillräckligt malda kol. 26. Kvarnaxel. 27. Kullager.
28. Inlopp för torkgaser. 29. Inloppsventil för luft till malkammaren. 30. Vindsikt
(= Luftseparator). 31. Spjäll för reglering av malgraden. 32, Hävarm för reglering av spjället 31.
33. Ventilator för transport av kolpulvret. 34. Ventilatorpansarbeklädnad. 35.
Regleringsanordning för tillsats av luft, användes för att reglera undertrycket i malkammaren. 36.
Regleringsspjäll. 37. Kullager.
</img>

här en omkostnad, vilken blir föremål för omvårdnad
i avseende på nyanskaffning eller förbättringar
endast i den mån motsvarande kapitalutlägg på
annat håll icke medföra större besparingar för själva
huvudtillverkningen. I samband med de senare årens
stora tekniska framsteg och de reducerade
byggnadskostnaderna har pulvereldningen dock vunnit
alltmera insteg även vid industrianläggningar.

Förr framställdes kolpulver vanligen i centralt
anordnade anläggningar. Kolen befriades från
fuktighet i särskilda torkanläggningar, maldes därefter,
magasinerades och överfördes med tillhjälp av
kol-pulverpumpar till förråd i pannhuset för att
slutligen över fördelningsanordningar tillföras eldstaden.
För att fördela den genom kolpulverpumparna enligt
emulsionsmetoden frammatade kolpulverluftblandningen
till ett flertal förbrukningsställen användes
de mest olika fördelningsorgan, såsom tvåvägs-,
fyrvägs- och flervägsslider eller spjäll, manövrerade för
hand eller elektriskt. Det nämnda förfarandet
förutsätter i regel en vidlyftig och dyrbar apparatanläggning
med tillhörande byggnader och motsvarande
kraftbehov. Trots detta visar sig en sådan
anordning ekonomiskt bärkraftig vid stora anläggningar.

Däremot ställa sig byggnadskostnaderna för en särskild
beredningsanläggning för höga vid medelstora och små verk,
särskilt som dessa anläggningar erfordra personal för sin skötsel
(fig. 1).

En ändring i dessa förhållanden inträdde för några år sedan,
då man lyckades konstruera en kvarntyp, som i sig förenade
den centrala malanläggningens egenskaper. Därmed blev det
också möjligt att slippa magasineringen av kolpulvret, och
dessutom bortfaller en del av transporten därav. Kolpulverkvarnen
kan uppställas framför eller i närheten av pannan, och
kolpulvret kan inblåsas direkt i eldstaden. Denna anordning
förutsätter å sin sida uppfyllandet av en rad nya villkor.

Enär vid en direkt beskickning av eldstaden från kvarnen
pannans reglering blir beroende på kvarnens regleringsförmåga,
måste man fordra att malaggregatet förmår att följa pannans
belastningsvariationer med bibehållande av en konstant
målgrad. Kvarnens tomgångsarbete får icke vara för stort, enär
i såfall effektbehovet vid låga belastningar blir oekonomiskt.
Vidare måste givetvis kvarnen arbeta lugnt och utan
skakningar, så att driftsäkerheten icke äventyras.

Dessa krav uppfyllas bäst av snabbroterande slagkvarnar. En
typ därav som fått stort användningsområde arbetar med endast en
malkammare med vindsiktning och består av inmatningsanordning,
malkammare med slaghjul, vindsikt och fläkt (fig. 2).
Kolen matas medelst ett litet transportband till
malkammaren och genom en enkel anordning kan
matningen regleras vid behov under drift.
Malkammaren såväl som kvarnens övriga delar äro lätt
åtkomliga, så att förslitna delar kunna utbytas på kort
tid, och skötseln i övrigt är enkel.

I denna kvarn är det möjligt att bearbeta stenkol
med en fuktighet av upptill 14 % och brunkol med
upptill 30 % fuktighetshalt. Härvid torkas kolen i
kvarnen medelst varmluft, som tages från
luftförvärmaren eller vid ringa fuktighetshalt med luft,
som använts för kylning av eldstadens väggar eller
med luftblandade rökgaser från eldstadens asktratt.
I kombination med den nämnda kvarnen har en
förminskning av byggnadskostnaderna åstadkommits,
därigenom att eldningen nu kan ske med särskilt
konstruerade virvelbrännare. Medelst
virvelbrännare åstadkommes en intim blandning av kolpulver
och luft, och härigenom förkortas lågans längd
ganska avsevärt. Det blir härigenom även möjligt
att överskrida den tidigare uppnådda


brännkammarebelastningen, och eldstadens dimensioner kunna
reduceras genom den förkortning av förbränningsvägen,
som erhålles i och med övergång från U- till L-formig låga.

Härigenom banades en ny väg för konstruktion av
själva brännkammaren, i det att denna kan utföras
helt utan eller med ett jämförelsevis lätt tak (fig. 3).
Genom att eldstadskonstruktionen kunde utföras
billigare ställde sig ombyggnaden av äldre pannor till
pulvereldning ofta förmånlig, där detta förr på grund
av de höga kostnaderna ofta icke var ekonomiskt berättigat.

Övergången till ökade ångtryck, större eldstäder
och högre belastning av eldytan samt möjligheten av
att utnyttja pulvereldningens intensiva strålning har föranlett
konstruktionen av strålningspannor, vilka framför allt utmärka
sig därigenom att brännkammare och panna äro lika höga och
sammanbyggda till ett organiskt helt, varigenom hela anläggningen blir
låg och billig (fig. 4).

Sedan virvelbrännaren föreligger i mera fulländad konstruktion,
har det efter många fåfänga försök lyckats få fram tillförlitligt
arbetande pulvereldningsanordningar för pannor med inre
eldstad. De inom en mängd industrier förekommande eldrörspannorna
kunna således numera även förses med kolpulvereldning.

Inbyggnad av kolpulvereldningsapparatur å en eldrörspanna
kan ske utan större ändringar (fig. 5). Eldstadens frontplåt med
tillbehör utbytes mot en ny, i vilken en virvelbrännare
inmonterats. Blandningen av kolpulver och luft tillföres brännaren i
axiell led från den framför eldstaden stående snabbroterande
kvarnen, blandas i flera etapper med luft och denna blandning
försättes genom särskilda anordningar inbyggda i brännarens inre i
sådan rotationsrörelse, att en kort stark flamma uppkommer. Främre
delen av eldstaden är beklädd med chamott, som, där
inklädnaden slutar, bildar en upphöjning avsedd att förhindra att den
smälta askan flyter in i det oskyddade eldröret. Den slagg, som
samlas inom chamottfodret, uttages i trögflytande form genom en
askugnslucka i den nya frontplåten. För att avlägsna flygaskan
från eldröret och från pannans rökgaskanaler användes
sotblåsningsapparater, vilka allt efter bränslets askhalt med bestämda
tidsmellanrum användas för att befria nämnda eldrör och kanaler
från flygaska.

<img 1>
Fig. 3. Kolpulvereldad vattenrörångpanna med resolutorkvarn och virvelbrännare.
</img>

<img 1>
Fig. 4. Jämförelse mellan utrymmesbehovet för en vanlig vattenrörångpanna och en modernt
byggd strålningsångpanna, båda försedda med kolpulvereldning.
</img>

<img 1>
Fig. 5. Eldrörsångpanna försedd med kolpulvereldning med resolutorkvarn.
</img>

Den luft, som erfordras för torkningen, kan tagas
från en luftförvärmare om sådan finnes eller också
kan torkningen ske medelst rökgaser, vilka kunna
uttagas från pannans rökgaskanaler under eller på
sidan av pannan.

Ett betydande område för kolpulvereldning ligger
i dess användning som tillsats- och kombinerad
eldning. Pulvereldning kan anordnas tillsammans med
all slags eldning på rost, olje-, gas- och
avgaseldning. Hyttor och koksverk välja pulvereldning för
att kunna öka pannornas belastningsförmåga, vid
eldning med masugnsgas eller liknande användes
pulvereldning för att utjämna växlingarna i
gastillgången och ersätta gaseldningen, då gasen uteblir
eller på annat sätt kan tillgodogöras med större
ekonomiskt utbyte. Pulvereldningen måste då
dimensioneras och utformas så att den kan övertaga
hela pannbelastningen, dvs. de båda
eldningsanordningarna skola arbeta på sätt och vis parallellt.

Analogt kan pulvereldningen samarbeta med oljeeldning, när
man måste kalkylera med att koltillförseln avbrytes och där
man med hänsyn till driftsäkerheten måste hålla sig med full
reserv. Det finnes t. o. m. anläggningar, där gas, olja och
kolpulver allt efter önskar samarbeta eller där vardera bränslet
kan övertaga hela belastningen (%. 6).

Rosteldade pannor utrustas med kolpulvertillsatseldning icke
enbart för att stegra pannornas belastningsförmåga och övertaga
spetsbelastningar under gynnsamma förhållanden för rosten,
utan även i avsikt att förbättra förbränningen av kolen på
rosten, enär strålningen från kolpulverflamman förbättrar
tandningen och förbränningen av svårbrännbara kol. Vid
tillsatseldning behöver ej kolen malas lika fint, som vid eldning med
enbart kolpulver, om eldstadens dimensioner äro sådana att
kolpulverflamman kan fritt utveckla sig och förbrinna och
härigenom bliva kraftkostnaderna för målningen lägre.

Särskilt gynnsam har tillsatseldningen visat sig vara vid
brunkolsgruvor, sedan med hänsyn till inom denna bransch
använda trapproster speciella konstruktioner framkommit, som
möjliggöra tillvaratagandet av alla avfallsprodukter såsom
filter- och siktpulver samt brikettavfall för användning i den egna
pannanläggningen.

Tillsatseldningen utgör också ett lämpligt och jämförelsevis
billigt sätt att utnyttja andra avfallsbränslen, t. e.
cellulosabeckpulver, vilket erhålles som rest vid
indunstning av sulfitlut och endast i begränsad omfattning
kan avsättas, varför det i brist på annan nyttig
användning på ett eller annat sätt måste
undanskaffas. Här innebär pulvereldning en utväg,
som visserligen ej medför stora vinster, men som
möjliggör ett ekonomiskt försvarligt tillvaratagande
av denna obehagliga avfallsprodukt. Sulfitluten
ledes från en förindunstningsapparat till en
cylindertork och från denna schabras det av som ett
torrt pulver, vilket benämnes cellulosabeck. Detta
pulver har en fuktighetshalt av ca 8 % och ett
värmevärde av 3 500--4 000 v. e. och kan liksom
kolpulver med tillhjälp av pumpar transporteras och
inblåsas genom särskilda munstycken över rosten i
eldstaden, där det förbrinner i flykten.
Förbränningen av cellulosabeckpulver ger en kort intensiv
låga, vilken gynnsamt påverkar eldningen på rosten.

Vid eldning med träavfall är tillsatseldningen med

<img 1>
Fig. 6. Anläggning för omväxlande eldning med gas, olja och kolpulver.
</img>

<img 1>
Fig. 7. Vattenrörångpanna med tillsatseldning för cellulosabeckpulver
(indunstad sulfitlut).
</img>

kolpulver synnerligen fördelaktig. Sådan
tillsatseldning förekommer vid cellulosafabriker och
pappersbruk, då det tillgängliga avfallet ej är tillräckligt
eller bränslet så fuktigt att man enbart med detta
ej kan erhålla önskad belastning å pannorna.
Liksom vid trapprosten måste särskilt konstruerade
brännare användas för tillförsel av kolpulverluftblandningen
(fig. 8). För att en godtycklig kolsort skall kunna
användas är det lämpligt att för pulveriseringen
av kolen använda en snabbroterande kvarn.

I tryckledningen från kvarnen, som lämpligen
uppställes framför pannans eldstad, fördelas kolpulvret
till tvenne mitt emot varandra liggande flata
munstycken, som utmynna i en särskild förbränningskammare
mellan den egentliga avfallseldningen och
pannan. Vid senare utförda anläggningar av denna
typ, där brännarna utmynna i eldstadens frontvägg
och kolpulverflamman har att passera över hela
rosten för avfallsbränsle, har det visat sig möjligt
att elda med enbart kolpulver eller med spån och
kolpulver tillsammans i vilka proportioner som helst.
Tillsatseldningen med kolpulver användes då ytterst
sparsamt när tillgången på avfallsbränsle är stort,
i vanliga fall endast då det gäller att taga höga
toppbelastningar, men vid tider då tillgången på
avfallsbränsle minskar eller helt upphör användes
kolpulver i erforderlig mängd. Exempel finnes på att
det vid pannor, som förut gått med enbart avfall
och lämnat max. 10 till 20 kg ånga pr m<sup>2</sup> eldyta
och timme, har varit möjligt att uppnå 60 kg eller
3 till 6 gånger så hög belastning.

Tillsatseldning kan slutligen också användas för
att höja temperaturen på avgaserna från
industriugnar, så att efterliggande pannor vid behov kunna
alstra större ångmängd. Anläggningar av detta slag
kunna finna användning inom cementindustrien, där
avgaserna från de roterande cementugnarna ofta
ledes till särskilda s. k. avgaspannor (fig. 9).

De ovan skisserade inbyggnadsformerna för
pulvereldning och dess användningsområden inom in-

<img 1>
Fig. 8. Kolpulvertillsatseldning raed snabbroterande slagkvarn för
ångpanna med spånugn för eldning med träavfall i en cellulosafabrik.
</img>

<img 1>
Fig. 9. Tillsatseldning med kolpulver för en avgasångpanna efter en
roterande cementugn med särskild förbränningskammare framför
fronten av pannan.
</img>

dustrien visa att för kolpulvereldning talrika fall
förekomma, vilka erfordra från varandra helt
avvikande konstruktioner. Speciella möjligheter
bereder tillsatseldningen, eftersom äldre
pannanläggningar, ifall tillräckligt stort förbränningsrum kan
åstadkommas, kunna för ringa kostnad ombyggas för
kolpulvertillsats, så att belastningsförmågan blir
avsevärt större. Genom sådana ombyggnader har det
i ett flertal fall varit möjligt att undvika stora och
dyrbara nyanläggningar och utvidgningar av pannanläggningen.

</chapter>
<chapter name="YRKESINSPEKTIONENS EFFEKTIVISERING.">
<h3>YRKESINSPEKTIONENS EFFEKTIVISERING.</h3>
Med anledning av motioner i båda kamrarna begärde
1930 års riksdag hos k. m:t utredning och förslag
avseende en sådan utökning och effektivisering av
yrkesinspektionen, att ettårsfrekvens i fråga om de särskilda
inspektionerna kunde uppnås. Utredningen verkställdes
inom socialstyrelsen, som i december föregående år

överlämnade densamma till regeringen. Då som bekant en
betydande del av yrkesinspektionsverksamheten står
under kommerskollegii överinseende, torde det för
frågans allsidiga belysning vara lämpligt att, samtidigt
med att socialstyrelsens utredning refereras, jämväl
anföra de viktigaste synpunkterna i kommerskollegii
den 8 augusti i år avgivna utlåtande däröver.

Den genomsnittliga inspektionsfrekvensen inom
yrkesinspektörernas tillsynsområde har i stort sett
kunnat uppehållas vid sin ursprungliga nivå (3,1 års
intervall år 1914 mot 3,4 års intervall år 1930), medan
frekvensen för underinspektörernas vidkommande
nedgått betydligt (från 1,9 till 3,2 år). Frekvens siffran för
yrkesinspektrisens och hennes assistenters inspektion
ligger vid 2 à 3 år, men ett stort antal arbetsställen
med kvinnlig arbetskraft, som bort stå under
yrkesinspektrisens tillsyn, ha ej kunnat upptagas bland de
registerförda arbetsställena, enär inspektionens
arbetskrafter ej varit tillräckliga. Med hänsyn till att de
inspekterade arbetsställenas antal starkt vuxit sedan
år 1914, under det att arbetskrafternas antal varit
oförändrat, har yrkesinspektionen tydligen under sin
verksamhetstid redan undergått en betydande effektivisering.

Socialstyrelsen anser dock, att den nuvarande
inspektionsfrekvensen är alltför låg, särskilt vid
jämförelse med den av internationella arbetsbyrån år 1923
förordade ettårsfrekvensen. Enligt styrelsens mening
bör denna ettårsfrekvens emellertid beaktas endast
som en genomsnittsnorm, enär arbetsställen finnas, där
en årlig inspektion ej är av behovet påkallad, medan
däremot andra arbetsställen borde inspekteras flera
gånger årligen.

Styrelsen har för uppnåendet av en bättre effektivitet
föreslagit en rad av åtgärder, av vilka vissa kunna
vidtagas inom ramen av den nuvarande organisationen,
medan åter andra förutsätta en personalförstärkning.

Bland de först nämnda åtgärderna framhåller styrelsen
ändrad anordning av tillsynen, varigenom dennas
uppdelning mellan yrkesinspektörer, yrkesinspektörsassistenter
och underinspektörer ävensom mellan
yrkesinspektrisen och hennes assistenter skulle
ankomma på yrkesinspektören, resp. -inspektrisen, i
enlighet med chefsmyndighetens föreskrifter.
Socialstyrelsen har i detta avseende föreslagit, att assistenterna
mera än nu skulle tagas i anspråk för
inspektionsverksamheten, varjämte en del av de till
yrkesinspektörernas tillsynsområde hörande arbetsställena skulle
överflyttas till underinspektörerna. Vidare föreslår
styrelsen en systematisk uppdelning av arbetsställena
med hänsyn till inspektionsbehovet.

På utvecklingen av säkerhetstjänsten vid enskilda
företag böra yrkesinspektörerna nedlägga planmässigt
arbete. Styrelsen har vidare vidtagit sådana åtgärder
beträffande olycksfallsanmälningarna, att dessa kunna
bättre utnyttjas. Försök att effektivisera byråarbetet
genom uppläggande av ett modernt kortregister har
gjorts på en av distriktsinspektionerna, och styrelsen
kommer att begära medel för liknande rationalisering
även inom andra distrikt.

Det ökade antalet inspektioner per inspektör anser
styrelsen bero på att tjänsteresorna numera i stor
utsträckning företagas per bil. En ökad användning av
bilresor, oavsett om billigare kommunikationsmedel
finnas att tillgå, skulle visserligen öka
resekostnaderna per dag men i stället minska kostnaden pr
inspekterat arbetsställe. Den hittills tillämpade snäva
tolkningen av resereglementet orsakar onödig
tidsspillan vid planerandet av inspektionsresorna.

De bearbetningar av olycksfallsanmälningarna som i
olika avseenden verkställas av yrkesinspektörerna böra
kompletteras med statistiska undersökningar rörande
hela landet. Dessa undersökningar skola utföras av
riksförsäkringsanstalten på begäran av socialstyrelsen
och skola avse utredning av olycksfallsrisker och
olycksfallsorsaker såväl inom visst yrkesområde som
vid särskilda arbetsförfaranden eller maskiner m. m.
Socialstyrelsen anser emellertid, att samarbetet mellan
riksförsäkringsanstalten och yrkesinspektionen skall
utsträckas även därhän, att riksförsäkringsanstaltens
tjänstemän vid sina besök böra kunna lämna
anvisningar rörande ordningen å arbetsplatserna samt i
fråga om mera elementära skyddsanordningar. I övrigt
böra dessa tjänstemän träda i personlig förbindelse
med yrkesinspektörerna för ömsesidigt utbyte av
synpunkter och erfarenheter rörande arbetarskyddet.

Socialstyrelsen har vidare upprepat sin flera gånger
tidigare uttalade önskan, att kontrollen av
bränsleförbrukningen, som f. n. åligger styrelsen och till stor del
utövas av underinspektörerna, överflyttas till annat
ämbetsverk. Slutligen framhålles som ett led i
effektiviseringsarbetet, att yrkesinspektörernas och
underinspektörernas pensionsålder sänkes till 62 à 63 år.

De av socialstyrelsen föreslagna organisationsändringarna
hänföra sig dels till chefsmyndigheten, dels
till de lokala inspektionsorganen.

Yrkesinspektionens chefsmyndighet är socialstyrelsens
arbetarskyddsbyrå, vars chef är överinspektör och
chef för yrkesinspektionen. Hans ledande och
kontrollerande uppgift har aldrig kunnat fullföljas i
erforderlig omfattning. Socialstyrelsen anser det därför
av högsta vikt ur effektivitetssynpunkt, att erforderlig
tid beredes byråchefen att dels genom resor och
inspektioner i de olika distrikten förskaffa sig en
ingående kännedom om förhållandena i dessa, dels
deltaga i och leda det tekniska arbetet å byrån och
slutligen att i litteraturen följa industriens och
skyddsteknikens utveckling ävensom de sociala företeelserna.
Styrelsen vill för detta ändamål ombilda en
sekreterarebefattning å arbetarskyddsbyrån till en
byrådirektörstjänst och därigenom tudela handläggningen
av ärendena, i det att alla ärenden av övervägande
juridisk eller administrativ innebörd skulle med
ledamots ställning och ansvar föredragas av byrådirektören,
medan ärenden av väsentligen teknisk innebörd skulle
handhavas av byråchefen. En del ärenden av
administrativ eller ekonomisk natur, som nu förberedas av
sekreteraren, skulle överföras till den å byrån
tjänstgörande juridiske amanuensen, vars befattning i
samband härmed föreslås ändrad till en notariebefattning.

De tekniska arbetskrafterna å byrån föreslås
utökade genom inrättande av en ny förste byråingenjörstjänst,
varigenom den nuvarande förste byråingenjören
befriades från handläggningen av de löpande
ärendena, avseende den tekniskt-praktiska tillämpningen
av lagen om arbetarskydd, och i stället finge odelat
ägna sin verksamhet åt utredningsärenden av teknisk
natur, till vilka anledning gives av inträffade
olycksfall. Särskilda anslag erfordras vidare för
specialundersökningar, vilka hittills kunnat företagas endast
genom ekonomiskt stöd från arbetsgivarna. Slutligen
framhålles behovet av att till byrån mera fast knyta
en på det arbetshygieniska området särskilt utbildad
läkare.

Beträffande yrkesinspektionens lokalmyndigheter
föreslås även en rad åtgärder. Yrkesinspektörsassistenterna
böra befrias från en del byrågöromål och
tekniska arbeten av enklare art, som kunna utföras av
mindre kvalificerad arbetskraft, varigenom
assistenterna mera än nu kunna ägna sig åt den egentliga
inspektionen.

Som ett synnerligen viktigt led i effektiviseringssträvandena
framhåller socialstyrelsen beredandet av
bättre ställning i avlöningshänseende åt
yrkesinspektionens personal. Styrelsen föreslår, att
yrkesinspektörerna flyttas från lönegrad B 28 till B 29,

varigenom de skulle erhålla samma ställning som
bergmästarna. Även för yrkesinspektrisen och
underinspektörerna föreslås motsvarande uppflyttningar.
Den svagaste punkten i avlöningshänseende utgöra
yrkesinspektörsassistenterna, som tillhöra lönegraden
B 21. Då det är bland assistenterna, som
yrkesinspektörerna utses, är det av stor vikt, att assistenterna
beredas sådana löneförmåner, att en god rekrytering betryggas.

Slutligen har socialstyrelsen föreslagit en viss
förstärkning av inspektionspersonalen genom inrättande
av tre förste assistenttjänster. Dessa förste
assistenter skulle intaga en mellanställning mellan
yrkesinspektörerna och yrkesinspektörsassistenterna.

Kommerskollegium har i flera avseenden tillstyrkt
de av socialstyrelsen föreslagna åtgärderna men har
även vissa erinringar att göra, varjämte kollegium
föreslår ytterligare åtgärder. Bland dessa märkes ett
överflyttande på bergsstaten av en del av yrkesinspektionens
verksamhet. Från bergmästarhåll har sålunda
föreslagits, att bl. a. inspektionen vid järnverken, till
dem hörande manufakturverk och ev. metallframställningsverk
i allmänhet skulle utövas av bergsstaten.
Förslag har även väckts, att bergmästarens inspektion
måtte få omfatta vid stenindustriellt arbetsställe
beläget stenhuggeri, kalkbruk, cement- och
gasbetongfabrik m. m. samt att alla stenhuggerier, oavsett deras
belägenhet i förhållande till stenbrotten, måtte få
inspekteras av bergmästarna. Vidare påpekas värdet av
att bergsstaten finge tillfälle att genom inspektionsr
förrättningar taga närmare kännedom om sådana industriella
inrättningar, beträffande vilka bergmästarna
hava att insamla statistiska uppgifter.

Som en organisatorisk förbättring har även
föreslagits, att bergmästaren, yrkesinspektören och
elektriska statsinspektören för Norrland erhålla gemensam
stationsort.

I avlöningsfrågan uttalar kollegium, att yrkesinspektionens
rekrytering med dugligt folk givetvis skulle
underlättas genom den föreslagna löneförhöjningen, men
att anledning ej finnes att därigenom utjämna den
skillnad i avlöningshänseende, som består mellan
bergsstaten och yrkesinspektionen. Bergsstaten har
nämligen även andra och minst lika viktiga uppgifter
än den yrkesinspektionsverksamhet, som dess
befattningshavande utöva.

Bland andra invändningar mot socialstyrelsens
förslag anför kollegium i likhet med Sveriges
industriförbund, att vissa jämkningar i avseende på formerna för
det förslagna samarbetet med riksförsäkringsanstalten
äro nödvändiga. Att sistnämnda myndighets tjänstemän
skulle vid besök å arbetsplatserna lämna direkta
anvisningar rörande skyddsanordningar m. m., synes
lätt kunna leda till missförstånd och friktioner, ägnade
att bringa hela inspektionsväsendet i misskredit.

Slutligen har i yttranden till kommerskollegium
framhållits, att arbetarnas uppfostran till självansvar
torde vara den allra viktigaste effektiviseringsåtgärden
samt att en alltför liberal olycksfallsersättningslagstiftning
bidrager till att avtrubba arbetarnas intresse
för undvikande av olyckor. <tab><tab><tab><tab><i>E. H--r.</i>

</chapter>
<chapter name="NOTISER">
<h3><i>NOTISER</i></h3>
<b>Världskraftkonferensens sektionsmöte.</b> Den i dagarna
utsända bulletinen nr 3 för Världskraftkonferensens
sektionsmöte 1933 innehåller bl. a. följande anvisningar
gällande bidrag till konferenshandlingarna.

Manuskript skola anmälas till generalsekreteraren
före den 1 november och vara inlämnade före den 1
december 1932. Konferensen har numera inga officiella
språk, och manuskripten kunna alltså vara avfattade
på vilket språk som helst, under förutsättning att i
detta användes latinska alfabetet. Med hänsyn till
uppsatsernas användbarhet böra de helst avfattas på något
i den tekniska världslitteraturen använt språk.
Organisationskommittén kan icke åtaga sig något ansvar
för språkliga ändringar i manuskripten, vilka befordras
till trycket i det skick de ankomma, översättningar
måste därför prövas ur språklig synpunkt av
författarna själva eller resp. nationalkommittéer.

De i uppsatserna använda symbolerna, beteckningarna
och enheterna böra så vitt möjligt ansluta sig till
de internationellt brukliga. Där metriska enheter ej
användas, är det önskvärt, att motsvarande metriska
värden insättas inom klämmer.

Till varje uppsats skall fogas en avslutning om 200--400
ord, vilken skall innefatta uppsatsens huvudpunkter
och framför allt upprepa de anförda resultaten. För
underlättande av generalregistrets sammanställande
anmodas författarna att separat bifoga en
innehållsförteckning. Dessutom böra uppsatserna åtföljas av
resuméer om högst 500 ord, avfattade på tyska, franska
och engelska, eller, därest uppsatsen är avfattad på
någotdera av dessa språk, på de två återstående.
Resumén bör innehålla annan text än ovannämnda
avslutning. Av varje uppsats skall ett originalmanuskript
och en genomslagskopia insändas till Generalsekreteraren
för världskraftkonferensens sektionsmöte 1933, Stockholm 19.

Maximistorleken för illustrationer i konferenstrycket
är 100 X 180 mm. Mycken plats kan sparas genom val
av tydliga originalbilder, schematiserade ritningar och
speciellt för ändamålet utförda diagram. Där större
format än det nyssnämnda är ofrånkomligt, t. e. för
reproduktion av kartor, panoramabilder och
komplicerade ritningar och bilderna alltså måste utföras som
invikta bilagor, förbehåller sig organisationskommittén
rätt att ev. debitera merkostnaden.

För klichéring avsedda fotografier skola vara
kopierade på blankt papper. Ritningarna skola vara utförda
med fullständigt täckande tusch på vitt papper eller
väv. Blå- och ozalidkopior kunna ej reproduceras.
Maskinskrivna illustrationsunderskrifter böra bifogas
manuskripten på ett gemensamt blad och upptaga
samma text som originalen samt vid varje text vara
försedda med ett figurnummer. Ritningar, avsedda för
reproduktion, böra utföras i dubbelt så stort format
som reproduktionens, varvid streckens tjocklek
beräknas med hänsyn till förminskningen. Diagram på
millimeterpapper böra utföras på ljusblått rutnät, som
försvinner vid reproduktionen, medan bruna, röda eller
mörkblå linjer giva en dålig bakgrund.

<b>Statens exportstipendier 1932.</b> Under innevarande
år komma exportstipendier att utdelas till personer,
som vilja, utan officiell ställning, i främmande --
företrädesvis transoceana -- länder verka för avsättning
av svenska exportartiklar, import till Sverige av
råvaror och andra förnödenheter samt transithandeln
över Sverige.

Ansökan om exportstipendium skall ställas till
konungen och skyndsammast möjligt ingivas till
kommerskollegium.

Ansökan skall innehålla uppgift å det land eller de
länder, dit sökanden har för avsikt att förlägga sin
verksamhet, samt vara åtföljd av åldersbevis, plan för
verksamheten och de handlingar i övrigt, som
sökanden vill åberopa.

I fråga om stipendiernas utdelning och fordringarna
å deras innehavare tillämpas kungl, kungörelsen den
16 september 1932 med allmänna bestämmelser för
statens exportstipendier (Svensk författningssamling 1932
nr 441).

<b>Nya kurser för maskinindustrien.</b> På grund av det
stora intresse som visats de hittills anordnade
maskintekniska förmanskurserna i Eskilstuna och de
gjuteritekniska kurserna i Södertälje, ämnar Sveriges
maskinindustriförening anordna nya sådana kurser under
förutsättning, att tillräckligt stor anslutning vinnes.
Vidare planeras en ny kurs, nämligen en kurs för
behandling av frågan om härdning av stål.

<i>Den maskintekniska förmanskursen</i> är avsedd att
meddela sådana tekniska och speciella kunskaper, som
jämte praktisk erfarenhet fordras inom maskinindustrien
av verkmästare och verkstadsförmän. Kursen
förlägges liksom de tre föregående till maskinfackskolan
i Eskilstuna. Kursens längd blir omkring 4
månader med början i medio av januari 1933.
Undervisningstiden blir omkring 5--6 timmar per dag.
Undervisningen skall bedrivas enligt en av
representanter för maskinindustrien och mekaniska
verkmästareförbundet uppgjord plan. Elevantalet skall
vara minst 10, högst 20. Kursavgiften är fastställd
till 200 kr. Anmälningstiden utgår den 1 nov. 1932.

<i>Den gjuteritekniska kursen</i> är avsedd att meddela
sådana gjuteritekniska kunskaper, som jämte praktisk
erfarenhet fordras speciellt av gjuteriförmän och
gjutmästare. Kursen förlägges liksom de föregående till
Södertälje stads anstalter för yrkesundervisning och
börjar omkring medio av januari 1933 och pågår under
4 månaders tid. Elevantal minst 8, högst 12. Kursavgift
250 kr. Anmälningstiden utgår den 1 nov. 1932.

<i>Kursen för härdning av stål</i> är avsedd att förläggas
till antingen Stockholm eller Eskilstuna, event.
samtidigt till båda dessa platser. Kursen skall omfatta
en tidrymd av 6 veckor med början i februari eller
mars 1933. Elevantal minst 8, högst 12. Kursavgift
150 kr. Anmälningstiden utgår den 15 jan. 1933.

Prospekt över kurserna med upplysningar om
inträdesfordringar, läroplan osv. erhållas efter
hänvändelse till Kommittén för maskinindustriens
förmanskurser, Stockholm 16.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Allgemeine und technische Elektrometallurgie,</b> av
<sc>Robert Müller.</sc> Berlin 1932. Julius Springer. Pris
Rm 32:50.

<b>University of Iowa,</b> July 1. 1932.
Studies in Engineering. Bulletin 2.
<i>Laboratory Tests ön Hydraulic Models of the Hastings
dam,</i> av <sc>Martin E. Nelson.</sc>

<b>Festigkeit und Formänderung,</b> av <sc>K. Lachmann.</sc>
Berlin 1932. Julius Springer. Pris Rm 2.

<b>pB-Tafel, Tabellen und Diagramme zur thermischen
Berechnung der Verbrennungskraftmaschinen,</b> av <sc>Otto
Lutz.</sc> Berlin 1932. Julius Springer.

<b>Elektrische Maschinen,</b> av <sc>Rudolf Richter.</sc> Berlin
1932. Julius Springer. Pris Rm 19:50.

</chapter>
<chapter name="RÄTTELSE">
<h3><i>RÄTTELSE</i></h3>
I uppsatsen "Kring Stockholms trafikfrågor" i häfte
40 förekommer å sid. 373, första raden, uppgiften, att
det föreslagna lastspåret från Enskede till Hammarbyhamnen
skulle föras över Hammarbyleden på högbro.
Uppgiften beror på ett skrivfel, som ej observerats vid
genomgång av manuskriptet. Enligt förslaget skulle
nämligen spåret föras fram över en låg bro, vilket
med hänsyn till terrängförhållandena vid Skanstull är
den enda möjligheten att söderifrån komma in till Norra
Hammarbyhamnen. <tab><tab><tab><tab><tab><i>E. H--r.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 10 oktober 1932 kl. 19,30. Sammanträdet
öppnas efter enkel kvart. Ärenden: 1) Protokolljustering. --
2) Inval. -- 3) Inkomna skrivelser. -- 4) <i>"Några
erfarenhetsrön från en resa till Tyskland och Frankrike för
studier av nyare bostadsområden",</i> föredrag av
överstelöjtnant <sp>Ingemar Petersson</sp> och löjtnant
<sp>H. Frölén.</sp> -- Supé och samkväm. Medlemmarna av avdelningen
Svenska arkitektföreningen inbjudas närvara vid sammanträdet.

<b>Avdelningen för Kemi och bergsvetenskap</b>
sammanträder fredagen den 14 oktober 1932 kl. 19,30 till
<i>bergsafton</i> å föreningens lokal, Brunkebergstorg 20. Ärenden:
1) Val av justeringsmän för aftonens protokoll. -- 2)
Inval. -- 3) Inkomna skrivelser. -- 4) <i>"Guld-silverbergsbruket
i östra Sumatra",</i> föredrag av bergsingenjör <sp>Olof
Eklund.</sp> -- 5) <i>"Något om de rostfria stålens nuvarande
användningsområden",</i> kort, av skioptikonbilder illustrerat
meddelande, av professor <sp>Bo Kalling.</sp> -- Supé och
samkväm. Obs.! Med ändring av tidigare fastställt
program har oktobersammanträdet anordnats som bergsafton.
Novembersammanträdet är avsett att ordnas som kemiafton.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, onsdagen den 19
oktober 1932 kl. 19,30 precis <i>(Obs. den ändrade dagen!).</i>
<sp>Ärenden:</sp> 1) Protokolljustering. -- 2) Inval. -- 3)
Behandling av från föregående sammanträde bordlagt
"Förslag till kompletterade och reviderade normer för
hållfasthetsberäkning av elektriska kraftledningar", utarbetat av
föreningens Kraftledningskommitté. -- 4) <i>Diskussion</i> över
ämnet: <i>"Driftsäkerhets-, överströms- och spänningsregleringsproblemen
vid till storkraftverk anslutna industriella anläggningar",</i>
med inledningsföredrag av tekn. dr <sp>I. Herlitz.</sp>
-- Supé och samkväm. -- Förslaget till kraftledningsnormer
distribuerades före septembersammanträdet
till föreningens medlemmar. Anmärkningar och
påpekanden i anslutning till detsamma torde senast torsdagen den
13 oktober skriftligen meddelas till kommitténs
sekreterare, byrådirektören T. Nordell, Kungl,
vattenfallsstyrelsen.

<b>Ordinarie allmänt sammanträde</b> hålles å föreningens
lokal fredagen den <i>21 oktober 1932 kl. 19,30</i> (obs. ändrad
dag). <sp>Ärenden:</sp> 1) Inval. -- 2) <i>"Gratisförslagen inom
entreprenadväsendet och industrien",</i> diskussion med
inledningsanförande av överingenjör <sp>Runo Hellborg.</sp>
-- 3) <i>"Tekniska anordningar vid Olympiska spelen i Los
Angeles",</i> föredrag av direktör <sp>Sigfrid Edström.</sp> --
Supé och buffet.

<b>Tekniska föreningen i Eskilstuna</b> kallas härmed till
sammanträde tisdagen den 11 okt. 1932 kl. 19 (precis) å
Stadshotellets klubbrum. <sp>Ärenden:</sp> 1) Protokolljustering. --
2) Inval och övriga föreningsangelägenheter. -- 3) Kl.
19,15: Föredrag med skioptikonbilder av ingenjör
<sp>Wilhelm Engström:</sp> <i>"De moderna Verkstadstekniska
mätmetodernas utveckling".</i> - 4) Kl. 20,00: förevisning
av filmen <i>Acetylensvetsning,</i> med kort inledning av
direktör <sp>Karl Boström.</sp> - Efter föredraget gives tillfälle
till diskussion. -- Supé och samkväm. (Pris för supé inkl.
pilsner, kaffe och betjäning 4 kr.)

</chapter>
<chapter name="TEKNISK TIDSKRIFT
HÄFT. 42 ÅRG. 62 15 OKT. 1932">
<h1>TEKNISK TIDSKRIFT</h1>
<h2>HÄFT. 42 ÅRG. 62 <tab>15 OKT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Teknologföreningens nyrestaurerade lokaler. --   Konkurrensförhållandet  mellan järnvägs- och
landsvägstrafik. -- Notiser. -- Litteratur. -- Tekniska föreningar. -- Sammanträden.

</chapter>
<chapter name="TEKNOLOGFÖRENINGENS NYRESTAURERADE LOKALER.">
<h2>TEKNOLOGFÖRENINGENS NYRESTAURERADE LOKALER.</h2>
Den 1 april 1931 utbröt i vindsvåningen till
teknologföreningens fastighet en häftig eldsvåda, som
brände av vinden och den mittre delen av
vindsvåningen i gatuhuset mot Brunkebergstorg. I den
eldhärjade delen voro föreningens klubblokaler
förlagda. Dessa och en del underliggande lokaler, bland
vilka voro föreningens matsalar, blevo svårt
ramponerade av rök och vatten, så att lokalerna med
undantag för föreningens bibliotek och läsrum blevo
oanvändbara.

Det gällde då att snarast möjligt återställa
lokalerna i användbart skick. Den frågan uppstod då,
huruvida man vid återställandet skulle i huvudsak följa den
rumsfördelning lokalerna tidigare haft eller om man
skulle genomföra någon annan rumsindelning. Därvid
var att märka att sammanträdessalen och Polhemsrummet
voro obetydligt skadade, så att väsentliga delar av
dessa vad såväl väggar som taken beträffar voro i delvis
användbart skick. Ävenså blev byggnaden vid den
senaste ombyggnaden för jämnt 10 år sedan i samband med
att teknologföreningen flyttade in i sin nyligen
förvärvade egendom, utnyttjad i det allra närmaste till
gränsen för det uttagbara utrymmet, så att något
ytterligare egentligen ej vore att vinna genom en
förändrad bebyggelse. Med hänsyn härtill och då de
undervarande våningarnas bärande murstöd
knappast medgav några större förändringar av
rumsdispositionen fann styrelsen det naturligt att vid
återuppbyggandet i huvudsak följa den tiligare
rumsindelningen. Man uttalade emellertid en önskan
om att i samband härmed genomföra vissa
<img 1>
Fig. 1. Plan av våningen 4 tr.
</img>

<img 1>
Fig. 2. Plan av våningen 5 tr.
</img>

<img 1>
Fig. 3. Plan av vindsvåningen och takterrassen.
</img>

förbättringar i lokaliteterna och tillgodose vissa särskilda
önskemål, bland vilka följande må framhållas:

En utvidgning av sammanträdessalen genom
borttagandet av läktaren för skioptikonapparatrum
ävensom ett förrådsrum och utrymme för hissmaskineri
för hiss till underliggande lokaler för Göteborgsbanken.

En förbättring av kommittérummet, vilket visat
sig vara allt för litet och otillräckligt för sitt ändamål.

Anläggandet av en takterrass i samband med
ombyggandet av taket.

Det första önskemålet, ett utökande av sammanträdessalen,
lät sig utan allt för stora svårigheter
genomföra alldenstund utrymmet för
hissmaskineriet, vilket här endast inneslöt brytskivorna till
undervarande hiss, genom en rätt obetydlig
ombyggnad av hissen kunde till större delen avlägsnas.
Att helt taga bort detta utrymme gick tyvärr ej,
då de nya brytskivorna ändock fordrade en
uppbyggnad över sammanträdessalens golv av ca 1 m,
vilket tillgodosågs genom att över brytskivorna
bygga det podium som återfinnes å figur 9
högra sida och vilket utnyttjats bl. a. att å detta
placera flygeln. En annan svårighet för
genomförandet av salens utvidgning var placerandet av
apparatrummet för skioptikon och biograf. Det lät
sig emellertid göra att över Polhemssalen vid
ombyggnaden av taket göra en något högre påbyggnad
av taket, då vid den förutnämnda tidigare
ombyggnaden man icke tillfullo utnyttjat de möjligheter
byggnadsbestämmelserna medgåvo härutinnan. Utom
det här nämnda apparatrummet har man även hit
förlagt maskinrummet för fläktanläggning, varom
längre fram skall redogöras.

Det andra önskemålet om ett bättre kommittérum
var lätt att ernå. De lokaler, som tidigare
disponerats för biblioteket och senare, när biblioteket
flyttats till andra lokaler, under någon tid varit uthyrda
till Institutet för svensk utlandstjänst, och vilka
föreningen redan före branden hade beslutat att
återtaga, erbjödo lämpligt utrymme. Det tidigare
kommittérummet var beläget mot gården och var
rätt smalt. Genom att förlägga kommittérummet till
det här nämnda tillgängliga utrymmet, som är
beläget på motsatta sidan om h j ärtmuren och mot
Brunkebergstorg, blev det utrymme kommittérummet
upptog ledigt, och detta har kunnat utläggas till en
rymlig hall, som lämnar direkt tillträde till kansliet.
Ett biljardrum har även inretts inom nyssnämnda
lediga utrymme efter Svensk utlandstjänst.

Det sista önskemålet, en takterrass, lyckades man

<img 1>
Fig. 4. Matsalen.
</img>

<img 1>
Fig. 5. Hallen, 5 tr.
</img>

<img 1>
Fig. 6. Biljardrummet.
</img>

tillgodose i samband med ombyggnaden av taket.
Vid den ombyggnad som nu genomförts har man
genomgående använt sig av brandsäkra
konstruktioner, och i samband härmed var det då rätt
naturligt att över de tre lägre rummen i rumssviten mot
Brunkebergstorg, det förutvarande Dahlbergsrummet,
det nya kommittérummet och biljardrummet, lägga
en takterrass. Som stöd för denna och för att på
ett inbjudande sätt komma till terrassen har mot
gårdssidan uppbyggts en övre mycket låg hall,
vilken genom uppdragande av stora trappan, som
påbyggts med ytterligare en våning, står i förbindelse
med den undre hallen och i våningen längre ned
med vestibulen. I samband med denna övre hall har
förlagts en toalettavdelning ävensom ett
serveringsrum, som genom påbyggnad av kökstrappan
ävensom genom nyinrättade dubbla elektriska hissar
står i förbindelse med köket, I denna etage ligga
också de tidigare omnämnda apparat- och
maskinrummen. Hit har också förlagts ett frukostrum med
tillhörande toalett för föreningens kanslipersonal, och
detta rum står genom en korridor i förbindelse med
förutnämnda övre hall och genom en smal trappa
med kanslilokalerna.

Förutom relaterade mera ingående förändringar
har i samband med reparationsarbetet även en del
lokala förbättringar genomförts. En mera betydande
sådan har varit att de förutvarande matsalarna

<img 1>
Fig. 7. Kommittérummet, 5 tr.
</img>

<img 1>Fig. 8. Klubbrum, 5 tr.
</img>

genom borttagande av ett skjutdörrparti och
vidgandet av genombrytningen av skiljeväggen
sammanslagits till ett enda sammanhängande rum I
samband härmed har färgen ändrats, och salen har
nu målats i en blå färgton.

För sammanträdessalen och Polhemsrummet har
den förutvarande rumsbehandlingen som ock
färgtonen bibehållits oförändrad, men belysningen har
tör den förstnämnda förändrats till helindirekt,
installerad i putsade ramper i tak. Samma
belysningsmetod har även använts i det nya
kommittérummet, vars väggar därjämte äro hållna i en
tegelröd ton. Erik Dahlbergsrummet, som tidigare hade
väggar i stuck, vilka blevo helt förstörda i branden,
har bibehållit sin gamla taklist, men taket, som är
högt, är nu utbildat som kupol och är målat blått,
under det väggarna äro stålgrå, inramade med
grågula stucklister, med vilka taklisten tonar samman.

Stor möda har vid ombyggnaden nedlagts på
förbättring av ventilationen. Lokalerna hava därför
uppdelats i fyra grupper, vilka oberoende betjänas
av var sitt fläktaggregat. Så har sammanträdessalen,
matsalen med kafé, de övriga kommittérummen och
kanslilokalerna var och en sitt system med
inblåsning av förvärmd friskluft och utsugning från
särskild fläkt, varjämte köket har sin särskilda
utsugning med fläkt, inalles sålunda sju fläktar.

Rörande den elektriska installationen må nämnas,

<img 1>
Fig. 9. Sammanträdessalen.
</img>

att föreläsningssalen har tandning och släckning
från såväl strömbrytare inom salen som i
apparatrummet, vilken senare går över ett särskilt motstånd
för sakta stegring och neddalning av
ljusintensiteten vid tandning resp. släckning. För
transformering av strömmen till skioptikon och
biografapparaten är installerad en särskild roterande omformare.
För radio äro ledningar indragna med kontakter i
Polhemsrummet, sammanträdessalen och övre hallen,
varjämte en kombinerad radio och grammofon med
högtalare hör till utrustningen. Lokaltelefon efter
L. M. Ericssons system finnes installerad, varjämte
särskilda ringledningssystem till vaktmästare och
servering äro genomförda. Även rörpost i sin
enklaste tillämpning för "bångar" från takterrassens
servering till kök i samband med talrör är införd.
I köket äro frysskåp av a.-b. Elektrolux' tillverkning
insatta.

Huvudentreprenör för ombyggnadsarbetena har
varit kapten Harald O:son Herrström, för värme-,
vatten-, avlopp och ventilationsanläggningen, a.-b.
Installatör, för den elektriska anläggningen Hjalmar
Löfquists elektriska a.-b., för mathissar Allm.
svenska elektr. a.-b., för Göteborgsbankens hiss Graham
Brothers. Konstruktör för värme och ventilation
samt sanitär inredning har varit Theorells byrå,
ingenjör Gille, samt för den elektriska installationen
ingenjör R. H. Wahlström, och kontrollant har varit
ingenjör Olof Lundquist. Arkitekt har varit
<tab><tab><tab><tab><tab><tab><tab><i>Carl G. Bergsten.</i>

</chapter>
<chapter name="KONKURRENSFÖRHÅLLANDET MELLAN
JÄRNVÄGS- OCH LANDSVÄGSTRAFIK.
EN ENGELSK UTREDNING.">
<h3>KONKURRENSFÖRHÅLLANDET MELLAN
JÄRNVÄGS- OCH LANDSVÄGSTRAFIK.</h3>
EN ENGELSK UTREDNING.

Sistlidne april tillsatte engelske kommunikationsministern
en kommitté för utredande av konkurrensförhållandet
mellan järnvägarnas och landsvägarnas
godstrafik. Kommittén bestod av en opartisk
ordförande samt fyra representanter för de ledande
järnvägsgrupperna och fyra representanter för olika
sammanslutningar av landsvägstrafikanter. Kommitténs
för en tid sedan avgivna utlåtande<footnote><i>Report of the Conference on Rail and Road Transport.</i>
Ministry of Transport. H. M. Statibnery Office, London.
Pris 1 s. 3 d.</footnote> är av stort intresse
även för Sveriges del, i synnerhet som en
regeringskommitté just nu undersöker motsvarande förhållanden
i Sverige.

Kommittéutlåtandet innefattar förslag till nya
beräkningsgrunder för licensavgifter för olika klasser av
godstransportfordon, innebärande betydande höjningar
för tyngre fordon, speciellt sådana, för vilka bensinskatt
ej erlägges, och föreskrifter för reglering av
landsvägstransporterna genom trafiktillstånd, avsedda att
framtvinga rimliga arbetslöner och tjänstgöringsvillkor
samt att tvinga till bibehållandet av fordonen i
tjänstedugligt skick. Det föreslås även, att dessa tillstånd
skola meddelas med urskillning samt att transporter av
vissa slag av gods skola förbehållas järnvägarna.

Inledningsvis varnar kommittén mot alltför stora
förväntningar på att en höjd beskattning av
landsvägstrafiken skulle återföra förlorade transporter till
järnvägarna. Järnvägarnas nuvarande situation beror
delvis på att motorfordonen äro lämpligare och mera
ekonomiska för tillgodoseende av vissa transporter, delvis
på den allmänna depressionen. Kommittén har därför
i huvudsak begränsat sina förslag till åtgärder, som
åsyfta dels rättvisare fördelning av kostnaderna för
vägväsendet, dels rättvisare restriktioner beträffande viss
godstransport med landsvägsfordon. I dessa förslag är
kommittén fullt enhällig.

Beträffande vägväsendets framtida utveckling
framhåller kommittén att antingen en stor del av det
nuvarande vägnätet måste anpassas efter den moderna
trafikens krav eller också vissa slags trafik förvisas
från åtskilliga vägar. Sannolikt kommer en framtida
väglagstiftning att beakta båda dessa synpunkter. Det
förefaller dock troligt, att man snart kommer till en
stagnation i vägväsendets utveckling. Den del av
vägnätet som förnämligast begagnas av den tyngre
trafiken, har blivit ombyggd, huvudsakligen efter kriget.
Stora kapitalutlägg fordras dock fortfarande för
anordnandet av tillfartsvägar, förstärkning av broar,
beredandet av planfria korsningar, vidgning av farliga
eller trånga passager osv.

Järnvägsrepresentanterna önska ej, att landsvägstrafiken
skall belastas med större pålagor än som
motsvara den kostnad för vägväsendet som denna trafik
förorsakar. De begära ej, att godstransporter skola
tvingas tillbaka till järnvägarna vare sig genom högre
beskattning än den nämnda eller genom särskilda
restriktioner i strid med det allmännas intresse. Minst
av allt önska järnvägsrepresentanterna, att föråldrade
och oekonomiska transportmetoder skola gynnas på
bekvämare och mera ekonomiska metoders bekostnad. De
begära med andra ord inga andra åtgärder än sådana,
som skulle vidtagas av en för hela transportväsendet
gemensam organisation med uppgiften att oberoende
av privatekonomiska intressen ordna transporterna på
ett för det allmänna ändamålsenligt sätt. En sådan
organisation måste taga hänsyn till de i transportföretagen
investerade kapitalen, vilka antingen måste
förräntas eller avskrivas, samt till den utsträckning,
i vilken transportsystemet i allmänhet och
landsvägstransporterna i synnerhet bero på järnvägarnas
fortbestånd, och skulle ej betrakta en sådan
landsvägstransport som önskvärd, vilken betalar sin andel i
vägkostnaderna genom att suga till sig den mest lönande trafiken
från järnvägarna.

Representanterna för landsvägstrafiken å sin sida
anse det befogat, att denna trafik betalar sin skäliga
del av kostnaderna för vägväsendet. Kommittén har
därigenom kunnat begränsa sitt arbete i huvudsak till
fastställandet av den del av vägkostnaderna som bör
påföras motortrafiken samt fördelningen av denna del
på de olika fordonsklasserna.

Kommittén har ägnat särskild uppmärksamhet åt
vad den kallar "allmänt bruk" av vägarna, dvs.
vägarnas användning av fotgängare och annan trafik än
motortrafik. Motortrafiken kan fordra, att hänsyn
tages till detta allmänna bruk vid beräkning av
motortrafikens andel av vägkostnaderna. Det vore dock
orimligt att göra avdrag för hela vägkostnaden före
motortrafikens tillkomst, enär denna trafik i stor
utsträckning kommit att ersätta övriga trafikslag å
landsvägarna. Om ett så stort avdrag skulle göras, skulle
motortrafiken vidare komma att gratis erhålla
förmåner genom att vägarna ursprungligen anlagts för
allmänt bruk. Att å andra sidan utgå från att
motortrafiken skulle betala hela kostnaden för vägnätet med
undantag för en del avdrag som betingas av extra
utgifter för vägarnas användning för andra ändamål,
vore en orättvisa åt andra hållet. Med hänsyn till den
nytta de göra samhället ha vägarna nämligen ett värde
långt över anläggningskostnaderna, och ingen kategori
av trafikanter kan begäras ge de andra något till

skänks av detta mervärde. Den enda rättvisa
principen torde vara att taga hänsyn endast till den totala
årskostnaden för vägväsendet och fördela denna på de
olika trafikantslagen alltefter dessas bruk av vägarna
och den slitning de förorsaka. Det är emellertid svårt
att uttrycka denna princip i siffror.

För närvarande åtnjuta trafikanterna betydande
förmåner av tidigare utgifter för vägarna, innefattande
anläggningskostnader före automobilismens genombrott
och kostnader för vägförbättringar i samband med
detta. Ej heller dessa "ärvda" förmåner kunna
uttryckas i siffror, och det har därför synts kommittén
lämpligt att kvitta dem mot kostnaderna för vägarnas
s. k. allmänna bruk, varigenom samtliga årliga
kostnader i fortsättningen skulle komma att bäras av
motortrafiken enbart.

De årliga kostnaderna ha på basis av de senaste fem
årens utgifter för vägväsendet beräknats till 60 mill.
pund. Kommittén har undersökt olika tänkbara system
för denna summas fördelning på olika kategorier av
motorfordon.

Dels har man försökt kombinera faktorn
hastighet X vikt med bensinförbrukningen. Det föreslogs
sålunda, att licensavgifterna skulle beräknas efter ett
register, åstadkommet genom multiplikation av
fordonsvikten med fordonets normala hastighet pr timme.
Med hastighet skulle förstås den för fordonsslaget
föreskrivna maximihastigheten, eller där sådan ej
stipuleras, 35 miles (56 km) pr timme. Kommittén måste
dock frångå denna beräkningsgrund, enär vägslitningen
visserligen beror på såväl fordonsvikt som hastighet
men dock icke står i något enkelt förhållande till
någondera av dessa faktorer. Förslaget syntes alltså
alltför spekulativt och godtyckligt lagt.

Icke heller bensinförbrukningen kan läggas till
grund för beskattningen, såvida det ej är fråga om
en med avseende på konstruktion och arbetsförhållanden
likartad fordonsklass. Skulle hela kostnaden för
vägväsendet uttagas genom bensinskatten, komme vissa
fordonskategorier att orättvist gynnas på andras
bekostnad, även om man, som föreslagits, undantoge
20 % av skattesumman till en utjämningsandel, som
skulle uttagas i form av graderade licenser för
trafiktillstånd. Detta beror till stor del därpå, att de tyngre
fordonens bensinförbrukning avsevärt nedbringats
genom de senare årens förbättringar å motorområdet.
Emellertid ingår bensinskatten som ett särskilt led i
det slutliga förslaget.

Slutligen har kommittén sökt lägga antalet tonmil
till grund för beräkningen, varvid medelvikten (inkl.
last) för varje fordonsklass multiplicerats med den
uppskattade körda sträckan pr år. Den på så sätt funna
transportprestationen har kollationerats med uppgifter
om den årliga bensinförbrukningen. Kommittén anser,
att antalet tonmil, som kunnat fastställas med
tillräcklig grad av säkerhet, utgör en antagbar grund för
beräkning av de olika fordonsklassernas bidrag till
vägunderhållet. En viss marginal har dock lämnats för
fordonens hastighet, utrymmesbehov, vägslitning etc.,
vilka faktorer ej ingå i tonmilberäkningen, medan å
andra sidan vissa lättnader beretts fordon med
pneumatiska ringar och extra antal axlar eller hjul. Enligt
kommitténs beräkningar borde 23 1/2 mill. pund uttagas
av lastbilarna och 36 1/2 mill. pund av andra motorfordon
(privatbilar,  motorcyklar, bussar, droskbilar etc.).

Denna summa av 23 1/2 mill. pund innebär en ökning
med 2 1/2 mill. av det för lastbilar f. n. utgående
skattebeloppet och har fördelats så, att vissa fordonsklasser
fått vidkännas kraftiga höjningar. För bensindrivna
lastbilar med tomvikt om 6--10 ton har fordonsskatten
hittills utgjort 48 pund pr år men föreslås nu höjd
till 108 à 226 pund. För bilar med förbränningsmotorer
av annat slag än bensinmotor och med nyssnämnda vikt
skulle skatten höjas från 48 till 188 à 332 pund. Genom
den särskilda bensinskatten, som föreslås bibehållen vid
nuvarande nivå, erhålles ett skattetillägg, som är
någorlunda proportionellt mot bilarnas tjänstetid.

Till direkt lättnad för järnvägarna föreslås två
åtgärder. De skulle alltså befrias från den nuvarande
förpliktelsen att underhålla vägbanan å huvudvägarnas
viadukter över järnvägskorsningarna. Dessutom skulle
de ej behöva publicera sina taxor för reguljära
godstransporter å landsväg, så länge motsvarande
skyldighet ej stipulerats för åkeriföretagen.

I syfte att tillmötesgå allmänhetens krav på säkerhet
vid godstransporter å landsväg har kommittén
föreslagit, att dessa skola underkastas en viss reglementering
i likhet med vad som tidigare gäller i fråga om
passageraretrafiken. För såväl åkeribilar som lastbilar
för ägarens egna transporter skall alltså erfordras
särskilda trafiktillstånd, vid vilkas meddelande fordran
skall ställas på att bilförarnas löne- och tjänstgöringsförhållanden
regleras på skäligt sätt samt på fordonens
bibehållande i tjänstedugligt skick. Vidare skall vid
åkerirättigheternas meddelande tagas hänsyn till det
faktiska trafikbehovet och till möjligen befarad
överbelastning av vägarna. För övrigt skall den
licensgivande myndigheten iakttaga de direktiv, som komma
att givas av kommunikationsministeriet genom det
officiella organ som detta föreslås inrätta för dessa frågors
behandling.

För andra lastbilar än åkeribilar föreslås även
speciella restriktioner. Sålunda ifrågasattes förbud att
befrakta annat gods än bilägarnas eget utanför en
radie av 10 miles från bilägarens affärslokaler. Det
förtjänar påpekas, att ingen särskild avgift skall
erläggas för erhållande av dessa trafiktillstånd. All
beskattning är begränsad till fordonsskatten och
bensinskatten.

Kommittén föreslår även, att lastbilägarna skola föra
journal över de utförda transporterna, upptagande
mängden transporterat gods och arbetstiden, redovisad
för varje bilförare för sig. Vissa lättnader i denna
bestämmelse ställas i utsikt för olika fall.

Vad slutligen angår konkurrensförhållandet i
allmänhet mellan landsvägs- och spårkommunikationerna
rekommenderas en vetenskaplig undersökning angående
ekonomien hos olika transportslag, varvid
förhållandena i utlandet även böra beaktas. Bland annat anser
kommittén, att uppmärksamhet bör ägnas åt skapandet
av samarbete mellan järnvägarna och landsvägstransportföretagen,
varvid möjligheten att medelst utvidgad
användning av containersystemet få till stånd en
ordnad samtrafik med gemensamma taxebestämmelser
särskilt bör uppmärksammas. 
<tab><tab><tab><i>E. H--T.</i>

</chapter>
<chapter name="NOTISER">
<h3><i>NOTISER</i></h3>
<b>Ingenjörsvetenskapsakademien.</b>
Ingenjörsvetenskapsakademien har till förste hedersledamot
kallat generaldirektören Axel Granholm.

<b>Statens järnvägars riksdagspetita.</b> Järnvägsstyrelsen
har nu gjort sin sedvanliga hemställan om anslag, som
skola äskas av 1933 års riksdag för nya byggnader och
anläggningar. Sammanlagt begäres 8 255 000 kr., därav
3 455 000 kr. för nya byggnader och anläggningar vid
statens trafikerade järnvägar och 4 800 000 kr. till nya
statsbanebyggnader. Härförutom begäres 9 000 000 kr.


för den pågående elektrifieringen av Malmölinjerna.
Motsvarande siffror närmast föregående år voro resp.
8 291 000, 3 291 000, 5 000 000 och 19 600 000 kr.

Det begärda anslaget för arbeten vid de trafikerade
järnvägarna hänför sig till följande olika poster:
gångbroar och gångtunnlar 100 000 kr., spåröverbyggnader
750 000 kr., vägkorsningar 150 000 kr., husbyggnader
80 000 kr., växel- och signalsäkerhetsanläggningar
500 000 kr., telefonledningar och kabelarbeten 100 000
kr., lokstations- och driftverkstadsanläggningar 50 000
kr., anläggningar vid huvudverkstäderna 425 000 kr.,
förstärkning av spåröverbyggnaden å f. d. Norra
Södermanlands järnväg 260 000 kr., förbättringsarbeten å f. d.
Härnösand--Sollefteå järnväg 240 000 kr. och dispositionsanslag
för oförutsedda och mindre arbeten 800 000 kronor.

Vidkommande ovanstående olika poster torde här
nämnas, vad styrelsen anför för vissa av desamma.
Vad först beträffar spåröverbyggnader meddelas, att
kostnaderna för denna post under de senaste åren helt
bestritts med förnyelsefondsmedel. Då det emellertid
visat sig, att utgifterna för spåröverbyggnader
betydligt överskridit de för detta ändamål gjorda
avsättningarna till fonden ifråga, har styrelsen ansett, att
för nästkommande budgetår, under vilket ett belopp av
2 900 000 kr. erfordras, bör utöver förnyelsefondsmedel
anvisas å riksstaten 750 000 kr.

Beträffande det jämförelsevis blygsamma beloppet
av 150 000 kr. för skenfria vägkorsningar meddelas, att
av de tidigare härför beviljade medel beräknas återstå
i runt tal 300 000 kr. och att detta belopp jämte det nu
äskade avser att utgöra järnvägens andel i kostnaderna
för dessa korsningar, övriga härför erforderliga
kostnader förutsättas komma att utgå av för beredskapsarbeten
anvisade medel. De för husbyggnader äskade
medlen avse utvidgning och förändring av
turiststationen vid Riksgränsen å banan Gällivare--Riksgränsen,
vilken station numera icke användes som trafikstation.
Med det nu ifrågasatta anslaget jämte 40 000 kr. ur
förnyelsefonden skulle å turiststationen erhållas plats för
110 bäddar. Beloppet 425 000 kr. för anläggningar vid
huvudverkstäder avse tillbyggnad och modernisering vid
huvudverkstaden i Örebro. Kostnaderna för arbetet
beräknas komma att uppgå till i runt tal 1 220 000 kr.
Av detta belopp anses 370 000 kr. böra bestridas av
förnyelsefondsmedel och resten, eller 850 000 kr., av
anslagsmedel. Då arbetet avses utföras under de två
närmaste budgetåren, begäres nu hälften av sistnämnda
belopp.

De för nya statsbanebyggnader äskade anslagskraven
fördela sig med 4 000 000 kr. eller samma belopp
som för de två senaste budgetåren för fortsättande av
arbetena å inlandsbanan och 800 000 kr. till statsbanan
Malung--Vansbro. Förutom sistnämnda belopp, som
skall utgå av medel anslagna för beredskapsarbeten,
avses 200 000 kr. böra utgå av förnyelsefondsmedel.

Som ovan nämnts begäres 9 000 000 kr. för
fortsättandet av arbetena med elektrifieringen av banan
Järna--Norrköping--Malmö med flera linjer. Beträffande
arbetets utförande meddelas, att detsamma fortskridit
väsentligt snabbare än vad som förutsågs i 1931 års
arbetsplan. Så äro sträckorna Järna--Norrköping,
Katrineholm--Åby och Örebro--Hallsberg, vilka hade
beräknats klara först under okt. och dec. 1932 samt maj
1933 respektive, redan tagna i bruk för elektrisk drift.
Även för övriga linjer ställas väsentliga tidsbesparingar
i utsikt. Dessa tidsbesparingar komma att medföra
minskade kostnader för arbetet, varför detsamma nu ej
kommer att kräva hela det förut beräknade beloppet.
Sålunda anses det återstående behovet av anslagsmedel i
stället för 53 700 000--42 600 000 = 11 100 000 kr. kunna
nedsättas till det nu äskade beloppet av 9 000 000 kr.

Till sist anmäler styrelsen, att den har för avsikt att
under innevarande höst inkomma med förslag till
elektrifiering av linjerna Stockholm--Ånge och
Örebro--Krylbo. Enligt verkställd överslagskalkyl skulle detta
arbete kosta 50 000 000 kr., varav kapitalökningsmedel
skulle uppgå till 37 000 000 och förnyelsefondsmedel till
13 000 000 kr. För budgetåret 1933/1934 förutsattes ett
första anslag å 19 000 000 kr. av kapitalökningsmedel
och 3 500 000 kr. av förnyelsefondsmedel.

<b>Possehlska stipendierna.</b> Under innevarande år
komma att från senator Emil Possehls stipendiefond
utdelas 6 st. resestipendier, vart och ett å 1 200 kr.
Stipendierna avse att bereda unga lovande svenska
köpmän och tekniker tillfälle att -- i regel under minst
fyra månader -- taga kännedom om kommersiella och
tekniska förhållanden i Tyskland.

Ansökning om stipendium skall ingivas till
kommerskollegium före utgången av oktober 1932 samt vara
åtföljd av åldersbetyg, avgångsbetyg från teknisk
högskola, handelshögskola eller högre handelsinstitut, som
åtnjuter statsunderstöd, och intyg om minst två års
praktik hos handelsfirmor eller industriella företag.
Sökande, som ej kunna förete avgångsbetyg av
ovannämnda slag, må på annat sätt styrka sin kompetens;
dock erfordras minst realexamen med gott vitsord.

<b>Kopparslaggsten som gatubeläggningsmedel.</b>
I Tyskland har under senare tid gjutna gatstenar av
kopparslagg kommit i ropet. Materialet har visserligen
använts ända sedan 1870-talet men har sedan dess
undergått betydande förbättringar. Till dessa höra
slaggens långsamma avkylning efter gjutningen, vilken
numera sker vid ca 1 250°C i lerformar. Tidigare
användes formar av järnplåt. Stenarna erhålla vid gjutningen
exakt lika form, varigenom en beläggning kan
åstadkommas med smala fogar. Det uppgives, att man
därigenom erhållit lika släta vägbeläggningar som med
asfalt och att kanterna å slaggstenarna numera ej
brytas sönder. Nyligen har smågatsten av kopparslagg
i format 9,5 X 9,5 cm förts i marknaden. Sättningen av
denna sten skall ställa sig billigare än tuktad sten
av granit, basalt eller andra naturliga bergarter.
Gentemot dessa har kopparslaggen en anmärkningsvärt stor
hårdhet (nr 9 i Mohs skala, motsvarande korund).
Den är på grund härav och genom kristallfogarnas
struktur synnerligen slitfast och dessutom halkfri.
Efter regn torkar den hastigt, bländar ej ögat i vått
tillstånd eller strålkastarljus och säges för övrigt ställa
sig ekonomisk i användning.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Principles of Electroplating and Electroforming
(Electrotyping),</b> av <sc>William Blum</sc> och <sc>George B.
Hogaboom,</sc> 2 uppl., New York 1930, McGraw-Hill Book Co,
pris $ 4:50, 424 sid.

Ifrågavarande bok utkom första gången år 1924 och
föreligger sedan 1930 i en reviderad och utvidgad andra
upplaga. Det är sålunda icke ett nyutkommet arbete,
men då detsamma veterligen icke tidigare varit nämnt
i svensk fackpress har ett omnämnande i dessa spalter
dock synts motiverat av skäl som i det följande skall
närmare utvecklas. Det rör sig nämligen här om ett
verk av tvenne framstående experter på det
elektrogalvaniska området av sådan art, att dess värde går vida
utöver det dagsaktuella. Författarna ha icke eftersträvat
att åstadkomma ett detaljrikt uppslagsverk. Avsikten
har i stället varit att med frångående av gammal
slentrian framställa de elektrogalvaniska förfarandena i
sådan dager, att deras karaktär av tillämpad elektrokemi
mera kommer till sin rätt, för att därigenom sätta

yrkesmannen i stånd att bättre överblicka problemen och
bemästra de svårigheter han ställes inför vid sin strävan
efter ett mera fulländat arbetsresultat. Såsom förff.
blygsamt uttrycka det i företalet: "An effort was made
to serve both platers and chemists, by bringing to the
former some knowledge of chemistry and to the latter
some knowledge of plating." I detta hänseende skiljer
sig boken förmånligt från flertalet tidigare arbeten på
detta område, som visserligen ofta innehålla ett till
övermåtta stort antal specialuppgifter om badsammansättningar
o. dyl. av känd "receptbokstyp", vilka dock
vid närmare probering tyvärr mången gång visa sig vara
kritiklöst återgivna efter patentbeskrivningar och
tidskriftsnotiser.

Dr Blum har såsom mångårig chef för elektrokemiska
avdelningen inom U. S. Bureau of Standards förvärvat
en omfattande erfarenhet och kännedom om hithörande
frågor och den medverkan vid bokens författande som
lämnats av George Hogaboom, vilken även under en
följd av år varit knuten vid Bureau of Standards såsom
rådgivande expert efter att tidigare ha varit verksam
inom industrien som elektrogalvaniker, borgar för att
man i föreliggande arbete har framför sig resultatet av
det bästa som inom den givna ramen kunnat åstadkommas
av teoretiskt och praktiskt vetande på detta område.
Recensenten, som haft förmånen att på nära håll få
följa det värdefulla arbete som av bl. a. dr Blum och
hans medarbetare utförts i U. S. A. för att inom de
elektrogalvaniska yrkessammanslutningarna i detta land
införa ett på sund teoretisk basis vilande praktiskt
forskningsarbete, tror sig på denna grund kunna våga
det påståendet, att f. n. ingenstädes den elektrogalvaniska
tekniken står högre än där, ytterligare ett skäl
varför boken, som är en ypperlig exponent för sagda
tekniks ståndpunkt därstädes, varmt anbefalles åt vårt
lands praktiskt verksamma galvanisatörer.

Den som väntar sig ett otal recept skall möjligen
bliva besviken. Boken är nämligen, som nämnt,
skriven från en helt ny och uppfriskande synvinkel. På ett
klart och åskådligt sätt blir läsaren först införd i de
fundamentala kemiska och speciellt elektrokemiska
principerna och allmänna, de elektrogalvaniska förloppen
påverkande faktorer ävensom i hithörande praktiska
frågor rörande utrustning, apparatur m. m., för att sedan
i den tillämpade delen inom varje metalls område, med
utgång från ett mindre antal bad av standardtyp få sig
förklarad den roll som spelas av varje fysikalisk och
kemisk faktor i dessa och hur den ena eller andra
faktorns förändring kan komma att påverka resultatet.
Meningen är att galvanisatören icke som tidigare skall
antingen blint lita sig till ett recept eller efter mycken
trevan hit och dit och med många mystiska tillsatser
slutligen komma fram till någon sorts trollformel över
vilken han sedermera äger att svartsjukt ruva, utan han
skall genom studium av boken sättas i stånd att på basis
av de omfattande teoretiska och praktiska
undersökningar som, icke minst vid Bureau of Standards
företagits, bliva i stånd att själv kritiskt överblicka sitt
verksamhetsfält och i möjligaste mån bedöma, varför
han bör göra en viss ändring eller vad effekt han kan
vänta sig av denna, den må nu bestå i variation av
surhetsgrad, metallhalt, jonslag, strömtäthet,
kolloidtillsatser eller annat. Galvanotekniken lyftes på detta sätt
från den planlösa empiri som ofta tidigare kännetecknat
densamma till ett mot det teoretiska vetandet svarande plan.

Som konsekvens härav framstår givetvis nödvändigheten
av en noggrann kemisk kontroll av badets
sammansättning, och boken utgör enbart i detta avseende en
ytterst värdefull hjälp för analytikern då den inom
varje metallgrupp beskriver i praktiken väl proberade
rutinanalyser för olika bad ävensom korrosionsprov
o. dyl. Genom ett stort antal litteraturhänvisningar i
texten är den därjämte en utmärkt vägledare i den
engelskspråkiga tidskriftslitteraturen på det
elektrogalvaniska området.

I allmänhet är det ju så, att en bok som skall
behandla ett så speciellt område som galvanotekniken
antingen blir så praktiskt betonad att den fallerar på det
teoretiska området och nedsjunker till en hantverksmässig
receptbok vars sidoantal i regel står i omvänt
förhållande till dess värde (typen är sorgligt känd särskilt
i tysk litteratur), eller också är den skriven av en
alltför teoretiskt lagd författare och blir på denna grund
för hårdsmält för den rena yrkesmannen och mången
gång av ringa värde för denne såsom skriven av en den
där har föga känning med yrkets realiteter. Den
föreliggande boken utgör, såsom ovan antytts, i motsats
därtill frukten av en sällsynt lyckad kombination av
teoretiskt och praktiskt vetande. I det förra hänseendet
går den vida utöver vad man brukar vara van att möta
i handböcker avsedda för det praktiska arbetet och når
i vissa kapitel upp till i stort sett samma höga nivå som
exempelvis ett så teoretiskt betonat verk som Foersters
"Elektrochemie wässeriger Lösungen", i det senare
hänseendet borgar det faktum, att den skrivits av
praktiskt väl förfarna män för att man förskonas från
allsköns fantasirecept och uppgifter, som eljest stundom
belasta liknande verk. Däremot har plats givits åt en
del nyttiga anvisningar om preparering av basmetallen,
sammansättning av avfettningsbad och betsar
("cleaners" och "dips") etc. i enlighet med modern amerikansk
praxis. Icke minst värdefull är den ingående
diskussion som ägnas åt det galvaniska överdragets struktur
och de faktorer som påverka denna, och som illustreras
med ett antal tydliga fotografier av metallografiska
slipprov. Det enda som den praktiske galvanisatören
eventuellt kan komma att sakna är en redogörelse för
överdragets behandling efter galvaniseringen (polering
etc.). En redogörelse för mera invecklade automatiska
system och anordningar t. e. för kontinuerlig avfettning,
betsning och galvanisering som flerstädes numera
begagnas, saknas även helt och hållet. Antagligen anse
förff. att detta går utom ramen för arbetet, vilket
huvudsakligen tar sikte på de tidigare betydligt
försummade elektrokemiska synpunkterna. Då boken vänder
sig till den förfarne yrkesmannen, är det givet, att man
i görligaste mån velat undvika att belasta den med
detaljer, som kunna förutsättas vara tillräckligt kända
genom mera mekaniskt betonade handböcker och
facktidskrifter.

Utrymmet medger i övrigt ingen detaljerad redogörelse
för bokens innehåll och en dylik torde efter det
sagda vara onödig. Den praktiske galvanisatören, som
besitter elementära förkunskaper i kemi, skall i
densamma finna en handledning till vidgade kunskaper i
sitt ämne, som han förgäves får leta efter i de flesta
andra böcker inom facket. Av särskild nytta för
läsaren är, att samtliga mått och vikter äro återgivna i
metersystemet. Boken avslutas med ett kapitel
"Experiments in electrodeposition", vilket är ämnat att ge
yrkesmannen en handledning i huru han bör gestalta sitt
experimentarbete för att praktiskt prova de uppslag som
han erhåller genom egna överläggningar eller via
facktidskrifter o. dyl.

Såsom ett motto för boken kan tagas följande ord ur
företalet till densamma: "This book has . . . been
prepared not so much for the purpose of presenting the results
of research, as of assisting those in the industry to
understand and apply the results that have been or may
be secured in varous research and educational
institutions", "similarly in the revision of this book, the effort
has been, not so much to make it more complete and
comprehensive, as to make every statement in it as
accurate as present knowledge permits, and especially
to explain all the fäets and principles in the clearest and
simplest männer. Such large additions as have been
made, e. g., the chapter on chromium plating, are

confined to those phases of the subjects which are of present
or probable future importance to the plating industry."
En bättre sammanfattande karakteristik av boken kan
ej ges.

Med den ökade användning, som galvanotekniken på
sistone även fått i vårt land, vore det glädjande om en
vidgad förståelse kunde vinnas för nyttan av ett på
teoretisk grund vilande experimentarbete bedrivet hand i
hand med en systematisk kemisk driftkontroll. Ett
närmare studium av föreliggande bok skall säkert visa sig
värdefullt såsom handledning såväl i ena som andra
avseendet. <tab><tab><tab><tab><tab><i>F. H. Stenhagen.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Västerås</b>
avhöll torsdagen den 22 sept.  sitt första sammanträde
för  det nya arbetsåret.

Vid sammanträdet upplästes styrelseberättelsen för
arbetsåret 1931--1932 ävensom revisionsberättelsen.
Därefter valdes styrelse och funktionärer enligt följande:
hedersordförande: direktör J. S. Edström, ordförande:
tekn. dr Ivar Herlitz, vice ordförande: civilingenjör
Sven D. Norberg och ingenjör Martin Helén,
sekreterare: civilingenjör Helge Svensson samt vidare:
ingenjör Harald Håkanson, direktör Erik Falk, disponent
Omar Hallström, överingenjör Evert Wijkander,
disponent Hans von Kantzow, fil. dr Mogens Matell.

Till revisorer valdes: direktör Karl Häggvall och
ingenjör Carl Löf med
suppleanten: bankdirektör K. R. Beijnoff,
klubbmästare: ingenjör D. Sjölander,
klubbmästaresuppleant: civiling. H. Klingberg.

Till referenter valdes följande personer:
för elektroteknik: dr Ivar Herlitz och ingenjör Axel
Hansson, för kemi: ingenjörerna Bror Anderson och S.
Y. Lodin, för metallurgi och bergsvetenskap:
bergsingenjörerna Gunnar Nordström och M. Tigerschiöld, för
väg- och vattenbyggnadskonst: statens lantbruksingenjör H.
Welin-Berger och civiling. Albert Andersson, för
värme- och kraftteknik: fil. dr M. Matell och civiling. S, Håål,
för arkitektur: arkitekterna V. 'Segerstedt och A. Grane,
för mekanisk teknologi: civilingenjör Thor Hamberg och
ingenjör Joel Björklund, för allmänna tekniska och
ekonomiska frågor: civilingenjör Hj. Schultz och
baningenjör Carl Henning.

Efter valen höll civilingenjör Bertil Domeij ett
synnerligen intressant föredrag om "Jakten efter "Egypts"
millioner". Föredragshållaren, vilken såsom
representant för Elektriska malmletnings a.-b. deltog i den
italienska expeditionen för uppsökande av ångaren Egypt,
gav en målande skildring av de utomordentliga
svårigheter, som mötte expeditionen. Ångaren, som för
ungefär 10 år sedan sjönk efter en kollision utanför kusten
av Bretagne, ligger på ett djup av 130 m och man har
förgäves under de gångna åren försökt återfinna
vraket. Den italienska firman blev emellertid mera
lyckosam än de föregående och lyckades år 1930 ej endast
återfinna vraket, utan även sedermera rädda största
delen av de 2 mill. pund, som funnos ombord på
ångaren. Föredraget, som åhördes med spänt intresse,
illustrerades med ett flertal skioptikonbilder. <tab><i>H. S.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, onsdagen den 19
oktober 1932 kl. 19,30 precis <i>(Obs. den ändrade dagen!).</i>
<sp>Ärenden:</sp> 1) Protokolljustering. -- 2) Inval. -- 3)
Behandling av från föregående sammanträde bordlagt
"Förslag till kompletterade och reviderade normer för
hållfasthetsberäkning av elektriska kraftledningar", utarbetat av
föreningens Kraftledningskommitté. -- 4) <i>Diskussion</i> över
ämnet: <i>"Driftsäkerhets-, överströms- och
spänningsregleringsproblemen vid till storkraftverk anslutna industriella
anläggningar",</i> med inledningsföredrag av tekn. dr
<sp>I. Herlitz.</sp> -- Supé och samkväm. -- Förslaget till
kraftledningsnormer distribuerades före septembersammanträdet
till föreningens medlemmar. Anmärkningar och
påpekanden i anslutning till detsamma torde senast torsdagen den
13 oktober skriftligen meddelas till kommitténs sekreterare,
byrådirektören T. Nordell, Kungl. vattenfallsstyrelsen.

<b>Ordinarie allmänt sammanträde</b> hålles å föreningens
lokal fredagen den <i>21 oktober 1932 kl. 19,30</i> (obs. ändrad
dag). <sp>Ärenden:</sp> 1) Inval. -- 2) <i>"Gratisförslagen inom
entreprenadväsendet och industrien",</i> diskussion med
inledningsanförande av överingenjör <sp>Runo Hellborg.</sp>
-- 3) <i>"Tekniska anordningar vid Olympiska spelen i Los
Angeles",</i> föredrag av direktör <sp>Sigfrid Edström.</sp> --
Supé och buffet. Sveriges industriförbunds medlemmar
äro inbjudna att deltaga i sammanträdet och diskussionen.

<b>Avdelningen för Mekanik</b> avhåller sitt årsmöte å
föreningens lokal, Brunkebergstorg 20, lördagen den 29
oktober 1932 (Obs. ändrad dag!) kl. 14,30 enligt följande
program: Kl. 14,30. Föreningsangelägenheter: 1) Val av
justeringsmän. -- 2) Inträdesanmälningar och inval. --
3) Inkomna skrivelser. -- 4) Styrelseval. -- 5) Val av
ceremonimästare och klubbmästare. -- 6) Val av två
representanter och en suppleant i teknologföreningens
styrelse. -- 7) Tillsättande av valkommitté. -- 8) Val av
redaktör för Teknisk tidskrift, Mekanik. -- Kl. 15. Ingenjör
<sp>Aug. V. Jansson:</sp> <i>"Räknemaskinen Facits senaste
modell",</i> meddelande med demonstration och
skioptikonbilder. -- Kl. 15,30. överingenjör <sp>A. Lysholm:</sp>
<i>"Ljungströms mottryckslokomotiv."</i> -- Kl. 16,15. Direktör
<sp>S. Alwerud:</sp> <i>"Stavhaspelbindaren, en modern svensk
skördemaskin för liggsäd."</i> -- Kl. 17,30. Civilingenjör <sp>Nils
Gustafsson:</sp> <i>"Nifeförgasaren."</i> -- Kl. 18,30. Gemensam
middag, bestående av smörgåsbord, varmrätt, dessert,
snaps, pilsner, kaffe och servisavgift kr. 5:--. -- Samkväm.

<b>Örebro ingenjörsklubb</b> håller ordinarie sammanträde å
Grand hotell, Motorcykelklubbens lokal, lördagen den 15
oktober 1932 kl. 7 e. m. Program: 1) Protokolljustering.
-- 2) Allmänna ärenden och inval. -- 3)  Val av
kommitterade för november och december. -- 4) Kåseri med bilder
av bankdirektör <sp>Gottfrid Thermsenius:</sp> <i>"Några
minnen från M/S Gripsholms kryssning till Västindien
våren 1932.</i> -- Supé och samkväm.

<b>Skånska ingenjörsklubben</b> sammanträder på
Kungsparkens restaurang i Malmö fredagen den 21 oktober kl. 7
e. m. Bland ärendena märkes föredrag med ljusbilder av
filosofie kandidaten <sp>Halvdan Åstrand</sp> om <i>"Kemiska
och statistiska metoder i sockerbetsodlingens tjänst".</i>
Efter förhandlingarna sedvanlig supé och samkväm.

<b>Tekniska samfundets i Göteborg</b> 50-års jubileum
högtidlighålles å Börsen lördagen den 5 november 1932 enligt
följande program: Kl. 17,00. Högtidssammanträde i
Stadsfullmäktiges sal (högtidsdräkt). Program: 1) Musik. --
2) Hälsningsanförande av samfundets ordförande arkitekt
<sp>Sven Steen.</sp> -- 3) <i>"Tekniska samfundets historia i
korta drag",</i> föredrag av professor <sp>Gösta Bodman.</sp> --
4) Musik. -- 5) Hälsningar från andra föreningar framföras.
-- 6) Musik. -- Kl.  19,00. Middag i Stora börssalen
(högtidsdräkt). -- Efter banketten dans till kl. 1,00. Pris för
banketten inklusive buffé och servis 20 kr. pr person.
Anmälan om deltagande senast den 15 oktober. Obs.! De
medlemmar som anmält sig å förut utsända preliminära
kort torde förnya sin anmälan och  alla dessa äro
försäkrade om plats. Även de samfundets medlemmar, som icke
deltaga i banketten kunna bevista högtidssammanträdet.

</chapter>
<chapter name="TEKNISK TIDSKRIFT
HÄFT. 43 ÅRG. 62 22 OKT. 1932">
<h1>TEKNISK TIDSKRIFT</h1>
<h2>HÄFT. 43 ÅRG. 62 <tab>22 OKT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Reklamens rationalisering, av Gunnar H. Rune. -- Tidskriftsnytt inom mekaniska och elektriska
facken. -- Notiser. -- Litteratur. -- Tekniska föreningar. -- Sammanträden.

</chapter>
<chapter name="REKLAMENS RATIONALISERING.">
<h2>REKLAMENS RATIONALISERING.</h2>
<h3>Av <sc>Gunnar H. Rune.</sc></h3>
De sista decennierna ha givit oss lysande exempel
på vilka resultat, som industriens rationalisering
skapat. Tillverkningskostnaderna ha i många
företag kunnat nedbringas till en nivå, som på
teknikens nuvarande ståndpunkt måste betecknas som
minimum.

Denna rationalisering har inneburit en konsekvent
tillämpning av minsta medlets lag: att åstadkomma
bästa möjliga resultat med minsta möjliga
uppoffringar. För genomförandet av detta program
fordrades i första hand en sak: en ingående kännedom
oni tillverkningskostnaderna och deras fördelning på
olika avdelningar och olika tillverkningsorder.
Genom en ingående kostnadsanalys ställdes dessa fäkta
til produktionsledningens förfogande. Med ledning
av dessa kunde sedan erforderliga tekniska och
organisatoriska förbättringar genomföras. Resultatet
blev sänkta tillverkningskostnader.

Det är mycket lärorikt att ha denna utveckling i
tankarna, när man skall diskutera förhållandena på
försäljningssidan, speciellt reklamen. Med någon
förenkling har man nämligen fog för att påstå att
distribution f. n. står inför samma uppgift som
produktionen "före rationaliseringen": att sänka
kostnaderna. Och detta problem kan endast lösas efter
samma linjer som våra ingenjörer löst det: genom
en rationalisering med allt vad detta slagord
innebär av förnuftigt tänkande och handlande.

Härvid måste man dock påpeka, att
rationaliseringssträvandena inom produktionen och
distributionen i ett viktigt avseende ha olika förutsättningar.
Det erbjuder inga principiella svårigheter att på
förhand fastställa kostnaden för att producera
exempelvis 5 000 cyklar. Kalkylavdelningen kan på
öret visa hur mycket arbetslöner, materialkostnader
osv., som åtgår härför. Alla produktionsfaktorer
kunna mätas.

För att producera en försäljning av dessa 5 000
cyklar nedlägger fabrikanten vissa försäljnings- och
reklamkostnader. Dessa kostnader producera ett
visst resultat. Men huru stort detta blir, huru
många cyklar, som komma att säljas, kan inte
bestämmas på förhand. Här räkna vi nämligen med
en obekant faktor, konsumenternas köplust, och
denna bestämmes av allt för många faktorer för att
.kunna fastställas på förhand. Att köplusten kan
ökas genom en klokt planerad reklam, se vi
dagligen bevis på. Men det är givetvis omöjligt att i
de flesta fall förespå exakt hur mycket en
reklamkampanj kommer att öka försäljningen.

Om man sålunda inte på förhand kan uppnå
100 % visshet beträffande resultatet av planerade
reklamåtgärder, så är det givet, att ju mera man
kan basera sina åtgärder på objektiva fakta och ju
mindre på subjektiva omdömen, desto bättre måste
resultatet bli. Verklig reklamkunskap är överlägsen
antaganden. Ju större kännedom man skaffar sig
om reklamens förutsättningar att nå resultat i varje
särskilt fall, desto säkrare kan reklamverkan
beräknas, desto mindre roll kommer slumpen att spela.
Reklamköpet blir då icke längre något slags
lotterispel, som man ibland känner sig frestad till, men
kanske oftast avhåller sig ifrån. Det blir en ren
affär, där kostnader och resultat kunna överskådas
och vägas mot varandra.

Varje reklamkampanj har sina speciella uppgifter
och följaktligen sina speciella medel att nå dessa.
Vissa problem äro dock gemensamma. Vissa frågor
måste alltid besvaras, speciellt dessa tre.

1. Till vilka konsumenter söker jag sälja mina
varor eller tjänster?

2. Hur skall jag kunna påverka dessa
konsumenter mest ekonomiskt?

3. Hur bör min reklam utformas för att bliva
effektivast?

En konsekvens utav den moderna storproduktionen
är att den intima kontakten med kunderna,
som var så typisk för hantverket, har omöjliggjorts.
Fabrikanten söker avsättning för sina produkter på
marknaden med hjälp av sin försäljningsorganisation
och sin reklam. Försäljningssiffrorna säga honom
en del om läget på marknaden men långt ifrån allt
vad han behöver veta om den. Strävandena inom
modern försäljnings- och reklamteknik gå därför ut
på att klarlägga den verkliga ställningen; vilka
kunderna äro, deras geografiska spridning, deras
sociala ställning, deras inkomstklass, deras
uppfattning av den saluförda varan osv. De förnämsta
hjälpmedlen härvid äro analys av försäljningssiffrorna
och marknadsundersökningar. Den rätt så
egenartade tekniken hos de senare kommer att
behandlas i en följande artikel.

En möjligast noggrann kännedom om konsumenterna
är den första förutsättningen för att en reklamkampanj
skall bliva effektiv. Nästa fråga vi måste
ställa oss är denna:

Huru skola vi nå konsumenterna på mest
ekonomiska sätt? Vilket eller vilka reklammedel äro
mest effektiva i vårt speciella fall? Denna
utomordentligt viktiga fråga får icke avgöras
slentrianmässigt. Den kräver en fullt förutsättningsfri
diskussion. Ofta står valet mellan annonsering å
ena sidan och någon form av direktreklam å den
andra. Någon rivalisering mellan dessa båda
reklammedel finns icke i de flesta fall. De ha olika
förutsättningar och syften. Annonseringen innebär
en bearbetning av konsumenterna på bredast
tänkbara front. Det är ett reklammedel, som når "den
stora allmänheten" snabbast och för minsta kostnad.
Direktreklamen åter är mest effektiv, när det gäller
att vända sig mot ett relativt litet antal
konsumenter, som kunna urskiljas på förhand. Cyklar,
exempelvis, är en vara, som lämpligen bör
annonseras. Antalet konsumenter är nämligen så stort,
att det är oekonomiskt att bearbeta var och en av
dem med direktreklam, en broschyr exempelvis.
Gäller det däremot att sälja t. e. en legering e. d.,
huvudsakligen lämpad för vissa cykeldelar, är det
givetvis mest ekonomiskt att intressera
cykelfabrikerna härför genom direktreklam.

Svaren på de två första frågorna ha givit fakta,
som belysa de effektivaste reklammedlen härför
samt vilka konsumenter, som skola bearbetas. Det
reklamtekniska arbetet kan börja. De frågor, som
stå i samband härmed, skola utförligt behandlas i
en senare artikel. Här skola endast några
principiella synpunkter framhållas.

Reklamen får aldrig bliva självändamål. "Annonser
skola sälja och icke dekorera tidningssidorna",
som en av landets framgångsrikaste annonsörer
brukar säga. Ledstjärnan vid utformningen av all
reklam är effektiviteten: huru skola vi utforma vårt
budskap till konsumenterna på ett sätt, som skapar
bästa direkta och indirekta resultat? Alla andra
synpunkter måste underordnas.

Nödvändigheten av att ingående känna till vilka
konsumenter reklamen skall rikta sig, har tidigare
framhållits. Lika viktigt är kännedomen om den
vara, som skall säljas, dess tillverkning, ställning
på marknaden osv. Ju bättre man studerar varan,
desto större möjligheter har man att draga fram
just de egenskaper, som verkligen intressera
kunderna och stimulera dem till köp.

Att skapa efterfrågan, att göra konsumenterna till
köpare, är reklamens uppgift. För att framgångsrikt
lösa denna är i många fall konsumentreklam
otillräcklig. Huvudparten av de varor, som säljas
med hjälp av reklam, når kunderna genom ett mer
eller mindre förgrenat nät av återförsäljare. I de
flesta fall ha dessa senare ett mycket starkt
inflytande på kundens val. Detta förhållande måste
beaktas. Det gäller sålunda icke blott att stimulera
konsumenterna till att efterfråga en viss vara.
Återförsäljaren, som säljer denna till kunden, måste
också bearbetas. Hans medverkan måste vinnas. I
annat fall kan hela försäljningsmaskineriet stoppa.

Återförsäljarens medverkan beror icke enbart på
rabattfrågan. På samma sätt som konsumenten
väljer en vara med hänsyn även till andra omständigheter
än dess pris, så dikteras återförsäljarens beslut
att lagerföra en viss vara av flera olika faktorer. I
vissa fall är det därför nödvändigt att belysa dessa
i en speciell reklamkampanj, som riktar sig mot
återförsäljarna.

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
AUGUSTI 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>AUGUSTI 1932.</h3>
<tab><tab><tab><tab><tab><tab><tab>(Copyright.)
Vid Claude-Boucherots havsvärmekraftverk har
Rateau påstått att avlägsnandet av de i kondensvattnet
lösta gaserna kräver enormt stor energi så att
ingen kraft skulle kunna utvinnas med anläggningen.
Emellertid har Rateau efter diskussion med Claude
själv konstruerat en roterande kompressor härför
som beräknas kräva endast 8,5 % av energien. (Le
Génie Civil, h. 23, s. 571.) Genom att utsätta ett
vattenskikt av 12 cm tjocklek, som överdragits av en
tunn oljehinna, för solvärmet, kan detta enl. Barjot
effektivt upptagas. Gjorda försök i varmare
länder visa att på så sätt 24° havsvatten kan
uppvärmas till 50° temperatur ehuru lufttemperaturen blott
är 35°. Vattnet får passera en avdunstare för lågt
tryck och avkylas 15° för att återföras till
bestrålning. Per dag och kvadratmeter bestrålningsyta
skulle man kunna få ut 2 500--3 000 kgcal och vid
50 m sida på bestrålningsytan skulle man få ut
200 kWh/dag. (Schweizerische Bauzeitung II,<footnote>En romersk II före häftesnumret betecknar andra
bandet under året.</footnote>
h. 7, s. 95.) Engelska Cunardlinjens atlanterångare
Scythia har försöksvis med gott resultat
eldat en panna under en atlantresa med 40 %
kolpulver och 60 % olja i emulgerad blandning.
Planson patenterar en dylik blandning med så
finfördelat kol att den skall kunna användas i
förbränningsmotorer. Bunkerutrymmet behöver ej ökas vid
användning av "kololja". (Brennstoff und
Wärmewirtschaft, h. 8, s. 133.)

Ingenjör Johansson vid Götaverken har
konstruerat en ångkompressor till förbättrande av
ångekonomiser hos fartygsångmaskiner. Ångan
slutexpanderar i en ångturbin som driver ångkompressorn
vilken i sin tur komprimerar och uppvärmer ångan
från kolvmaskinens högtryckscylinder. 17--21 %
bränslebesparing ernås. (Verkstäderna, h. 8, s. 177.)

Schauer har konstruerat en tvåtaktsmotor där den
förkomprimerade bränsleblandningen blåses snett in
i cylindern varigenom en snabbt roterande ring av
blandningen uppstår i vilken de förbrända gaserna
äro inneslutna utan att rotera och som i den mån

ringens tjocklek ökar drivas ut i axiell riktning
genom en central öppning i cylinderhuvudet, varifrån
de ledas till en annan mindre cylinder, där
utblåsningen sker. (Automobiltechnische Zeitschrift, h. 15.
s. 372.) Allen's motor med en cylindereffekt av 25
hk vid 500 v/m. har svetsat stativ bestående av en
C-formad plåt med I-sektion ungefär liknande en
krankrok, anordnad mellan varje cylinderpar, i
vilken lagren vila och axeln monteras in varefter
"krokens" öppning sedan täckes med plåt liksom även
C-plåtarna sinsemellan förenas med plåtar, vilka
samtidigt bilda motorns kåpa, (The Power Engineer,
h. 8, s. 296.)

Naturgas till en kvantitet av 370 000 m<sup>3</sup>/dygn
finnes disponibel i närheten av Keuka vattenkraftstation
med 117 m fallhöjd. Vid kraftöverskott
ackumuleras vatten med pumpar för 60 000 l/m och 120
m tryckhöj d vid 1 150 v/m. (Power II, h. 2, s. 76.)

För att minska vattenmotståndet på racerbåtar
anordnas ett stycke under båtskrovet
aeroplanvingeliknande strävor dels ungefär midskepps, dels
akteröver. Då båten sätter fart lyfta dessa vingar
skrovet ur vattnet varigenom vattenmotståndet blir
minimalt. För en vanlig 7,5 m motorbåt utgör
vattenmotståndet vid 30 à 40 knop 20 % av hela vikten
och vid 100 knop halva båtvikten. Vid ett aeroplan
är förhållandet endast en femtondedel och
kraftåtgången blott en femtedel. (Electrical Engineering,
h. 8, s. 399.) Brown Boveri anordnar dieselelektrisk
fartygsdrift för växelström, varvid trenne
dieselgeneratorer med gemensam matare och
parallellkopplade magnetlindningar, tvångskopplade med
strömbrytaren, arbeta på en synkron eller asynkron
propellermotor. Manövern fram och back verkställes
med motorns strömbrytare: hastighetsregleringen
sker grovt genom till- eller frånkoppling av en eller
flera dieselaggregat, varefter finregleringen sker
genom bränsletillförseln till de inkopplade aggregaten.
(Brown Boveri Mitteilungen, h. 6/7, s. 148.) Kort
använder för flodfart en inombordspropeller,
placerad ungefär mitt i skrovet. Vattnet intages
symmetriskt vid skrovets bägge bogsidor och utströmmar
rätt akterut genom en svagt konisk tub med ökande
diameter från propellern räknat. Verkningsgraden
påstås stiga till 37 % mot 25 % vid vanlig
propeller. (Le Génie Civil II, h. 7, s. 163.)

Hübner har utfört en anordning för reglering av
glidvinkeln vid aeroplan, varigenom den kan ökas
vid glidflykt före landning. Den består av tvenne
med varandra sammankopplade roder, manöverbara
från förareplatsen, vilka sitta på var sin sida på
vingens översida nära dess framkant och äro vridbara
omkring sin vertikala axel. Då de användas
minskas luftströmningen på vingens översida och i
viloläge inställa de sig automatiskt på minsta
luftmotstånd. Vid samma flyghastighet kunde man ernå en
stegring av glidvinkeln med 60 %, vilket betyder en
minskning av erforderlig landningssträcka med 40 %.
(Zeitschrift für Flugtechnik und Luftschiffart, h. 15,
s. 455.)

Maschinenfabrik Esslingen har utfört en stor och
snabb ångmotorvagn för 56 sittplatser. Ångan med ett
tryck av 25 at vid 400° tillföres cylindrarna och
fyllningen kan med ventiler reduceras från max. ned till
4 %, varigenom god ekonomi uppnås. Rå vattnet
uppvärmes successivt till 200°, luftas ut och slammas. Före
ångbildningen avlägsnas även andra stenbildare så att
strålningsdelen av ångpannan endast innehåller renat
vatten. Förbränningsluften uppvärmes. Kolförrådet
räcker för 200 km och vattenförrådet för 100 km.
(Zeitschrift des Vereines Deutscher Ingenieure, h. 34,
s. 828.) En större jämvägsmotorvagn med direkt
drivande dieselmotor har utförts i Schweiz där
motoranläggningen, som placerats på en särskild boggie, är
helt skild från vagnskorgen, som sålunda befrias från
motorbullret. Boggien är länkstyrd och ställer
automatiskt in hjulaxlarna raclialt i kurvorna, varför
hjulavståndet kan hållas större. Den tolvcylindriga
motorn för 300 hk vid 850 v/m är utförd med särskilt
låg höjd för att få rum under vagnsgolvet och den
är försedd med oljekopplad dubbelsidig kuggväxel i
fyra steg samt tryckluftmanövrerad koppling för
fram och back. (Schweizerische Bauzeitung II, h. 7.
s. 87.)

Vid elektriska generatorer för momentreserv
användes nu i allmänhet s. k. grovsynkronisering där
generatorn vid uppnått fullt varvtal inkopplas utan
magnetisering över en dämpspole, varefter
magnetiseringen tillslås och dämpspolen kortslutes, en
manöver, som i allt tager ca 10 s. En billigare metod
är att först inkoppla generatorn stjärnkopplad utan
magnetisering och dämpspole och därefter omkoppla
till delta sedan magnetiseringen inkopplats.
(Elektrotechnik und Maschinenbau, h. 32, s. 441.) A. E. G.
tillverkar numera glödkatodlikriktare för flere tusen
kW. Genom superponering av en växelström med
dubbla frekvenser kan man vid omformning från
likström till växelström få en nära nog ren sinusform.
Med en särskild likriktare parallellkopplad till den
som skall överföra belastningen kan även reaktiv
effekt överföras till växelströmsnätet. (Elektrotechnische
Zeitschrift, h. 32, s. 761.) Genom att använda
ventilverkan hos en mellan tvenne pressluftkylda
elektroder roterande ljusbåge har man åstadkommit
en ny likriktare för hög spänning. Överslaget
mellan elektroderna inledes av en periodisk
överspänning varefter den ström, som skall likriktas, föres
genom ljusbågen. Genomfluten av denna finnas i
elektroderna magnetspolar, som alstra fält i axiell
riktning och förutom rotationen även driva bågen
utåt. Pressluften driver bågen inåt och då den
slocknat drivas de joniserade gaserna bort såsom i
en tryckluftströmbrytare. Likriktare ha utförts för
1 500 A högsta ström och för 150 kV högsta
spänning. Verkningsgraden är 98 % à 99 %.
(Elektrotechnische Zeitschrift, h. 31, s. 737.) Professor
Norinder har förbättrat Dufours katodoscillograf,
varigenom elektronstrålen själv blir igångsättningsrelä
utan någon som helst tidsfördröjning och filmen kan
utan att bli förstörd ligga i exponeringsläge långa
tider. Han har även utvecklat en särskild
vakuumpump, varmed några tusentals mm Hg kan uppnås
på 10 à 15 m. Tidsforändringar om 2--10 µs kunna
avläsas. De brantaste spänningsstegringar, som
noterats, uppgå till 38 och 20 kV/µs. Vågornas
varaktighet ligger mellan 20 och 100 µs. (Era, h. 8, s 131.)

En 6 km lång 100 kV ledning på linjen
Dresden-Chemnitz är särskilt utsatt för åska och stördes
tidigare ofta på grund av dålig jordning hos stolparna
(100 à 250 ohm). Sedan denna förbättrats genom
uppsökande av närliggande vattenådror i vilka 5 cm
förzinkade järnrör neddrivits till 5 à 9 m djup hava

inga störningar förekommit trots talrika åskväder.
Man fann att blixtskadorna alltid uppträda där
ledningen går närmast en vattenådra där även luftens
ledningsförmåga befanns vara större.
(Elektrizitätswirtschaft, h. 15, s. 321.) Steatit Magnesia A. G.
framställer ett isolatormaterial benämnt "Sipa" med
en utvidgningskoefficient av 1,4 à 1,6 . 10<sup>--6</sup> i
medeltal för temperaturer mellan 20 och 650°.
Hållfastheten är något högre än för porslin. Jämförande
försök med porslins- och Sipa-isolatorer, vilka
utsattes för ljusbågar om 4000 A vid 500 à 750 V under
3 à 4 s visa att porslinet därvid i allmänhet
fullständigt förstöres under det att Sipa isolatorerna
antingen förblevo oskadade eller också obetydligt
avsmältas vid isolatorflänsarna. (Elektrizitätswirtschaft,
h. 15, s. 327.) General Electric för i marknaden en
rörlampa fylld med natriumånga som skall ha
avsevärt lägre wattförbrukning per normalljus än
hittills använda. En 100 W likströmslampa gav 35
lumen per W under det att en vanlig 100 W lampa
blott ger 14. Natriumlampan, som blir starkt
upphettad, är försedd med dubbla glashöljen med
lufttomt mellanrum. Ljustätheten är 150 nlj/cm<sup>2</sup>, vilket
är betydligt mera än vid andra rörlampor.
(Electrical World II, h. 8, s. 233.) Siemens har utfört en
fotocell så reglerad att den är känslig endast för de
från en bestämd ljuskälla utgående strålarna.
Framför sändarlampan är anordnad en roterande
bländare så att man får ett växelljus av bestämd
frekvens. Mottagarens fotocell är placerad i focus på
en parabolisk spegel, som med en skärm skyddas
mot påverkan av ovidkommande ljuskällor. Den
alstrade strömmen förstärkes och likriktas samt får
hålla ett reläankare, som förblir attraherat så länge
ljusstrålarna ej störas i sin väg. (Zeitschrift des
Yereines Deutscher Ingenieure, h. 35, s. 838.) För
mätningar av töjningar orsakade av dynamiska
påkänningar har konstruerats en apparat av 10 cm
längd, som kan anbringas exempelvis på vevstakar,
avsedd för oscillografisk uppmätning av
längdförändringar ned till 25 µ. Apparaten består av
tvenne laminerade ök med lindningar mellan vilka
ett ankare får röra sig fritt i luftgapet. Ok och
ankare fästas vid provföremålet så att varje rörelse
inom ett område av detsamma registreras på grund
av den förlorade symmetrien. Lindningarna matas
ined ström av 750 p/s. från särskild omformare. För
mätning av statiska förhållanden kan oscillografen
ersättas av en likriktare med voltmeter. (Electric
Journal, h. 8, s. 380.)

Fjorton olika svetsmetoder ha provats av den
schweiziska materialprovningsanstalten. De bästa
elektriska svetsningarna befunnos avgjort
överlägsna gassvetsningarna. Bar elektrod gav mindre
hållfasthet och tänjbarhet än belagd elektrod och
endast den senare kan fullt motsvara nutida
anspråk. Växelström och likström äro under i övrigt
likartade förhållanden varandra fullt likvärdiga.
(Schweizerische Bauzeitung II, h. 6, s. 77.) Förutom
prov med långa provstycken rekommenderas även
korta provstycken varmed huvudsakligen vinnes
sträckgräns och draghållfasthet. V- och X-skarvar
provas förutom med dragprov även med böjningsprov,
som blir allt viktigare som kompletteringsprov,
varvid böjnings vinkeln utgör mått på kvaliteten.
Svetsmaterialprovstycken användas i allt större
utsträckning och för svetsareprov användas dessa
såväl om V- eller X-skarvar, vilka såväl drag- som
böjningsprovas. (Die Schmelzschweissung, h. 7, s. 147.)
Kryssarna Pensacola och Salt Lake City om vardera
10 000 t voro de första amerikanska örlogsfartyg där
svetsning i större utsträckning förekom. De hade
under byggnadstiden 14 lag nitare och 8 elektriska
svetsare i arbete. Washingtonkryssaren New
Orleans, som är under byggnad, sysselsätter 4 nitarelag
och 28 svetsare. Gassvetsning användes endast i
verkstäderna för vissa rörarbeten och för aluminium.
90 % av alla längs- och tvärskott äro svetsade och
30 % av alla längsgående balkar belägna inom den
mittersta hälften av fartyget. Stäven är till 80 %
uppbyggd och svetsad till plåten och ersätter
tidikare konstruktion av stålgjutgods. (Pacific Marine
Review, h. 6, s. 227.) Rörstolpar rosta vid marken
och förstärkas med ett järnband som först häftsvetsas
på en punkt och därefter bockas runt stolpen,
avskäres till riktig längd och fastsvetsas i sin helhet
med två horisontala och en vertikal elektrosvets.
(Transit Journal, h. 8, s. 356. ) Den nya trafiktunneln
vid Boston har Litförts av svetsade plåtsegment
med en total vikt av 12 500 t. Belagda elektroder
användes och man beräknar att med det svetsade
utförandet ha inbesparat en million dollars. (Journal
of the American Welding Society, h. 6, s. 15.)
<tab><tab><tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Vattenfallsstyrelsen.</b> K. m: t har förordnat
överdirektören Waldemar Borgquist att fortfarande för en
tid av två år, räknat från och med den 1 januari 1933,
vara överdirektör vid statens vattenfallsverk.

<b>Vägingenjörerna.</b> K. m:t har förordnat biträdande
vägingenjören i Norrbottens län kapten A. I. Wolff att
för tiden t. o. m. den 30 september 1938 vara
vägingenjör i nämnda län.

<b>Nytt om vägtjära.</b> I dagarna har litteraturen riktats
med ett par nya bidrag om vägtjärans egenskaper och
användning, som förtjäna beaktas av såväl konsumenter
som producenter på detta område, dvs. av vägmän och
gasverksmänniskor.

"Om användning av Vägtjära utomlands" handlar ett
av civilingenjör Sten Hallberg vid Svenska
väginstitutet författat meddelande (nr 36 i väginstitutets
publikationsserie), utgörande bl. a. en redogörelse för
författarens erfarenheter från en studieresa till England,
Frankrike, Holland och Tyskland.

I företalet framhålles, att användningen av vägtjära
icke på långt när är så stor i Sverige som i många
andra länder, där årligen stora kvantiteter användas
för ytbehandling och indränkning ävensom för
vägbeläggningar av mera högklassig art. Särskilt i
Tyskland har under senare år utförts nykonstruktioner
inom tjärbeläggningstekniken, vilka torde vara av
intresse även för våra förhållanden. Författaren lämnar
bl. a. en klar och ingående redogörelse över dylika
nyare beläggningstyper, såsom tät tjärbetong,
kalltjärbetong, tjärbetongmattor ("Teerteppiche") och
tjärbetongbunden makadam ("Binstreudecke"). Av dessa
typer torde speciellt den sistnämnda vara värd beaktande,

då den erbjuder väsentliga fördelar framför vanlig
ytbehandling eller halvindränkning utan att vara
väsentligt dyrare. Den utföres på så sätt, att på ett lager
löst vältad vanlig grovmakadam utströs en relativt
finkornig och "fet" tjärbetongmassa, som medelst vältning
nedpressas i makadamlagret, så att dess hålrum bli
fyllda med tjärbetongmassa. Härför fordras i regel, att
massan utströs i ett par omgångar med efterföljande
vältning. Tjärbetongmassan kan utläggas såväl varm
som kall, vilket senare möjliggör tillverkning och
lagring av massan vid centralt belägna fabriker, varifrån
den kan distribueras till de olika arbetsplatserna.

Författaren redogör vidare för de moderna
utföringsformerna för öppen tjärbetong, en beläggningstyp, som
i vårt land torde allt för litet hava beaktats men som
utomlands, särskilt i England, kommit till stor
användning. Den står i kvalitet och pris något högre än
den tjärbetongbundna makadamen därigenom, att all
ingående sten före utläggningen är maskinblandad med
tjära.

Utöver redogörelsen för de olika tjärbeläggningarna
berör författaren även frågan om tjäremulsioner och
kalltjäror, varvid speciellt olika lösningsmedels
inverkan på kalltjärans viskositet behandlas.

I detta sammanhang må slutligen nämnas, att
Svenska väginstitutet i samarbete med Stockholms stads
gatukontor innevarande sommar utfört provsträckor å
vägar inom Bromma och Brännkyrka med samtliga
ovan nämnda tjärbeläggningar och även planerar
utförande av dylika beläggningar på en provväg å
Lidingön nästa år.

"Vägtjära och tjärbeläggningar" är titeln å en
publikation, som nyligen utgivits av Gas- och
koksverkens ekonomiska förening, Stockholm, och som i
viss mån utgör ett komplement till ovan nämnda
avhandling. Beträffande tjärbeläggningar redogöres
sålunda här huvudsakligen för de s. k. halvpermanenta
typerna, dvs. ytbehandling och indränkning av
makadam, varöver även lämnas detaljerade
arbetsbeskrivningar med materialförteckning etc.

Vägbeläggningsfrågan i Sverige behandlas, varvid
jämförelser göras med förhållandena i Danmark och på
kontinenten samt behovet av enklare beläggningar för
våra huvudvägar påvisas. Det gradvisa utbyggandet,
som binder minsta möjliga kapital och vid viss
begränsad medelstillgång möjliggör ett beläggande av
största möjliga vägarea samt medger en smidig
anpassning efter rådande trafikförhållanden, rekommenderas.

I en historik rörande tjärans användning inom
vägtekniken påvisas bl. a. hur långt efterblivna vi äro i
detta avseende relativt övriga kulturländer och hur
detta förhållande verkar nationalekonomiskt
ofördelaktigt för oss.

Vidare redogöres för tjärans egenskaper, speciellt
med hänsyn till dess användning som bindemedel för
vägbeläggningar.

<b>Analysmetoder för eldfasta material.</b> American
Society for Testing Materials har nyligen utgivit en
handbok angående eldfasta material (Specifications and
Methods of Test for Refractory Materials. 93 sid. Pris
50 cents.) Publikationen innehåller normalbestämmelser
för eldfast tegel för metallurgiska ugnar, stationära
ångpannor och fartygspannor. De beskrivna
provningsmetoderna avse eldfast tegel, eldfasta material,
belastade vid höga temperaturer, porositet och
permanenta volymförändringar hos eldfasta material,
mjukningspunkten hos chamottetegel samt kemisk analys av
eldfasta material, inkl. krommalm och kromtegel.
Vidare refereras försök till provningsmetoder avseende
chamöttetégels motståndsförmåga mot termisk
söndersprängning samt bestämning av partikelstorleken hos
råmaterial för eldfasta produkter. Publikationen avslutas
med en handledning i provtagning och analys av eldfasta material.

<b>Bestämning av tjockleken hos textila material.</b>
Bureau of Standards, Washington, U. S. A., har
föreslagit nya normer för bestämning av tjockleken hos textila
material. Bl. a. föreslås, att med tjocklek skall förstås
avståndet mellan två plattor, en fast och en rörlig, som
båda äro i kontakt med provbiten, vilken under viss tid
belastas med ett tryck av l pound pr squareinch (70,2
g/cm<sup>2</sup>). Tumstockar, skjutmått och mikrometer
skruvar utdömas såsom otillförlitliga för dylika mätningar.
Vid mätningen sammantryckes tyget mer eller mindre,
beroende på dess elasticitet, form och tjocklek samt på
formen, storleken och belastningen hos mätinstrumentets
rörliga del. För vissa material åtgår en viss tid,
innan den rörliga delen kommer i vila; i fråga om
mjuka material inträder detta tillstånd hastigt. Även
temperaturen samt luftfuktigheten ha inflytande på
nedtryckningen. Bureau of Standards har därför föreslagit
användandet av ett mätinstrument, vars rörliga del har
en bestämd ytstorlek och belastas med ett konstant
tryck. Hittills ha textilfabrikanterna använt en
tjockleksmätare, vars rörliga del har en diameter av 3/8"
och väger 6 ounces. Gummifabrikanterna använda en
diameter av 1/4" och en vikt av 9 ounces. Andra
industrigrenar hava begagnat olika mått och vikter. Då
man ofta i leveransbestämmelserna föreskriver, att
mätningarna skola göras med instrument av viss
beskaffenhet, ha fabrikanterna varit tvungna att hålla en hel
uppsättning av dessa fina och svårskötta instrument.
Det av Bureau of Standards framlagda förslaget till
normering innebär alltså en stor förenkling.

Detta förslag har granskats av tyska statens
materialprovningsanstalt, Berlin-Dahlem, som anför, att
nämnda mätningsmetod med användande av ett konstant,
relativt högt tryck tidigare tillämpats i Tyskland men
numera frångåtts i fråga om vävnader. Metoden tar
nämligen ej hänsyn till de porösa tygernas kompressibilitet.
Hos dessa tyger står tjockleken i så nära samband med
porvolymen och därigenom också med mjukheten,
värmeisolationsförmågan osv., att en mätning av
tjockleken med det föreslagna höga trycket måste ge falska
värden. Ett högt tryck är fördelaktigt vid mätning av
tyger med fast struktur, medan porösa tyger måste
mätas med betydligt lägre tryck. DVM har därför
föreslagit, att två belastningsenheter skola fastställas vid
tjockleksmätningar, nämligen: 1. För vävnader med slät
yta och fast struktur 50 g/cm<sup>2</sup> vid en yta hos
tryckplattan av 10 cm<sup>2</sup>. 2. För sammetsartade vävnader, dvs.
sådana som ha en luddig yta (flanell, plysch, sammet
m. fl.), 5 g/cm<sup>2</sup> vid en yta hos tryckplattan av 25 cm<sup>2</sup>.
Mätningarna skola företagas vid rumstemperatur och
65 % relativ fuktighet.

Man hoppas i Tyskland att kunna träffa överenskommelse
med Amerika om fastställande av gemensamma
normer i detta avseende, varigenom man även önskar
uppnå standardisering av provytans storlek.

<b>En bok om kautschuk.</b> Som bekant tillhör
kautschuken de ej blott allmännast utan även mångsidigast
använda materialen, och kännedomen om dess produktion,
industriella bearbetning och egenskaper i olika
avseenden är således väl värd en större spridning inom den
omfattande kretsen av förbrukare. Hittills har den
svenska litteraturen på detta område varit påfallande
fattig, och det är därför med intresse vi tagit del av
en i dagarna utsänd volym "Kautschukboken", vilken
utgivits av Trelleborgs gummifabriks a.-b. Den för övrigt
mycket elegant utstyrda boken inledes med en allmän
avdelning om kautschukens odling och råvarans
framställning jämte historiska och handelsstatistiska data
från kautschukens genombrottsår. Därefter följer en
speciell avdelning om den svenska gummiindustriens

utveckling samt om tillverkningar och
tillverkningsmetoder vid  Trelleborgsfabriken.

Boken, som omfattar ca 80 sidor, är nyttig och vacker
samt dessutom billig, enär den kan erhållas gratis efter
rekvisition från utgivaren.

<b>Retardationsmätare för fordon.</b> Engineering (16
sept. 1932) beskriver ett instrument för bestämning av
retardationen hos fordon, speciellt för provning av
bromsarna. Instrumentet består i huvudsak av en pendel,
som är lagrad vinkelrätt mot fordonets längdriktning
och därför vid bromsningen inställer sig i en mot
retardationen proportionell vinkel med vertikalen. Pendeln
är utförd av magnetiserat stål och innesluten i en
kapsel, fylld med en lämplig vätska för dämpning av
amplituden. Bottnen i kapseln består av en tunn, böjd
mässingsplåt, och omedelbart under denna finnes ett
lätt ankare, lagrat i samma axeltappar som pendeln.
Ankaret driver medelst ett kuggsegment två räkneverk. Det
ena visar den väg som tillryggalagts, sedan bromsarna
sattes till vid en hastighet hos fordonet av 32 km/tim.,
den andra bromsarnas verkningsgrad, dvs. förhållandet
mellan retardationskraften och fordonets vikt.
Verkningsgraden 100 % motsvarar en bromssträcka av 4,1 m
vid inbromsning från nämnda hastighet. Den praktiskt
förekommande verkningsgraden utgör för fyrhjulsbromsade
fordon ca 60 % och för tvåhjulsbromsade
36 %, om bromsarna fungera tillfredsställande.

<b>Universalinfällningsverktyg.</b> I dagarna har i
marknaden utsänts ett av byggmästaren L. E. Larsson i
Stockholm uppfunnet verktyg, vilket torde fylla ett visst
behov i byggnadssnickeriyrket. Verktyget är avsett för
inhuggning av spår i trä, att användas för hängning av
fönsterbågar och dörrar m. m., och kan inställas för
olika storlekar av byggnadsbeslag från 2 1/2" till 5" X
X 1 3/4".

Verktyget, som är avbildat i längd- och tvärsektion å
fig., består av en platta av järn (2), å vilken de
ställbara delarna äro anbragta. De korta ändstålen
fäst-hållas av vinklarna (3), vilka kunna förskjutas och
vändas om alltefter sidbladens längd. Medelst de likaledes
förskjutbara vinklarna (4) kan avståndet mellan bladen
ökas eller minskas.

<img 1>
Universalinfällningsverktyg.
</img>

För inhuggning av 5/8" hörnjärn vändas bladen så,
att eggarna sättas mot varandra med slipfasen utåt. Då
bredare gångjärn skola inhuggas, t. e. koppelgångjärn,
skola vinklarna (4) vändas mot varandra, och bladen
komma då att sitta på utsidan. Anhållet (5) är
glidbart. Tillhållaren (6) är flyttbar å anhållet och kan
inställas till det önskade måttet.

<b>Yrkesinspektionen under år 1931.</b> Socialstyrelsens
redogörelse för yrkesinspektionens verksamhet under
fjolåret har i dagarna framlagts. Vid utgången av året
voro hos yrkesinspektörerna registrerade 16 379
arbetsställen med 19 904 avdelningar, vid vilka användes
drivkraft om 3 682 283 ehkr och sysselsattes 489 902
arbetare, Hos underinspektörerna voro samtidigt 46 121
arbetsställen registrerade. Hälsovårdsnämnderna
utövade inspektion av 33 416 arbetsställen.

Underinspektörerna med assistenter inspekterade
under året sammanlagt 5 360 skilda arbetsställen,
motsvarande 32,8 % av det registrerade antalet. Hos
yrkesinspektrisen voro vid utgången av året 2 192
arbetsställen registrerade, av vilka 1 026, eller 46,8 %,
inspekterades under året. De under bergmästarnas inspektion
stående stenindustriella arbetsställena utgjorde 1385,
och av dessa inspekterades 549, eller 39,6 %. De
elektriska specialinspektörerna inspekterade 973 st., eller
20,2 % av de till 4 800 uppgående registerförda anläggningarna.

<b>Telefonstationsteknik.</b> En föreläsningskurs i detta
ämne anordnas på Tekniska högskolan (elektrotekniska
hörsalen, Valhallavägen) under tiden den 31 oktober--15
december 1932. Föreläsningarna, som hållas av
civilingenjör Hugo Blomberg, äga rum måndagar och
torsdagar kl. 18--20 och äro tillgängliga även för
utomstående mot en kursavgift av 10:-- kronor efter
hänvändelse till högskolans sekreterare.

<b>Mästarekurs för bilreparatörer</b> anordnas i samarbete
med bilverkstädernas riksförbund å hantverksinstitutet
i Stockholm den <i>10--21 januari 1933,</i> omfattande ca 75
timmars teoretisk och praktisk undervisning i aktuella
justerings- och reparationsarbeten av såväl mekanisk
som elektrisk art å gångbara vagnstyper under
medverkan av för ändamålet särskilt tillkallade
specialister på resp. bilmärken.

Undervisningen är förlagd dels till institutets egna
verkstäder och dels till med institutet samarbetande
verkstäder och industrier inom branschen.

Kursen är avsedd såväl för självständiga yrkesidkare
som -- på dessas begäran och rekommendation -- hos
dem anställda verkmästare och förmän eller väl
meriterade montörer, förutsatt minst 3 års praktik inom
bilreparatörsyrket.

Kursavgiften är kr. 75:-- (för hantverksföreningsmedlemmar
kr. 60:--).

Närmare uppgifter tillställas härav intresserade
kostnadsfritt från Hantverksinstitutet, Nytorgsgatan 17,
Stockholm.

<b>Personalpensioneringen inom industrien.</b> Enligt en
av aktuarien Emil Liedstrand verkställd utredning hade
i september månad 1932 sammanlagt 820 företag
anslutit sig till Svenska personal-pensionskassan och
Sveriges kommunalanställdas pensionskassa. Antalet hos
dessa företag anställda försäkrade utgjorde 18 400 och
den årliga avgiftsinbetalningen 12,1 mill. kr. Fonderna
uppgingo till sammanlagt 82 mill. kr. Det största
antalet av nämnda företag, eller 330, äro rubricerade som
industriföretag. Frekvensen av industriföretag med
löst pensionsfråga är ofantligt mycket kraftigare vid de
stora företagen än vid de mindre. Utredningen, som
omfattat endast större och medelstora företag, är
visserligen ofullständig, men med hänsyn till nyssnämnda
skillnad i frekvens har det synts sannolikt, att 30 %
av industriens personal är anställd vid företag med
modern pensionering. Störst är frekvensen inom gruppen
"blandad bruksrörelse", där i det närmaste 50 % av
personalen torde vara anställd i företag, som löst
pensioneringsfrågan enligt moderna principer. På grund av
den åldersbegränsning som tillämpas vid pensionsförsäkringen
är antalet försäkrade givetvis lägre än antalet
anställda vid nämnda företag.

Med hänsyn till att den moderna personalpensioneringen
ej är äldre än 16 år, torde den hittills uppnådda
utbredningen, särskilt inom industrien, få anses som
avsevärd. Tager man därtill i betraktande dels det
livliga intresse, som f. n. ägnas pensionsfrågan, samt
pensioneringens kraftiga frammarsch under de allra
senaste åren, synes man enligt förf. ha rätt att hoppas,
att den moderna personalpensioneringen inom en ej
alltför långt avlägsen framtid skall vara införd vid
praktiskt taget alla industriföretag i landet.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Der Dauerschlagbiegeversuch,</b> av <sc>Martin Beilhack.</sc>
Berlin 1932. VDI-Verlag.

<b>Verdunstung und Wärmeiübergang an senkrechten
Plätten in ruhender Luft,</b> av <sc>Rudolf Hilpert.</sc> Berlin
1932. VDI-Verlag. Pris Rm 4:50.

<b>Schiffs-Dieselmaschinen,</b> av <sc>Wolhelm Ulrich.</sc> Leipzig
1932, Max Jänecke förlag. Pris Rm 16 bunden.

<b>Bokanmälan.

Die technischen Grundlagen der Brikettierung von
nach Freiberger Spülgasverfahren erhaltenem
Braunkohlenkoks,</b> av <sc>H. Menzel.</sc> Serien Kohle, Koks, Teer.
Band 28. Förlag Wilhelm Knapp, Halle (Saale), 1931.
61 sidor. Pris häftad RM 6,60, bunden 9,90.

Liksom det för brunkolsindustrien var en livsfråga
att på ett billigt sätt kunna framställa försäljningsbara
briketter av brunkol, är det i lika hög grad nödvändigt
för den industri, som avgasar brunkol, att kunna
brikettera brunkolskoksen. I Tyskland, för vars industri
brunkolen numera spela en betydelsefull roll, är
problemet särskilt aktuellt.

Den vid brunkolens avgasning erhållna återstoden,
"Grudekoksen", är av allt för liten hållfasthet för att
tåla någon som helst transport och betingar därför ett
mycket lågt pris. Att av brunkolskoks, erhållen enligt
den ovan rubricerade processen, framställa tekniskt
användbara briketter till ett överkomligt pris var alltså
uppgiften för författarens undersökningar.

Redan på ett tidigt stadium av försöken blev det
tydligt, att en viss minimihalt av tjära måste finnas
kvar i koksen för att den med det enda tänkbara
tillsatsmedlet, vatten, skulle låta sig briketteras. Den av
briketter i allmänhet fordrade minsta böjningshållfastheten
8--10 kg/cm<sup>2</sup>, uppnåddes vid de förberedande
proven med handpressar vid ett tryck av 1 800 kg/cm<sup>2</sup>,
om halten tjära i koksen hölls vid 1,0--1,6 %.
Brunkolens avgasning fick alltså bedrivas så, att denna
tjärhalt kvarlämnades, vilket utan svårighet lät sig
göras vid en efter bestämt schema bedriven
temperaturreglering under brunkolens avgasning.

De fortsatta försöken gällde fastställandet av den
optimala vattentillsatsen, kornstorlekens betydelse och
det maximala presstrycket. Vid Freiberger
Spülgasprocessen kyles koksen i slutna behållare och får sedan
efter målning blandas med den erforderliga
vattenmängden, vars optimum visade sig ligga mellan 12 och
14 %. Kornstorleken är givetvis här, som vid all
brikettering, av största betydelse för ett lyckat resultat.
I allmänhet bör den vid brunkolsbrikettering understiga
3 mm och innehålla en så stor % koks mellan 0 och 0,5
mm som möjligt. Ekonomien sätter här som eljest
gränsen och fullt användbara briketter kunna
framställas med en %-halt koks av denna storlek av 50.
Det gynnsammaste presstrycket ligger på 2 500--3 000
kg/cm<sup>2</sup>, men även här är gränsen given av de
praktiska förhållandena och ett tryck av 1 800 kg/cm<sup>2</sup> är
tillräckligt.

Efter de förberedande arbetena återstodo försök i
stor skala och det gällde närmast att finna en lämplig
brikettpress för detta mycket höga tryck. Excenterpressar
visade sig olämpliga, men såväl bordspréssar
som valspressar voro fullt användbara. De erhållna
briketterna utvisade tillräckligt stor hållfasthet och
motståndsförmåga mot atmosfäriska förhållanden vid
lagring och utgjorde, som eldningsförsök utvisade, ett
idealiskt, lättförbränt och rökfritt bränsle. Som
briketterna dessutom ej äro självantändliga, vilket är ett
av "Grudekoksens" största nackdelar, synes
brunkolskoksproblemet ha fått en mycket tillfredsställande
lösning. Att briketteringen också i praktisk drift bör bli
lönande visas av författaren i en utförlig räntabilitetskalkyl.

Då i vårt land försök pågå att brikettera ett
liknande bränsle, träkol, är ej uteslutet, att de i boken
givna erfarenheterna kunna tjäna till vägledning. Ett
grundligt studium av boken är därför att rekommendera,
så mycket mer som den genom sin rediga uppställning
kan tjäna såsom ett mönster för likartade undersökningar.
<tab><tab><tab><tab><tab><tab><tab><tab><i>S. Qvarfort.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Skånska ingenjörsklubben</b>
höll den 23 september sitt första sammanträde för
säsongen. Mötet, som ägde rum på Kungsparkens
restaurang i Malmö, leddes av ordföranden direktör H. M.
Molin. I sitt hälsningsanförande uttalade denne sin
glädje över att mötet var så talrikt besökt och gav
uttryck åt den förhoppningen, att även de följande
sammanträdena måtte bli livligt frekventerade. Bland
ärendena märktes val av funktionärer för år 1933. Till
ordförande omvaldes direktör Molin, till förste och andre
vice ordförande utsagos överingenjör Charles
Birchlensen och civilingenjör Carl Lamberg, övriga
styrelseledamöter blevo civilingenjör N. Kjellström, ingenjör G.
Orrghen, yrkesinspektör R. Benning, lektor C. A.
Bergström, ingenjör L. Bohlin och civilingenjör A. Jerdén.
Suppleanter blevo överingenjör D. Andersson, förste
stadsingenjör E. B. Hübe, ingenjör K. Lignell,
överingenjör E. Mars, kapten G. Traneus och direktör H.
Åbjörnsson. Till revisorer omvaldes civilingenjörerna
V. Flensburg, V. Månsson och E. Båth, den sistnämnde
som suppleant. Till fackkommitterade utsagos för
elektroteknik ingenjörerna E. Rydholm, Th. Björgerd,
Kr. Söderberg, N. Hj. Holmgren och R. Bjernick, för
husbyggnadskonst länsarkitekt N. Blanck, ingenjörerna
Hj. Jepsson, E. Ingemarson och E. Liljegren samt
lektor G. Winberg; för kemisk teknologi ingenjörerna V.
Flensburg och O. Bengtsson, disponenterna G. Cederborg
och Nils Brandberg samt apotekaren H. Haine; för
maskinteknik lektor C. A. Bergström samt ingenjörerna K.
Lignell, E. Ekroth, K. Söderlund och E. Rahm; för
väg- och vattenbyggnadskonst kaptenerna I. Larsson och
G. Traneus samt ingenjörerna D. Andersson, G. Hentz
och K. Ljunggren; för allmänna ärenden lektor N.
Åkesson, direktör O. Mellkvist, ingenjörerna J. Abden och
N. Weibull samt distriktslantmätaren Ivar Erichs. Till
medlemmar av ceremoniutskottet valdes ingenjörerna
V. Månsson, N. Kjellström, G. Gunnarsson, S. Laurell
och E. Widegren.

Aftonens föredrag hölls av bergsingenjören Inge
Erichs om "Rostfritt stål". Talaren meddelade, att en
tysk kommitté beräknat den totala genom rostangrepp
orsakade världsförlusten under de två sista seklen till
mer än 700 millioner ton järn och att den årliga
förlusten numera är 22 millioner ton. De hittills brukliga
skyddsmedlen: överdrag av oljefärg och fett eller

motståndskraftigare metaller, såsom tenn, zink, nickel osv.,
lida av det felet, att skyddshinnan lätt skadas. Genom
legering med andra metaller framställas numera s. k.
syrafasta och rostfria stål, varvid metallen krom spelar
huvudrollen. Ehuru Berthier redan 1821 upptäckte
krommetallens egenskap att öka järnets motståndskraft
mot angrepp av kemiska krafter, kom den praktiska
till-lämpningen först 1911, då Monnartz påvisade de
högprocentiga kromstålens rostbeständighet. År 1915 hade
Brearly utexperimenterat ett verktygsstål med 0,30 %
kol och 13 % krom. Efter världskrigets slut fingo de
rostfria stålen en vidsträcktare användning. Sålunda
dominera de numera fullständigt bordsknivstillverkningen.
Även inom den kemiska industrien, där de
kunnat ersätta stengods och andra för syror beständiga
material, ha de rostfria stålen fått stor användning.
Rostningen torde bero på elektrolytiska fenomen, vilka
delvis förklaras genom bristande homogenitet hos
järnet, varigenom de olika partiklarna i ytan bilda små
galvaniska element. Homogent material och ytans
slipning och polering ger därför hög rostbeständighet,
medan kraftig kallbearbetning, såsom kallvalsning av
plåt eller hårddragning av tråd, verkar i motsatt
riktning. Att krom i legering med järn hindrar röstning,
är icke lätt att förklara, då krom har stor frändskap
till syre och någon skyddande oxidhinna på en
högglanspolerad yta icke framträder, så att den kan
påvisas vare sig kemiskt eller med mikroskop.
Kromtillsatsen varierar från 12 till 30 %. Dessutom användes
i vissa speciallegeringar nickel och även molybden,
koppar, vanadin, titan m. fl. Någon absolut oangripbar
legering finnes icke, varför uttrycket rostfritt material
lämpligen borde utbytas mot rostbeständigt. Man
skiljer mellan rena kromstål, kromnickelstål och stål
med andra legeringar. Av de rena kromstålen intager
det av Brearly uppfunna med 0,25--0,35 % kol och
12--14 % krom en särställning såsom varande det enda
rostfria stål, som kan härdas. Det har fått stor användning
för kirurgiska instrument och en mängd andra
eggverktyg, där rostbeständighet är av vikt, särskilt i
hushåll och livsmedelsindustri. Med samma kromhalt men
något lägre kolhalt 0,20 % erhålles ett rostfritt stål,, som
är synnerligen lämpligt för maskindelar, där stor
hållfasthet och rostbeständighet samtidigt krävas, såsom
till pumpar och ångturbiner. Med ännu lägre kolhalt
0,10 % får man ett mjukt material, lämpat för
formgivning i kallt tillstånd. Som detta stål även motstår
svagare syror, lämpar det sig för den kemiska
industrien till rör och dylikt. Förmånlig är härvid även
den stora förmågan att tåla höga temperaturer, upp till
800°, utan att nämnvärd oxidation inträder. Rena
kromstål med hög kromhalt och låg kolhalt visa större
rostbeständighet, ju högre kromhalten är, upp till 30 %
kromhalt, varefter motståndsförmågan blir oförändrad.
Härdningsförmågan sjunker däremot hastigt och
försvinner fullständigt vid 20 % krom. Hållfastheten
bibehåller sig intill 25 % krom, men vid högre kromhalt
inträder sprödhet och grovkornig struktur. Även
svetsbarheten försämras. Eldhärdigheten stiger däremot så,
att kromstål med 30 % krom kan utsättas för en
temperatur av 1 100 °C, samtidigt som detta stål väl
motstår svavelhaltiga ugnsgaser. Kromnickelstålet med
0,10 % kol, 17--20 % krom och 7--8 % nickel visar
långt större motståndskraft mot rost och syror än det
rena kromstålet. Det är homogent, mjukt, omagnetiskt
och ohärdbart samt i hög grad formbart och segt. Vid
kallbearbetning blir det dock hårt, så att större
formförändringar måste utföras i etapper med mellanglödgningar.
Det har fått en kolossal användning i hushåll
och livsmedelsindustri, enär det är fullkomligt okänsligt
för därvid förekommande syror. Det användes även i
kemisk industri och är beständigt mot fosforsyra och
salpetersyra i alla koncentrationer. Där saltsyra,
svavelsyra eller andra frätande fluida förekomma, vilka
kromnickelstålet icke kan motstå, tillgripas speciallegeringar
med tillsatser av molybden, koppar, titan osv.,
varje specialitet avpassad för ett bestämt frätningsområde.
Talaren gav även en mängd anvisningar om
de rostbeständiga stålens lämpliga behandling vid
svetsning, formgivning, glödgning osv. Beträffande dessa
materials framtid gav han uttryck åt den förmodan, att
desamma skulle komma att tillverkas billigare och
därigenom erövra nya områden. Han framhöll även, att
Sverige intar en bemärkt plats i fråga om tillverkningen,
där Avesta gått i spetsen, följt av Sandviken
och Fagersta, sedermera även Vikmanshyttan och
Surahammar samt på senaste tiden Uddeholm och Bofors.
Som avslutning demonstrerades en rikhaltig samling
prover på rostfria stål samt föremål, tillverkade därav.
Efter förhandlingarna intogs gemensam supé,
efterföljd av ett animerat samkväm med tal och sång.
<tab><tab><tab><tab><tab><tab><tab><tab><i>F. M.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller sitt årsmöte å
föreningens lokal, Brunkebergstorg 20, lördagen den 29
oktober 1932 (Obs. ändrad dag!) kl. 14,30 enligt följande
program: Kl. 14,30. Föreningsangelägenheter: 1) Val av
justeringsmän. -- 2) Inträdesanmälningar och inval. --
3) Inkomna skrivelser. -- 4) Styrelseval. -- 5) Val av
ceremonimästare och klubbmästare. -- 6) Val av två
representanter och en suppleant i teknologföreningens
styrelse. -- 7) Tillsättande av valkommitté. -- 8) Val av
redaktör för Teknisk tidskrift, Mekanik. -- Kl. 15. Ingenjör
<sp>Aug. V. Jansson:</sp> <i>"Räknemaskinen Facits senaste
modell",</i> meddelande med demonstration och
skioptikonbilder. -- Kl. 15,30. överingenjör <sp>A. Lysholm:</sp>
<i>"Ljungströms mottryckslokomotiv."</i> -- Kl. 16,15. Direktör
<sp>S. Alwerud:</sp> <i>"Stavhaspelmindaren, en modern svensk
skördemaskin för liggsäd."</i> - Kl. 17,30. Civilingenjör <sp>Nils
Gustafsson:</sp> <i>"Nifeförgasaren."</i> -- Kl. 18,30. Gemensam
middag, bestående av smörgåsbord, varmrätt, dessert,
snaps, pilsner, kaffe och servisavgift kr. 5:--. -- Samkväm.

<b>Tekniska föreningen i Uppsala</b> kallas härmed till
sammanträde lördagen den 22 oktober 1932. För föreningens
medlemmar med damer har tillfälle beretts att bese
Rikssalen å slottet, vilken demonstreras av professor Robin
Fåhræus. Samling å borggården kl. 6,30 e. m. Kl. 8 e. m.
håller civilingenjör <sp>Bertil Domeij,</sp> Västerås, å
Stadshotellet ett föredrag med skioptikonbilder om <i>Jakten efter
"Egypts" millioner.</i> -- Efter föredraget supé med
samkväm. Pris för supé inkl. pilsner, snaps, kaffe och
betjäning kr. 4:50.

<b>Ingenjörsföreningen i Halmstad</b> sammanträder å hotell
Svea i Halmstad lördagen den 22 oktober 1932 kl. 19.
Ärenden: 1) Protokolljustering. -- 2) Styrelse- och
revisionsberättelse för arbetsåret 1931--1932. -- 3) Val av
ordförande för 2-årsperioden 1932--1934. -- 4) Val av två
styrelseledamöter för 4-årsperioden 1932--1936. I tur att
avgå äro stadsingenjör R. Lyttkens och disponent A. Boo.
-- 5) Skrivelse från Tekniska samfundet i Göteborg med
inbjudan till föreningen att låta sig representeras vid
Tekniska samfundets 50-års jubileum. -- 6) Förslag till inval.
-- 7) Föredrag av civilingenjör <sp>H. V. Alexandersson,</sp>
Stockholm: <i>"Ett nytt system för selektortelefoni, särskilt
för järnvägar."</i> Föredraget belyses med skioptikonbilder
och en demonstrationsanläggning. -- 8)  Supé och samkväm.

<b>Tekniska föreningen i Västerås</b> håller ordinarie
sammanträde på Stadshotellet i Västerås måndagen den 24 okt.
1932 kl. 7,30 e. m., varvid förekomma följande ärenden:
1) Protokolljustering. -- 2) Föredrag med skioptikonbilder
av direktör <sp>Gunnar Wallgren,</sp> Ulvsunda, över
ämnet: <i>"Nomylagret och dess smörjningsprincip".</i> -- Efter
sammanträdet supé med samkväm. Pris för supé inkl.
pilsner, kaffe och betjäning kr. 3:50. -- Under samkvämet
kommer direktör Wallgren att förevisa en kortare film
rörande <i>Nomy-lagret.</i>

</chapter>
<chapter name="TEKNISK TIDSKRIFT
HÄFT. 44 ÅRG. 62 29 OKT. 1932">
<h1>TEKNISK TIDSKRIFT</h1>
<h2>HÄFT. 44 ÅRG. 62 <tab>29 OKT. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Några hållpunkter vid bedömningen av det svenska konjunkturläget. - Elektroindustrien under
lågkonjunkturen. -- Den mekaniska verkstadsindustrien. -- Konjunkturutvecklingen. -- Konjunkturläget inom
kullagerindustrien. -- Vérktygsmaskinindustrien. -- Läget och utsikterna inom skeppsbyggnadsindustrien.
-- Utsikterna för husbyggnadsindustrien i Stockholm. -- Några synpunkter på den svenska kemiska industriens
läge. -- Kräftstatistik. -- Ingeniörsvetenskapsakademiens högtidssammankomst. -- Notiser. -- Sammanträden.

</chapter>
<chapter name="NÅGRA HÅLLPUNKTER VID BEDÖMNINGEN AV DET
SVENSKA KONJUNKTURLÄGET.">
<h2>NÅGRA HÅLLPUNKTER VID BEDÖMNINGEN AV DET
SVENSKA KONJUNKTURLÄGET.</h2>

<img 1>
Dr J. Åkerman.
</img>

Låt oss göra följande tankeexperiment: En i
ekonomiska ting förfaren person erhåller för tre år sedan den
upplysningen, att man står inför en världsdepression,
som under trettio månader endast visar allt
allvarligare utvecklingstendenser, att England och de
skandinaviska länderna härigenom tvingas att övergiva
guldmyntfoten och att vårt land därpå skakas av den vid denna
tidpunkt svårast tänkbara finanskatastrofen. Borde man icke med
dessa premisser ha väntat sig, att det ekonomiska
läget i Sverige skulle vara betydligt mycket svårare än
vad det nu förefaller vara? -- Låt oss därpå tänka oss,
att en person, representerande den allmänna
meningen i ekonomiska kretsar för ett år sedan, då man
nyligen övergivit guldet och inställt sig på en
måttlig inflation, skulle få del av det kommande årets
produktionsutveckling i de nya pappersmyntfotländerna.
Skulle han icke förvåna sig över, att man i
dessa länder icke fått någon stimulans från
förändringen på det monetära området, utan därtill
faktiskt kommit i ett relativt mindre gynnsamt läge än
guldmyntfotländerna?

När redaktionen för denna tidskrift önskat inleda
sin enquéte över konjunkturläget inom den svenska
industrien med några nationalekonomiska
synpunkter, så tror jag mig bäst uppfylla detta öskemål
genom att söka besvara de båda ovanstående, ganska
paradoxala frågorna. Varför är den nuvarande
ställningen så mycket bättre, än vad man med de
angivna utgångspunkterna kunde vänta för tre år
sedan, och varför är den så mycket sämre, än vad
man för ett år sedan med de då givna premisserna
hade anledning att räkna med?

<i>Den internationella bakgrunden.</i>
Ett  förklaringsförsök  måste  emellertid med
nödvändighet tecknas mot den internationella
konjunkturutvecklingens bakgrund, ty det är dock denna,
som i första hand bestämmer det svenska
händelseförloppet. Att därvid närmare gå in på
konjunkturväxlingarnas teori är i detta sammanhang
naturligtvis uteslutet. Vi skola endast följa
depressionens yttre konturer och. samtidigt anteckna den
mycket betydande åsiktsförändring beträffande
lågkonjunkturens natur, vilken utvecklat sig parallellt
med depressionens fördjupning; denna åsiktsförändring,
som återspeglats av den ekonomiska politiken,
har delvis orsakats av politiska och sociala
förhållanden: krisen har nämligen utnyttjats som
argument i striden om handelspolitiken, om skadeståndet,
om krigsskulderna och om det rådande ekonomiska
systemet. Att dessa mera politiskt än ekonomiskt
färgade argument som oftast icke visat sig mycket
värda, har redan i viss mån demonstrerats av det
faktiska konjunkturförloppet.

När man nu ser tillbaka över de år, som föregingo
1929 års internationella kris, skall man finna, att
dessa år helt och fullt uppvisade högkonjunkturens
centrala kännetecken: en stark stegring av den fasta
kapitalbildningen. Såsom framgår av tabellen, ökade
världens industriella produktion från 1926 till 1929
med nära 25 % -- en oerhörd tillväxt. Nar man
påminner sig, att denna stegring sammanfaller med
en intensiv rationalisering av produktionsapparaten,
varvid en mängd fabriker och maskiner
utrangerades, inser man, att konstruktionen av fast
realkapital varit särskilt stor under denna högkonjunktur.
Strömmen av ny fabriksutrustning och nya
transportmedel växte alltmer, men med denna ökade fastlåsning
av sparkapitalet blev det med tiden alltmer uppenbart,
att man icke kunde överblicka deri rätta
proportionen mellan de olika nybildningarna. Med det
begynnande tvivlet om en del av nyinvesteringarnas
framtida räntabilitet framkom en minskad vilja hos
spararna att ställa en ökad mängd kapital till
förfogande; utan en sådan ständigt stigande ström av
sparmedel vore det omöjligt att fullfölja arbetet på
alla de nybegynta anläggningarna -- att nedlägga
dem skulle innebära totalförlust. För någon tid
kunde man dock fullfölja den accelererade
uppgångsrör elsen med tillhjälp av bankernas
köpkraftsskapande förmåga, men även spekulationskreditens
ansvällning har en gräns, och när denna gräns
uppnåddes -- närmast genom de formella

<b>ÖVERSIKT ÖVER KONJUNKTURFÖRLOPPET UNDER PERIODEN 1926--1932.</b>

Basen är för serierna 1--3, 5--11, 13, 15, 17, 19 och 23 årssumman för år 1925 dividerad med 4, och för serierna
4, 12, 14, 16, 18 och 20--22 respektive kvartalssiffra för år 1925.
<table>
<td c>Industriell produktion<td c>Prisnivå<td><td c>Svenska exportkvantiteter  (Kv.) och  -priser</table><table>
<td c>Sverige<td c><td><td c>Trävaror<td c>Pappersmassa<td c>Papper<td c>Järn och stål<td c>Järnmalm<td c>Tändstickor<td c>Smör</table><table>
<td c>År<td c>Världen<td c>U. S. A.<td c>Tyskland<td c>England<td c>Frankrike<td c>Ryssland<td c>Total<td c>Hemmaindustri<td c>Exportindustri<td c>U. S. A.<td c>Sverige<td><td c>Kv.<td c>Pris<td c>Kv.<td c>Pris<td c>KV.<td c>Pris<td c>Kv.<td c>Pris<td c>Kv.<td c>Kv.<td c>Kv.<td c>Pris
<td c><td c>1<td c>2<td c>3<td c>4<td c>5<td c>6<td c>7<td c>8<td c>9<td c>10<td c>11<td><td c>12<td c>13<td c>14<td c>15<td c>16<td c>17<td c>18<td c>19<td c>20<td c>21<td c>22<td c>23
<td>1926<td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c>
<td>1 kv. <td c>102 <td c>102 <td c>88 <td c>100 <td c>107 <td c>129 <td c>104 <td c>103 <td c>107 <td c>98 <td c>94 <td c><td c>87 <td c>98 <td c>72 <td c>110 <td c>114 <td c>105 <td c>75 <td c>98 <td c>94 <td c>140 <td c>214 <td c>90
<td>2 kv. <td c>98 <td c>103 <td c>90 <td c>73 <td c>115 <td c>125 <td c>105 <td c>107 <td c>103 <td c>96 <td c>93 <td c><td c>80 <td c>98 <td c>123 <td c>108 <td c>106 <td c>108 <td c>69 <td c>97 <td c>74 <td c>100 <td c>218 <td c>86
<td>3 kv. <td c>102 <td c>106 <td c>98 <td c>64 <td c>121 <td c>128 <td c>103 <td c>105 <td c>100 <td c>95 <td c>91 <td c><td c>89 <td c>100 <td c>99 <td c>102 <td c>98 <td c>107 <td c>89 <td c>97 <td c>77 <td c>93 <td c>160 <td c>86
<td>4 kv. <td c>104 <td c>105 <td c>110 <td c>70 <td c>118 <td c>155 <td c>98 <td c>98 <td c>99 <td c>95 <td c>92 <td c><td c>97 <td c>104 <td c>124 <td c>101 <td c>99 <td c>106 <td c>158 <td c>98 <td c>110 <td c>111 <td c>110 <td c>85

<td>1927<td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c>
<td>1 kv. <td c>108 <td c>104 <td c>113 <td c>108 <td c>106 <td c>155 <td c>106 <td c>103 <td c>116 <td c>92 <td c>90 <td c><td c>94 <td c>106 <td c>75 <td c>98 <td c>112 <td c>105 <td c>105 <td c>98 <td c>127 <td c>110 <td c>264 <td c>89
<td>2 kv. <td c>108 <td c>104 <td c>121 <td c>110 <td c>100 <td c>146 <td c>105 <td c>101 <td c>114 <td c>90 <td c>90 <td c><td c>102 <td c>107 <td c>112 <td c>89 <td c>109 <td c>102 <td c>105 <td c>96 <td c>103 <td c>127 <td c>295 <td c>81
<td>3 kv. <td c>109 <td c>102 <td c>128 <td c>118 <td c>100 <td c>144 <td c>110 <td c>106 <td c>116 <td c>91 <td c>91 <td c><td c>117 <td c>109 <td c>117 <td c>83 <td c>100 <td c>96 <td c>124 <td c>95 <td c>126 <td c>105 <td c>192 <td c>88
<td>4 kv. <td c>108 <td c>98 <td c>128 <td c>108 <td c>106 <td c>171 <td c>108 <td c>105 <td c>118 <td c>92 <td c>92 <td c><td c>94 <td c>108 <td c>156 <td c>76 <td c>102 <td c>96 <td c>130 <td c>95 <td c>135 <td c>120 <td c>121 <td c>95

<td>1928<td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c>
<td>1 kv. <td c>110 <td c>104 <td c>130 <td c>103 <td c>112 <td c>187 <td c>110 <td c>118 <td c>91 <td c>92 <td c>92 <td c><td c>71 <td c>107 <td c>34 <td c>84 <td c>85 <td c>97 <td c>100 <td c>95 <td c>45 <td c>138 <td c>213 <td c>91
<td>2 kv. <td c>111 <td c>104 <td c>130 <td c>106 <td c>118 <td c>177 <td c>122 <td c>119 <td c>129 <td c>93 <td c>94 <td c><td c>99 <td c>107 <td c>97 <td c>89 <td c>91 <td c>98 <td c>93 <td c>95 <td c>17 <td c>112 <td c>211 <td c>86
<td>3 kv. <td c>114 <td c>107 <td c>128 <td c>106 <td c>122 <td c>178 <td c>124 <td c>120 <td c>133 <td c>94 <td c>92 <td c><td c>116 <td c>105 <td c>119 <td c>85 <td c>116 <td c>99 <td c>98 <td c>95 <td c>54 <td c>108 <td c>213 <td c>92
<td>4 kv. <td c>117 <td c>118 <td c>116 <td c>106 <td c>124 <td c>204 <td c>124 <td c>121 <td c>134 <td c>92 <td c>90 <td c><td c>119 <td c>104 <td c>148 <td c>84 <td c>111 <td c>99 <td c>134 <td c>95 <td c>125 <td c>143 <td c>149 <td c>98

<td>1929<td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c>
<td>1 kv. <td c>119 <td c>115 <td c>122 <td c>106 <td c>129 <td c>215 <td c>121 <td c>112 <td c>140 <td c>92 <td c>89 <td c><td c>114 <td c>105 <td c>119 <td c>85 <td c>116 <td c>99 <td c>91 <td c>94  <td c>99 <td c>121 <td c>295 <td c>92
<td>2 kv. <td c>124 <td c>118 <td c>136 <td c>113 <td c>131 <td c>219 <td c>121 <td c>161<td c>133 <td c>91 <td c>87 <td c><td c>105 <td c>105 <td c>160 <td c>88 <td c>142 <td c>99 <td c>112 <td c>94 <td c>122 <td c>154 <td c>347 <td c>83
<td>3 kv. <td c>126 <td c>118 <td c>129 <td c>120 <td c>131 <td c>231 <td c>123 <td c>116 <td c>138 <td c>92 <td c>87 <td c><td c>133 <td c>104 <td c>139 <td c>90 <td c>119 <td c>98 <td c>115 <td c>95 <td c>123 <td c>108 <td c>294 <td c>90
<td>4 kv. <td c>118 <td c>106 <td c>124 <td c>116 <td c>134 <td c>255 <td c>123 <td c>116 <td c>140 <td c>90 <td c>84 <td c><td c>124 <td c>102 <td c>165 <td c>90 <td c>120 <td c>98 <td c>117 <td c>95 <td c>148 <td c>154 <td c>199 <td c>93

<td>1930<td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c>
<td>1 kv. <td c>113 <td c>102 <td c>116 <td c>107 <td c>135 <td c>276 <td c>129 <td c>120 <td c>150 <td c>87 <td c>79 <td c><td c>133 <td c>101 <td c>130 <td c>89 <td c>135 <td c>95 <td c>83 <td c>95 <td c>139 <td c>150 <td c>395 <td c>78
<td>2 kv. <td c>110 <td c>98 <td c>110 <td c>103 <td c>136 <td c>262 <td c>118 <td c>112 <td c>131 <td c>85 <td c>76 <td c><td c>110 <td c>100 <td c>124 <td c>85 <td c>107 <td c>92 <td c>67 <td c>94 <td c>124 <td c>131 <td c>399 <td c>66
<td>3 kv. <td c>102 <td c>88 <td c>101 <td c>101 <td c>131 <td c>256 <td c>114 <td c>109 <td c>128 <td c>81 <td c>75 <td c><td c>99 <td c>98 <td c>126 <td c>81 <td c>109 <td c>91 <td c>76 <td c>94  <td c>93 <td c>94 <td c>266 <td c>73
<td>4 kv. <td c>99 <td c>83 <td c>95 <td c>94 <td c>127 <td c>304 <td c>111 <td c>108 <td c>118 <td c>77 <td c>73 <td c><td c>81 <td c>91 <td c>164 <td c>75 <td c>105 <td c>88 74 <td c>93 <td c>85 <td c>110 <td c>190 <td c>67

<td>1931<td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c>
<td>1 kv. <td c>94 <td c>82 <td c>89 <td c>83 <td c>125 <td c>296 <td c>97 <td c>91 <td c>112 <td c>74 <td c>71 <td c><td c>68 <td c>92 <td c>108 <td c>75 <td c>103 <td c>831 <td c>61 <td c>92 <td c>48 <td c>111 <td c>307 <td c>66
<td>2 kv. <td c>95 <td c>83 <td c>94 <td c>82 <td c>121 <td c>302 <td c>103 <td c>105   <td c>99 <td c>70 <td c>69 <td c><td c>58 <td c>86 <td c>105 <td c>73 <td c>124 <td c>81 <td c>55 <td c>92 <td c>60 <td c>84 <td c>286 <td c>58
<td>3 kv. <td c>93 <td c>76 <td c>87 <td c>90 <td c>114 <td c>308 <td c>106 <td c>109 <td c>103 <td c>69 <td c>67 <td c><td c>70 <td c>74 <td c>124 <td c>67 <td c>136   <td c>79 <td c>57 <td c>92 <td c>43 <td c>80 <td c>207 <td c>59
<td>4 kv. <td c>91 <td c>71 <td c>82 <td c>91 <td c>107 <td c>383 <td c>109 <td c>108 <td c>112 <td c>67 <td c>68 <td c><td c>78 <td c>74 <td c>171 <td c>65 <td c>132 <td c>81 <td c>66 <td c>92 <td c>54 <td c>108 <td c>124 <td c>63

<td>1932<td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c><td c>
<td>1 kv. <td c>84 <td c>67 <td c>72 <td c>90 <td c>95 <td c>359 <td c>107 <td c>109 <td c>103 <td c>63 <td c>68 <td c><td c>83 <td c>78 <td c>127 <td c>65 <td c>142 <td c>80 <td c>47 <td c>91 <td c>26 <td c>75 <td c>206 <td c>58
<td>2 kv. <td c>77 <td c>58 <td c>71 <td c>85 <td c>88 <td c>312 <td c>94 <td c>102 <td c>81 <td c>62 <td c>67 <td c><td c>66 <td c>76 <td c>57 <td c>62 <td c>134 <td c>79 <td c>38 <td c>91 <td c>22 <td c>56 <td c>182 <td c>50
<td>3 kv. <td c> . <td c>. <td c>. <td c>. <td c>. <td c>. <td c>. <td c>. <td c>. <td c>. <td c>67 <td c>61 <td c>71 <td c>96 <td c>54 <td c>100 <td c>. <td c>45 <td c>90 <td c>22 <td c>47 <td c>149 <td c>68
</table>
Källor: 1. Institut für Konjunkturforschung, Berlin. Tab.
innefattar vägda indextal för U. S. A., Tyskland, England,
Frankrike, Ryssland, Japan, Kanada, Sverige, Polen och
Österrike. -- 2. Federal Reserve Bulletin. -- 3. Institut für
Konjunkturforschung. -- 4. London and Cambridge
Economic Service. -- 5. Statistique Generale de la France. --
6. Institut för konjunkturforskning i Moskwa och Berlin. --
7--9. Sveriges industriförbund. -- 10. Index för partipriser,
Bureau of Labor Statistics. -- 11. Index för partipriser,
Kommerskollegium.

Källor: Samtliga utom tab. 17 enl. Ekonomisk översikt:
12. Total exportkvantitet. -- 13. Medeltal av två furu- och
en grannotering. -- 14. Total exportkvantitet, ber. torr vikt.
-- 15. Medeltal av notering för mekanisk massa och för torr
sulfit. -- 16. Total exportkvantitet, papper och papp. --
17. Medeltal av sex noteringar, ingående i Industriförbundets
produktionsindex' prisserie. -- 18. Total exportkvantitet,
tackjärn, smidesjärn och stål. -- 19. Medeltal av noteringar
för exporttackjärn, valsad lancashire och valsad martin. --
20.--22. Total exportkvantitet. -- 23. Runmärkt smör, Malmö.

guldtäckningsbestämmelserna, som gåvo anledning till
kraftiga räntehöjningar från Bank of Englands sida --
var krisen ett faktum.

Detta helt normala konjunkturförlopp utgår från
de för varje konjunktur våg och varje kris grundläggande
betingelserna, nämligen det tekniska faktum, att
framställningen av produktionsmedel tar lång tid i
anspråk och det psykologiska faktum, att människan,
vilket hushållningssystem hon än må tillämpa, icke
kan i detalj överskåda utvecklingen och därför icke
kan åstadkomma ett mycket snabbt ekonomiskt
framåtskridande utan inre störningar, vilka kräva
en reorganisations- och anpassningspaus för att
utjämnas. Till detta förlopp knöto sig emellertid vissa
för den senaste krisen utmärkande företeelser, som
intensiverat både uppsvinget och den följande
depressionen. Hit hör i första hand den ökade
politiska risken, vilken man sökt minska med ekonomiska
medel; men då man sökte lösa skadeståndsfrågan
genom en våldsam ökning av den internationella
kreditgivningen till Tysklands förmån, framkallade man
en mängd nya, allvarliga riskmoment. Genom den
starka höjningen av reallönenivån, som framgick av
krigets och de första fredsårens sociala förhållanden,
framtvingades en rationaliseringsprocess inom
industrien, vilken i sin tur ökade spänningen mellan

kapitalkonstruktionens behov av sparande och de genom
rationaliseringsprocessen nytillkomna arbetslösas
behov av uppehållsmedel. Och slutligen får man i
avbetalningssystemet se en orsak till krisens
försvårande, därför att man, genom en diskontering av
konsumenternas framtida inkomst till en tid kunde
göra det möjligt för allmänheten att leva över sina
inkomster; att på en gång köpa mycket mer och
"spara" mycket mer i form av värdepappersköp. Allt
detta är ju korttidsföreteelser, som i längden borde
leda till en utjämning, men denna utjämningsprocess
tar tyvärr i de flesta fall en krisartad karaktär.

<i>Depressionens första skede.</i>
Så kom då krisen på hösten 1929, och därmed
inleddes den nu tre år långa perioden av fallande
konjunkturer. Detta skede kan lämpligen indelas i tre
avsnitt. Depressionens första del sträcker sig från
hösten 1929 till utgången av 1930. Under denna tid
behärskas den allmänna uppfattningen av önskemålet
att hastigt och utan några verkliga kriskostnader
återföra varuprisen och produktionen till 1929 års
nivå. I Amerika betraktade man det hela å ena
sidan som fortsättningen på en redan tidigare
framträdande jordbrukskris, till följd av en under krigsåren
inledd, övernormal arealökning, och å andra sidan
som en stockning på kapital- och varumarknaderna
till följd av otillräcklig kreditgivning. Jordbrukskrisen
ville man bota genom statlig lagring av
jordbruksprodukter och genom lån till farmarna, medan
finanskrisen skulle bekämpas med "easy-money-policy"
-- en artificiell nedtryckning av räntenivån.
Resultatet av denna politik blev endast ett
kortvarigt återuppblossande av spekulationen på våren
1930; sedan utbredde sig depressionen alltmer, och i
början av vintern hade arbetslösheten redan
överträffat fredskrisens märken. I övriga länder hade
man då också fått starka känningar av krisen: i
Tyskland där produktionsinskränkningen började
ungefär samtidigt som i Förenta staterna, i England,
där den kom några månader senare samt i Frankrike
och Sverige, där den satte in på våren 1930.
Betecknande för detta depressionens första skede är, att de
ledande i alla industristater icke erkänt lågkonjunkturen
som en normal depression och därför icke velat
tillgripa de normala jämviktsåterställande medlen.
Liksom man före 1929 års kris föreställt sig, att en
konstant partiprisnivå innebär en garanti för en
krisfri utveckling, så litade man under depressionens
första skede på läran om köpkraftens uppehållande.
En avveckling av oräntabla företag ansågs onödig
och skadlig. Om man genom att uppehålla
oförändrade löner och genom att underlätta kreditgivningen
till konsumenterna kunde få dessa att sätta mer
pengar i omlopp, så skulle krisen vara hävd. Detta
resonemang, som ju alldeles bortser från det faktum,
att krisen väsentligen grundas på oundvikliga
rubbningar vid den snabbt ökade konstruktionen av nya
produktionsmedel samt i förhållandet mellan det
därför nödvändiga sparandet och den löpande
konsumtionen, ser hela sammanhanget från
konsumentens enkla och osammansatta synpunkt.

<i>Depressionens andra skede.</i>
Man kan knappast säga, att depressionens andra
skede, som sträcker sig från början av 1931 till
sommaren 1932, utmärkes av en klar insikt om
depressionens i grund och botten normala karaktär. Men
man kan påstå, att den ekonomiska politiken
under trycket av de yttre förhållandena börjar
orientera sig hän emot en inställning som
söker skapa förutsättningar för ökad aktivitet i
de hårdast träffade näringsgrenarna, de tunga
industrierna, som arbeta för <i>morgondagens</i>
behovstäckning. Detta skede, som alltigenom färgas av
fallande produktion och fallande pris, kan uppdelas i
tre avsnitt.

Under det första av dessa avsnitt, som sträcker
sig från början av 1931 till våren samma år, låter
man i Amerika avvecklingen av oräntabla företag ha
sin gång och inskränker stödköp och statlig belåning
av varor och värdepapper. I Tyskland genomför
man en måttlig sänkning av lönenivån inom de
tunga industrierna. Men i övrigt karakteriseras
läget av en allmänt avvaktande hållning.

Så kommer i maj 1931 den österrikiska kreditanstaltens
sammanbrott och därmed inledes det andra
avsnittet, som sträcker sig till slutet av september.
Dessa månader utmärkas först och främst av en
aktualisering av de centraleuropeiska problemen.
Det tyska bankväsendet utsättes för en hård
påfrestning, men räddas genom statsingripande, på samma
sätt som längre fram i Italien, Frankrike och
Sverige, men i särskild stor omfattning i Förenta
staterna. Samtidigt begär och erhåller Tyskland ett
års moratorium för sina politiska skulder, och från
denna tidpunkt kan man säga, att Tyskland
rationellt utnyttjar krisen för att framkalla ett definitivt
avbrott i skadeståndsbetalningarna.

Medan man på den europeiska kontinenten och i
Amerika allt mer börjar gå in för kostnadssänkning,
för att därigenom lägga grunden för ny företagsamhet
och därmed för prisstegring, söker man förgäves
i England att tillämpa dessa principer.
Omöjligheten att rubba den fastlåsta lönenivån och ett
hotande stort budgetdeficit framkallar en
guldutströmning, som mot slutet av september föranleder
England att övergiva guldmyntfoten och depreciera
pundet. Om detta var absolut nödvändigt, låter sig icke
med säkerhet bedöma. Säkert är, att man i många
engelska kretsar väntade, att denna åtgärd i
förening med en kort därpå beslutad allmän
tullförhöjning skulle tillföra landet värdefulla panter vid den
väntade uppgörelsen med övriga makter i skuld-,
valuta- och handelsfrågorna. Med Englands och de
skandinaviska ländernas övergivande av guldet
inledes det tredje avsnittet. Det utmärkes som förut av
fallande produktion och fallande priser i
guldmyntfotländerna, av en intensiv likviditetskris i Förenta
staterna, och av betydande lönesänkningar i
Amerika och Tyskland. I de nya pappersmyntfotländerna
framkallar valutadeprecieringen eri mycket
kort uppryckning i produktion och priser; endast
några månader in på 1932 äro de engelska
produktions- och priskurvorna åter fallande, ja, de falla till
och med fortare än i de övriga länderna. Perioden
avslutas med, att man i Amerika får bukt med
likviditetspaniken genom en överflyttning av
kreditgivningen från de svaga lokala bankerna till
statsunderstödda nya kreditinstitut; i Centraleuropa
ändras läget till det bättre genom Lausannefördraget,
som förutser skadeståndsfrågans totala avskrivning.

<i>Depressionens tredje skede.</i>
Den <i>tredje</i> perioden tar sin begynnelse med
ingången av juli 1932, och kännetecknas av betydande
prisstegringar för värdepapper och stapelvaror och
av vissa tecken på, att produktionen nått
bottenläget. Trots alla svårigheter frampressar den hårda
nödvändigheten en vilja till samförstånd i de
internationella frågorna; en återgång till fasta
växelkurser börjar té sig alltmer sannolik; en uppgörelse
beträffande de interallierade skulderna och även i
rustningsfrågan förebådas; de nya, exceptionella
handelsavspärrningarna, som tillgripits för att på
indirekt väg stödja budget och valuta, framstå i
fråga om de svårare överdrifterna som kortvariga
krisåtgärder under en kris, som man icke velat eller
icke kunnat lösa på direkt, normal väg, dvs. genom
kostnadssänkning och överflyttning av en del av
konsumtionsmöjligheterna till de arbetslösa
produktionsmedelsindustrierna. I övrigt fortsätter
avveckling av högkonjunkturens misstag: Kreugerkraschen
följes av Insullkoncernens sammanbrott, men
rekonstruktionen kommer snabbt igång. Viktigast av
allt är dock, att man synes ha uppgivit tron på
krisens botande genom valutadepreciering, inflation
eller kommersiell isoleringspolitik. Man börjar
angripa det onda vid roten: med Tyskland och Amerika
i spetsen nedföres lönenivån till ett läge, som vid
rådande prisnivå möjliggör räntabel produktion;
med England i spetsen sänkes räntan på långa lån
genom oerhört omfattande konverteringar, varigenom
kapitalisterna avstå en del av sin löpande inkomst,
vilket innebär, att staten kan lätta skattetrycket på
näringslivet och därigenom gynna en produktion på
längre sikt.

<i>En förväxling mellan orsak och verkan.</i>
Om vi nu se tillbaka över de tre åren, kunna vi
sålunda konstatera en mycket djupgående
åsiktförändring inom de ekonomiskt ledande kretsarna
beträffande krisens verkliga natur. Man börjar
komma till klarhet om, att man tidigare ofta
förväxlat orsak och verkan; prisfallet på varumarknaden
betraktas icke numera endast som en orsak till
krisen utan i första hand som en följd av
högkonjunkturens överkapitalisering, och av
näringslivets bristande anpassningsförmåga under
depressionen på grund av en stel och snedvriden
prisbildning för produktionsfaktorerna; det bristande
förtroendet anses numera främst sammanhänga med
anpassningsperiodens abnorma förlängning till följd
av en oriktig penning- och lönepolitik, vilket
förhindrat ökat sparande och därmed ökad produktion
av nya produktionsmedel; den kommersiella
isoleringspolitiken, som tagit sig uttryck i omfattande
avspärrningsåtgärder på den internationella
varu- och penningmarknaden, anses av allt fler bedömare
som en konsekvens av de skilda industriländernas
oförmåga att återställa de <i>inre</i> förutsättningarna för
ett nytt konjunkturuppsving och av därav föranledda
valutapolitiska åtgärder.

Det märkligaste är nog, att denna åsiktsändring
först, så att säga omedvetet, tar sig uttryck i
anpassningsåtgärder, som icke givas någon
nationalekonomisk motivering. Detta sker redan efter något
mer än ett års depression i Amerika och Tyskland,
medan England -- som mera beaktar de internationella
handelsproblemen än produktionsproblemen --
först på allra sista tiden börjar komma till klarhet
i dessa stycken. En av bestämmande ekonomiska
institutioner formulerad förklaring till den nya
krisbotande politiken länmas först med de tyska
nödförordningarna i december 1931, vilka följas av nya
under sommaren och hösten 1932. Men den nya
synpunkten slog först för några månader sedan
igenom i och med framläggandet i Genève och Basel
av Gulddelegationens slutrapport, av Internationella
betalningsbankens första principutlåtande rörande
penningpolitiken och av Nationernas förbunds andra
krisutredning.

Den faktiska utvecklingen inom de skilda
ländernas industrier har härvid otvivelaktigt varit det
mest övertygande argumentet; man har kunnat
konstatera, att de näringsgrenar, som täcka
omedelbara, löpande behöv, under intryck av en politik,
som gått ut på köpkraftens bevarande, först endast
måttligt togo intryck av depressionen, medan
däremot de industrier, som medverka till
framställningen av nya produktionsmedel, oavbrutet måst
inskränka sysselsättningen och nu nått ned i en
otroligt låg nivå, Denna parallellism mellan
sistnämnda industriers tillbakagång och den allmänna
konjunktur försämringen har gjort mycket för att
väcka till eftertanke och övertyga de styrande, att
ökat sparande, dvs. en tillfällig sänkning av den
genomsnittliga levnadsstandarden, är en oundviklig
förutsättning för ökad sysselsättning inom
nyckelindustrierna. Säkert har också den ryska
produktionsökningen på tvångssparandets grund tjänstgjort
som ett slående illustrationsmaterial och bidragit
till förståelsen av kapitalbildningens sanna natur.

Slutligen är det av intresse att påpeka, att man
under hela depressionen kunnat konstatera en
mycket tydlig gränsdragning mellan
konsumtions- och produktionsindustriernas ställning till
krisproblemet. Inom den första gruppen, vartill jag
räknar icke blott de industrier, som täcka allmänhetens
omedelbara behov, t. e. livsmedelsindustrierna, utan
framför allt deltaljhandeln, grosshandeln och
reklamväsendet, har man in i det sista velat betrakta
krisen som en enkel störning i omsättningen. Det
är inom dessa grupper, som ju endast överblicka
produktionsprocessens slutakt, den färdiga
förbrukningsvarans försäljning, som man haft så svårt att
förstå, att icke de goda tiderna genast skulle kunna
bringas att återvända genom starkt ökad
konsumtionskredit. Inom de industrier, som framställa nya
produktionsmedel -- som alltså lägga grunden till
det ekonomiska framåtskridandet -- har man
naturligt nog sett saken annorlunda. Har man kännedom
om den tidskrävande produktionsprocessens verkliga
innebörd, är det lättare att inse, att ett obegränsat
utnyttjande av de omedelbara konsumtionsmöjligheterna
förhindrar all framställning av produktionsmedel,
som skola täcka morgondagens behov.

Samma motsättning har man märkligt nog kunnat
spåra inom kreditväsendet. De banker, som i likhet
med de engelska icke direkt intressera sig i industriens
kapitalförsörjning utan i stället väsentligen hämta
sina vinster ur finansieringen av den internationella
och nationella varuhandeln och ur spekulativa
korttidsaffärer ("omsättningsbanker") ha naturligt nog

velat bota krisen genom snabbare omloppshastighet
för betalningsmedlen, och äver huvud taget genom att
avlägsna hindren för en livlig affärsomsättning.
Tidssammanhangen och räntabilitetsfrågorna ha de som
regel icke visat mycket förståelse för. De banker,
vilka däremot såsom de tyska bankbolagen, inrikta
sig på emissions- och belåningsverksamhet till vissa
speciella industrigruppers förmån ("förlagsbanker")
ha en djupare insikt om produktionens ekonomiska
betingelser, och dessa banker ha sedan länge motsatt
sig de ytliga, monetära räddningsförsöken och i
stället röstat för finansiell rekonstruktion och industriell
anpassning, varvid kostnadssänkningen blir av största vikt.

<i>Den tekniskt-sekulära utvecklingen.</i>
Det är mot denna bakgrund, som vi nu ha att taga
ställning till det svenska konjunkturläget. Vi gå då
tillbaka till vår första fråga: Varför är situationen
trots allt så <i>relativt</i> gynnsam i vårt land? Jag tror,
att detta främst kan återföras på tre faktorer. <i>För
det första</i> måste man framhålla, att det svenska
näringslivet grundas på en lycklig balans mellan
industri och jordbruk; det självförsörjande jordbrukets
"existensberättigande" har även vid denna
depression blivit klart demonstrerad, i det att lantbruket
uppehållit produktionen, medan de från industrien
stammande delarna av nationalinkomsten krympt
samman. Liksom Frankrike har Sverige kunnat
draga nytta av denna förmånliga avvägning av de
skilda näringsgrenarna; skulle man invända, att
även Förenta staterna har jordbruk och industri av
inbördes jämförlig storleksordning, vilket dock icke
räddat landet utan en ytterligt allvarlig depression,
så kan det med skäl påpekas, att det amerikanska
jordbruket i motsats till det franska och svenska
väsentligen är en exportnäring, och därigenom
mycket mera känsligt.

<i>För det andra</i> har det visat sig, att den i hög grad
specialiserade svenska exporten kunnat motstå
depressionen bättre än de flesta andra länders. Våra
högkvalificerade råvaror (virke, pappersmassa,
järnmalm, tackjärn, sten) och våra kvalitativt
högststående färdigfabrikat (papper, animaliska livsmedel,
verkstadsprodukter, tändstickor) ha först på allra
sista tiden fått hård känning av lågkonjunkturen.
Specialiseringen har åtminstone hittills visat sig
bestå provet under de hårda tiderna.

<i>För det tredje</i> måste man räkna hit den tekniska
och organisatoriska anpassningsförmåga, som den
svenska industrien lagt i dagen, och som är en
direkt följd av de senaste årtiondenas, och kanske
främst det senaste årtiondets, strävanden på detta
område.

Till dessa förklaringsgrunder kunde man
säkerligen foga ännu fler, men jag tror att dessa äro
bland de viktigaste. Nu uppställer sig emellertid
frågan: Är det i dessa förhållanden, som väl kunna
förklara varför Sverige relativt lätt och relativt sent
träffats av världsdepressionens följder, som man
skall söka utgångspunkter för den till konjunkturuppsving
ledande ekonomiska politiken? Jag tror
icke, att så är fallet. En sådan politik måste
nämligen inrikta sig på att hastigt skapa ekonomiska
förutsättningar för ökad sysselsättning; det är frågan
om en korttidsrörelse, som visserligen i längden
genererar en långtidsrörelse, men som primärt är en
korttidsändring. De ovanstående faktorerna
sammanhänga däremot med i och för sig sekulära
företeelser. Vad jag menar med sekulära ändringar kan
jag här bäst förklara genom att hänvisa till
kommerserådet Axel F. Enströms berömda
matematiskt-statistiska analys "Om periodiciteter i de
ekonomiska lagarna och därmed sammanhängande spörsmål"
(denna tidskrifts årg. 1914), vilken just i fråga om
de långa, exempelvis 60-åriga, perioderna säkerligen
kommer att betraktas som ett klassiskt arbete. De
förändringar, som sammanhänga med det svenska
näringslivets allmänna utveckling beröra säkerligen
främst sådana långtidsändringar; det är ju främst
den inre tekniska utvecklingen det här är frågan om
och det är därför också teknikerna, som äro
fackmännen på detta område. Som exempel -- valda
utan särskild sakkunskap -- på undersökningar
vilka beröra dylika tekniskt-sekulära ändringar
men knappast de ekonomiskt-konjunkturella
sammanhangen skulle jag vilja anföra
standardiseringskommissionens arbeten, överingenjör O.
Kärnekulls undersökningar om den tekniska
rationaliseringen, ingenjör Elis Bosæus' föredrag vid årets
han-delskammarmöte om industriell konjunkturanpassning
-- som ju är lika viktig och likartad i alla
konjunkturlägen -- samt disponenten Gerard de Geers
artiklar om skrottillgångens stegring och dess
konsekvenser för järnmalmsbehovet. Vänder man sig
till skogens och jordens utnyttjande, går väl tanken
först och främst till professor Tor Jonssons och
docenten T. Streyfferts skogsekonomiska arbeten samt
till direktör Ludvig Nannesons jordbruksekonomiska
studier.

<i>Det ekonomiskt-konjunkturella sammanhanget.</i>
Enligt arbetsfördelningens lag har nationalekonomen
och konjunkturforskaren andra uppgifter att
lösa. Han kan inrikta sig på att undersöka
produktionsfaktorernas samverkan i ett tänkt stationärt
samhälle eller han kan försöka att bestämma de
olika ekonomiska faktorernas faktiska
tidsförändringar och inbördes sammanhang i ett
framåtskridande samhälle. Det är den sistnämnda uppgiften,
som vi nu stå inför. Det gäller att motivera en
ekonomisk politik, som inom den allra närmaste
framtiden, säg under de två närmaste åren, skall föra upp
vårt ekonomiska liv ur lågkonjunkturens vågdal.
Med dessa förutsättningar är det icke i första hand
frågan om att ändra och utveckla produktionsfaktorerna
utan det gäller att lösa ett fördelningsproblem,
ett pris- och kostnadsproblem, som vid en riktig
lösning, lägger grunden till ett konjunkturuppsving.

Härvid ha vi ingen anledning att gå tillbaka till
den period, som man kallat Sveriges andra
stormaktstid, och lika litet ha vi rätt att redan nu börja
tänka på de uppgifter, som kunna vänta oss
efter depressionen. Skall man angripa problemet
med verklighetssinne och därför med utsikter att
lyckas, måste man utgå från det faktiska läget,
vilket för Sveriges del fortfarande måste betraktas som
allvarligt. Den nuvarande arbetslösheten, som
under vintern troligen kommer att nå vida större
proportioner, är -- därom äro alla ense -- väsentligen
en konjunkturföreteelse; härav följer, att

produktionens och därmed sysselsättningens ökning är ett
konjunkturproblem.

<i>Fjolårets valutapolitiska misstag.</i>
Utgångspunkten för en fortsatt granskning kan
närmast tagas i den andra inledningsvis framställda
frågan: Varför är det ekonomiska läget i England
och de skandinaviska länderna nu relativt mycket
sämre än vad den stora majoriteten väntade vid
guldmyntfotens övergivande för ett år sedan? Den
penningpolitik, som skulle skydda penningarnas
köpkraft i konsumentens hand, har varken
framkallat den önskade stegringen av partiprisen eller
den befarade höjningen av levnadskostnaderna.
Vad den har framkallat, är en sänkning med
omkring en tredjedel av de engelska och skandinaviska
valutorna i förhållande till guldvalutorna, vilket
med hänsyn till prisnivåns relativa oföränderlighet i
de nya pappersmyntfotländerna innebär en
"undervärdering" av dessa valutor. Denna
undervärdering, denna omotiverade sänkning av pundets och
kronans guldvärde, framkallade genast nya
allvarliga störningar i världshushållet. Inför hotet från
den av de låga växelkurserna gynnade exporten från
pappersländerna företogo guldländerna allt
kraftigare handelsrestriktioner, vilka i sin tur gåvo
anledning till en allmän höjning av den engelska
tullnivån. Men det var icke endast handelsbalanserna,
som rubbades genom detta valutapolitiska beslut;
även betalningsbalanserna bringades ur jämvikt
genom de därav motiverade internationella guld- och
kapitalrörelserna. Rekonstruktionsprocessen
hejdades och efterträddes av en likviditetspanik, som först
på sommaren 1932 visade tecken att upphöra. Det
börjar numera och även i England bliva en alltmer
grundad övertygelse, att pundets löskoppling från
det internationella myntsystemet, just då
världsdepressionen börjat komma in i rekonvalescentstadiet,
var ett svårt misstag. Denna inflation kan icke
som krigsårens givas den ursäkten, att den vidtogs
under trycket av en force majeure; den kan icke
heller som den amerikanska av 1927--29 förklaras med,
att man på ledande håll kunde stödja sig på
auktoritativa uttalanden om säkerheten för en krisfri
utveckling så länge varuprisnivån var stabil -- den
engelska fjolårsinflationen var måhända av inre,
politiska skäl oundviklig, men i den mån den gives en
ekonomisk motivering, framträder den som
resultatet av en mycket kortsynt bedömning.

Att man numera i England icke längre räknar med
möjligheten att vinna några större fördelar genom
fortsatt sänkning av pundvärdet och, att man trots de
då och då upprepade önskningarna om världsprisnivåns
återförande till 1929 års siffra, icke längre tror
på den rent monetära kristerapin är även för Sverige
av mycket stor betydelse. I valutapolitiskt
avseende äro för tillfället de skandinaviska länderna
endast j ollar efter den engelska fregatten. Frågan blir
då den: Kommer England att inom en snar framtid
återgå till guldet? Då punddeprecieringens och
den labila valutapolitikens olyckliga konsekvenser
bli allt tydligare, ju längre tiden lider, torde en
sådan återgång vara sannolik. Allt tyder på, att den
till februari beramade ekonomiska världskonferensen
kommer att leda till en jättelik kompromiss
mellan de ledande industriländernas penningpolitiska,
handelspolitiska och finanspolitiska program.
Början är redan gjord: I Lausanne löstes
skadeståndsfrågan, varvid Frankrike i utbyte för sin
medgörlighet sannolikt erhöll hemliga löften om engelskt
understöd vid ett tyskt anfallskrig. Att man i
Amerika är beredd att släppa efter på krigsskulderna
blir allt mer tydligt och att man på det handelspolitiska
området kommer att nå fram till någon sorts
clearing är tämligen uppenbart. Det senaste årets
tullförhöjningar och kontingenteringsåtgärder äro ni
väsentligen att tillskriva de störningar och den brist
på förtroende, som uppkommit genom den försenade
kostnadssänkningen inom varje land, genom den tyska
inrikespolitiken, genom den engelska valutapolitiken
och genom de amerikanska "reflationsåtgär derna".
Det förefaller då mycket troligt, att England, som på
Ottawakonferensen blivit fastlåst till dominiernas
preferenskrav för en tid av fem år framåt, som
motprestation mot fördelar i fråga om krigsskulder och
tullar, kommer att återgå till guldet vid en något
högre pundkurs än den nu gällande. Härför talar
även befintligheten av en stor engelsk valutaregleringsfond.

<i>Den svenska krispolitiken.</i>
Hur kommer den skandinaviska valutapolitiken
att utveckla sig under förutsättning, att dessa
premisser visa sig korrekta? Att säga något med
bestämdhet i denna fråga är naturligtvis uteslutet, men
man bör betänka, att särskilt danska exportintressen
samt eventuella påfrestningar på såväl den norska
som den svenska valutareserven komma att lägga
stora hinder i vägen för en höjning av kronkursen i
förhållande till pundet; i betraktande av den engelska
Ottawapolitiken och dess konsekvenser för den
danska och svenska exporten till England synes en
sänkning vara mer sannolik. Som utgångspunkt för
ett fortsatt resonemang välja vi därför den
förutsättningen, att pund och kronor inom ett halvt år åter
anknytas till guldet och då i ett värdeförhållande,
som ungefär motsvarar 4 dollar = 1 pund = 20
kronor, vilka siffror givetvis äro helt arbiträra, och
grundas på förutsättningen, att den engelska
budgeten kan balanseras.

Ha vi sålunda fastlagt valutaproblemet och den
mot utlandet vettande penningpolitiken, kunna vi
därpå vända oss till den svenska handelspolitiken.
Även den är i mycket betingad av stormakternas
beslut. För närvarande pågå som bekant under
ledning av vårt lands förnämsta experter på
handelspolitikens område förarbeten till en överenskommelse
med våra båda viktigaste kunder, England och
Tyskland. Att man därvid, liksom under världskrigets
dagar, söker bilda en skandinavisk enhetsfront och
fullfölja underhandlingarna på parallella spår är
säkerligen lika riktigt som viktigt. Av allt att
döma skulle de tull- och traktatmässiga normerna
för en stor del av vår export sålunda fastläggas för
en tid framåt. Att detta är av synnerligen stor
betydelse kommer säkerligen att starkt understrykas
av de företagsledare, som i denna enquéte
representera exportindustrierna. De nuvarande handels- och
valutarestriktionerna ha ju redan på mångahanda
sätt skadat vår utförsel, och en ändring därvidlag
är säkerligen en nödvändig betingelse för ökad
sysselättning inom exportindustrien. Men att räkna

med ett svenskt konjunkturuppsving enbart på
grundval av den handelspolitiska frontens
stabilisering vore givetvis förhastat. I bästa fall får man,
liksom beträffande valutafrågan, räkna med, att man
därmed röjt ett allvarligt ovisshetsmoment ur världen
och sålunda skapat en preliminär förutsättning för
ökad företagarverksamhet.

Övergå vi till finanspolitiken, så finna vi, att
denna redan genom ovanstående premisser blivit i
viss mån bestämd. Om Sverige återgår till guldet,
måste statsfinanserna skötas så, att kronans
stabilitet icke äventyras. Större budgetdeficit skulle få
till följd en stark depreciering av i utlandet
placerade statslån, baissespekulation i den svenska
valutan samt kapitalflykt till andra länder. Man
kan därför påstå, att budgetens balansering följer
som en given konsekvens av Sveriges anknytning
till det internationella myntsystemet. Men därmed
är det ju icke sagt, <i>hur</i> denna balans skall
åstadkommas. Den kan uppnås genom ökning av
inkomsterna, vilket närmast innebär skattestegring,
och den kan uppnås genom sänkning av utgifterna,
vilket betyder relativ inskränkning av den statliga
företagarverksamheten eller också en sänkning av
lönenivån för de statsanställda.

Därmed ha vi kommit fram till de båda verkligt
avgörande frågorna, de som kunna sägas utgöra
konjunkturväxlingarnas centrala bestämningsfaktorer,
nämligen den interna penningpolitiken och
lönepolitiken. Vi ha i Sverige i ganska hög grad offrat
åt den s. k. "easy-money-policy", som grundas på
den uppfattningen att en låg artificiell räntenivå,
som icke ger uttryck tör övernormal tillgång på
sparkapital, bör framkalla ökad företagareverksamhet.
Man kunde tycka, att tre års misslyckade
experiment med denna politik kunde vara tillfyllest.
Men föreställningen att det, trots den fallande
produktionen och trots den i år blottade svåra
kapitalförintelsen, finnes stora tillgångar av sparmedel,
som det bara gäller att sätta i omlopp, synes vara
outrotlig. Faktum är, att det för närvarande
råder en svår brist på sparkapital. En granskning
av bank- och emissionsstatistiken ger sannerligen
icke belägg för påståendet, att det skulle råda
kapitalöverflöd i vårt land. Vad den interna
penningpolitiken sålunda främst bör inrikta sig på, är
att återskänka spararna förtroendet till stabila, icke
spekulativa placeringar. Detta vinnes genom en
likviditetsåterställande stödpolitik, som icke på något
sätt får tangera "reflationistiska" linjer, och genom
en räntepolitik, som ger ett sant uttryck för
tillgången och efterfrågan på sparkapital. Men frågan
är, om man i det nuvarande läget kanske icke måste
gå längre, till en tvångsmässigt genomförd
nedsättning av räntan på alla långa lån. De engelska
och franska konverteringarna och framför allt den
tyska räntenedsättningen på alla former av inhemska
lån samt möjligheten av en liknande nedsättning
även i fråga om utlandslånen anger den allmänna
tendensen.

Men en sådan räntepolitik, som avpassar spararnas
inkomster efter det nuvarande penningvärdet,
måste ha sin motsvarighet i hela lönenivåns
anpassning till de sänkta levnadskostnaderna. Man kan
framhålla, att en fastläggning av den svenska
kronan i närheten till pundpari icke ger tillräcklig
kompensation för de stegrade engelska
importavgifterna och att en sänkning av den svenska
exportindustriens löner därför är nödvändig, om
konkurrenskraften och därmed sysselsättningen skall
kunna uppehållas. Detta affärsekonomiska
resonemang kan troligen i många fall få fog för sig. Men
då det gäller att lösa lågkonjunkturens fördelningsproblem
tarvas det en nationalekonomisk motivering,
som går djupare än till läget på exportmarknaden.
Denna motivering har jag redan berört vid
skildringen av den åsiktsförändring, som utvecklat sig
i de ledande industriländerna allteftersom
depressionen fördjupats. När det här gäller att taga
ställning till den svenska krispolitikens kärnfråga, skola
vi dock söka klargöra sammanhanget på ett mera
gripbart sätt.

<i>Det ena alternativet.</i>
Vi skola antaga, att man i det nuvarande läget
har två exemplar av det svenska samhället, båda
fullt motsvarande de nuvarande inre och yttre
faktiska förhållandena, och att man liksom i ett
laboratorium kan anställa två jämförande experiment.
Observationsperioden antages vara två år, och de
internationella ekonomiska förhållandena antagas
konstanta. I det ena fallet tillämpar man
köpkraftslärans principer på det svenska samhället, i det
andra fallet den s. k. kapitalbildningsteorien.

Av det förra fallet finnes två varianter. Man kan
nämligen först antaga, att man utan hänsyn till den
svenska valutans utlandsvärde utbetalar stora
belopp med sedelpressens hjälp till statsföretag och
som kontant nödhjälp. Följden blir snart en allmän
spekulation i penningvärdets fall, en flykt från
pengar till realkapital och varor och till sist
värdemätarens fullständiga förintelse. Det är
sålunda en upprepning av den tyska inflationen av
1922--23, som vi här ställas inför.

Då vi icke ha anledning att vänta en sådan
utveckling, kunna vi utan vidare övergå till det andra
fallet. Här utgör förutsättningen, att Sverige
stabiliserar kronan i förhållande till guldet, och att
någon internationell reflationsprocess av kända skäl
icke kommer till stånd. Nu antaga vi, att
penningpolitiken närmast förhåller sig passiv, att lönenivån
hålles oförändrad och att staten till improduktiva
och relativt improduktiva företag utger stora belopp,
vilkas täckning överlåtes på framtiden. Även i detta
fall bortse vi från de ödesdigra följder, som en
dylik politik skulle få för den svenska valutans
utlandsvärde. Följden blir nu den, att den
omedelbara, löpande konsumtionen genom den stegrade
utbetalade lönesumman går i höjden. Det blir en
prisstegring på konsumtionsvaror, men en relativt
mindre prisstegring på produktionsvaror, ty dessa
tagas ju under sådana förhållanden icke i anspråk
såsom under ett konjunkturuppsving, vars upphov
är allmänt ökad företagarverksamhet inom de
produktionsmedelsproducerande industrierna. Dessa
industrier, där ju arbetslösheten är störst, få sålunda
sin ställning i förhållande till konsumtionsindustrierna
ytterligare försämrad. Om icke
sedelutgivningen forceras och processen övergår till ren
inflation såsom i det första fallet, har man sålunda
genom utgivningen av mera konsumtionskredit endast
förlängt och försvårat depressionen.

<i>Det andra alternativet.</i>
Låt oss nu betrakta det andra alternativet, som
inriktar sig på att öka den fasta kapitalbildningen
och därigenom framkalla ett normalt
konjunkturuppsving. Härvid förutsätta vi, att den nuvarande
depressionens förlängning väsentligen sammanhänger
med bristande anpassningsmöjligheter, på grund av
att prisbildningen för vissa produktionsfaktorer och
produkter icke kunnat ändras i anslutning till det
nya läget. Genom monopolistisk lönepolitik har
produktionskostnaderna icke kunnat anpassas till den
starkt sänkta prisnivån; genom en nominell
räntepolitik ger kapitalmarknaden icke längre ett sant
uttryck för den verkliga tillgången på reelt sparande
på lång sikt. För att bryta oss ut ur detta
tvångsläge tänka vi oss nu, att vi i Sverige liksom i andra
länder måste anlita ett statsingripande, dvs.
nödlagar, som återställa möjligheterna för ekonomisk
produktion och ökad sysselsättning. Vi antaga
sålunda, att hela landets lönenivå -- innefattande
samtliga lönetagare i statlig och enskild tjänst -- sänkes
med en progressiv sats av t. ex. 5 till 20 %. Vi
antaga vidare, att alla räntesatser på obligationer och
andra långa lån sänkas med omkring en enhet
(motsvarande ungefär 20 %). Endast för de högre
inkomstklasserna skulle en sådan sänkning av
penninglönen innebära en tillfällig inknappning av
reallönen; man är ju numera i alla kretsar medveten om
skillnaden mellan nominal- och reallön. Om man
invänder, att en allmän lånekonvertering skulle
leda till insolvens och misstroende mot ny
kapitalplacering, kan man peka på resultatet av den
engelska, utomordentligt stora konverteringen: hela
obligationsmarknaden har visat en kraftig stegring och
spararnas förtroende har för första gången på tre
år visat tydliga tecken att återvända.

En sänkning av hela lönenivån med en progressiv
sats av 5--20 % och en samtidigt genomförd total
lånekonvertering med omkring 20 % på gällande
räntesatser kan beräknas innebära, att såväl
löntagare som kapitalister få sin omedelbara
konsumtionskraft sänkt med, säg i genomsnitt 10 %. Nu
inskjuter köpkraftslärans rättrogna: och därmed
har den köpkraften förstörts och man är ännu
sämre ställd! Detta resonemang vittnar just icke
om djupare nationalekonomiskt tänkande. Den
konsumtionskraft, som sålunda skenbart försvunnit,
har icke från dragits nationalinkomsten; den
stagnerande nationalinkomsten har tvärtom genom en
överföring av köpkraft till produktiva företag på längre
sikt fått möjligheter att stiga. En allmän sänkning
av löner och räntor betyder alltså, att alla
inkomsttagare överlåta någon del av den löpande
konsumtionen, med dess givna proportioner mellan olika
varor och tjänster, till de arbetslösa
produktionsmedelsindustrierna. Härigenom utmognar denna
sparade konsumtionskraft längre fram i tiden och har
under tiden givit de arbetslösa sysselsättning i ett
produktivt företag. Denna beskattning till
framåtskridandets förmån innebär alltså, att man utgår
från den givna produktionsapparaten och den givna
strömmen av färdiga konsumtionsvaror och inriktar
dem på de industrigrupper, varest arbetslösheten är
koncentrerad. Om man så vill, kan det sägas, att ett
sådant <i>generellt</i> ingripande följer samma princip som
den ryska femårsplanen, i det att tvångssparandet
lägges till grund för den nödvändiga stegringen av
den fasta kapitalbildningen.

Helt annat är förhållandet vid ett försök att inom
det nuvarande systemets ram improvisera produktiva
statsarbeten av sådan utomordentlig storlek och
mångsidighet, att de kunde bilda ett bärkraftigt
underlag för ett konjunkturuppsving. För en
aktivitet av <i>sådan</i> omfattning skulle det krävas en
lånepolitik, som nödvändigtvis måste undergräva
statsfinanserna och äventyra valutan. Förslaget att
överflytta hela finansieringen på framtiden och att i
kalkylen över huvud taget bara befatta sig med det
första årets räntekostnad är för övrigt en vacker
exponent på de finansiella principer, vilkas
konsekvenser vi nu alla bära.

Skulle man nu välja den generella kostnadssänkande
och produktionsstegrande vägen bleve
resultatet otvivelaktigt mycket mer förtroendeingivande.
Man skulle i tur och ordning kunna räkna med
följande resultat: balanserad budget och därigenom
säkrad valuta; höjd räntabilitet inom industrien;
bättre likviditet inom bankerna; ökad företagsamhet;
ökad sysselsättning och stigande total lönesumma;
ökad, på verkligt sparande stödd, kreditgivning;
ökad produktion; stigande priser; ökad konsumtion
och så småningom åter stigande löner till en då vida
större arbetarstam. Kärnan i detta sammanhang är
sålunda, att den nya krediten grundar sig på
verkligt sparande och att den tillföres produktionsprocessen,
medan man däremot enligt köpkraftslärans recept
anlitar sedelpressen för att öka den löpande konsumtionen.

<i>Konjunkturuppsvingets hävstång.</i>
I det nuvarande svåra läget är det förklarligt, om
man på många håll endast betraktar arbetslösheten
som ett socialt nödhjälpsproblem. Det är med denna
utgångspunkt, som man nu aktualiserat frågan om
arbetslöshetsförsäkring. Men den sociala frågan är
väsentligen en ekonomisk fråga. Jag vill härvidlag
hänvisa till Svenska försäkringsföreningens givande
diskussion, varav med all tydlighet framgick, huru
liten betydelse hela denna fråga har för lösandet av
det nu föreliggande problemet: att häva eller mildra
den rådande lågkonjunkturen i det svenska näringslivet.

Men det kan dock ifrågasättas, om förståelsen för
de till produktionsprocessen knutna tidssammanhangen
mellan ekonomiskt framåtskridande och
ekonomiska kriser ännu vunnit sådant erkännande, att
de kunna tänkas bliva normerande vid den
ekonomiska krispolitiken. Före världskriget, som genom sina
inflations- och deflationsfenomen i så hög grad
beslöjat de underliggande produktiva förändringarna,
hade både fackman och lekman lättare att förstå
sambandet mellan sparande och kapitalbildning.
Att vi nu åter haft en period av fria valutor och
att deprecieringens inverkan på produktionskostnader
och försäljningspris ännu icke kan överblickas,
lägger även hinder i vägen. Slutligen tillkommer
den kanske allvarligaste svårigheten: att detta
radikala förslag i det ökade sparandets och
kostnadssänkningens tecken, som dock grundar sig på
erfarenheter från varje föregående konjunktur
uppsving, begär ett tillfälligt offer för större fördelar i

framtiden. Köpkraftsläran har det då vida bättre
ställt; den vädjar till människans naturliga böjelse
att följa det minsta motståndets lag. Man vill hellre
haka sig fast vid inflationsballongen än söka trycka
ned konjunkturuppsvingets hävstång. Och detta
fastän avgörandet, om ballongen kommer att stiga,
ytterst är beroende av den amerikanska
penningpolitiken; mycket tyder på, att en amerikansk
inflation icke längre behöver befaras.

Lägger man samman dessa svårigheter, kan man
nog säga, att utsikterna för det omedelbara
genomförandet av en beslutsam kostnadssänkande och
sparandeökande politik icke te sig vidare ljusa. I
stället blir det väl den hårda nödvändigheten som steg
för steg får tvinga det svenska samhället att följa
de obönhörliga ekonomiska lagarna. Detta kan icke
betyda annat, än att vi stå inför en ganska långvarig
anpassningsprocess med stor, permanent arbetslöshet.

Efter 1920 års kris gick vårt land den s. k. korta
vägen för att återställa räntabiliteten och
likviditeten; återgången till guldpariteten medförde en
radikal utrensningsprocess och en omfattande
arbetslöshet under 1921 och 1922, men därmed var också
grundvalen lagd för åtta års i genomsnitt stigande
konjunkturer. Denna gång ha vi gått den långa
vägen -- för att icke säga omvägen. För de länder,
som för ett år sedan skaffade sig en tillfällig
lättnad genom att släppa kontakten med den
internationella värdemätaren, synes vägen till bättre tider
bli längre än för de länder, som använt det senaste
året för reorganisation och rekonstruktion.

Vi ha i denna överblick över depressionens
förlopp kunnat konstatera, att man i de ledande
industriländerna på den europeiska kontinenten och i
Amerika numera är i full färd med att på det rätta,
direkta sättet lösa depressionens problem.
Inflationsfaran är kanske icke helt överstånden, men
mycket tyder på, att den skall övervinnas, och att man i
stället skall låta ökat sparande lägga grunden för
ökad kapitalbildning och ökad sysselsättning. I
Sverige och i de övriga pappersmyntfotländerna är
ställningen en annan. Här har det begångna,
måhända oundvikliga valutapolitiska misstaget i
förening med oviljan eller oförmågan att frivilligt taga
på sig en tillfällig sänkning av levnadsstandarden
lagt stenar i vägen för en snabb förbättring. Jag
kan endast uttala den förhoppningen, att den senare
delen av denna prognos skall bliva dementerad av
verkligheten. <tab><tab><tab><tab><i>Johan Åkerman.</i>

</chapter>
<chapter name="ELEKTROINDUSTRIEN UNDER LÅGKONJUNKTUREN.">
<h2>ELEKTROINDUSTRIEN UNDER LÅGKONJUNKTUREN.</h2>
<img 1>
Direktör L. Blume.
</img>

Att nu ställa något horoskop för den svenska
elektriska industriens framtid är naturligtvis omöjligt liksom
för varje annan industri, men man kan möjligen med
ledning av hittillsvarande förhållanden söka komina till
någon uppfattning om huru utvecklingen kommer att
gestalta sig.

Den svenska elektroindustriens tillverkningar
omfatta, som bekant, ett synnerligen stort område;
rent statistiskt skiljer man mellan elektriska
maskiner, transformatorer och starkströmsappaiater;
telefon- och telegraf apparater; radio och
dammsugare. Därtill kommer tillverkningen av kablar
och ledningar, ackumulatorer, lampor och
värmeapparater av olika slag. Vidare tillverkas en massa
elektromekaniska kombinationer såsom hissar,
kranar, transportapparater av diverse utföranden m. m.

Tillverkningen av <sp>elektriska starkströmsmaskiner</sp>
av alla slag med därtill
hörande olika sorters apparater utgör den största
gruppen. Sannolikt har denna del av den svenska
elektroindustrien haft starkaste känningen av
lågkonjunkturen, ehuru den haft mindre svårt än en del
andra framställare av produktionsmedel.
Tillverkningen inom denna grupp består till stor del av stora
enheter för kraftstationer, och tillkomsten av nya
anläggningar under nu pågående lågkonjunktur har
skett i ett långsammare tempo, vilket i sin ordning
medfört mindre beställningar.

Emellertid hava tack vare den pågående järnvägs-
elektrifieringen Stockholm--Malmö avsevärda
beställningar tillförts denna industri. Likaså hava
vattenfallsstyrelsen och andra svenska kraftverk
placerat större beställningar å generatorer och
transformatorer.

Under en lång följd av år ökade exportvärdet för
denna tillverkningsgrupp och nådde sitt maximum år
1928, då det översteg 30 millioner kronor. Sedan
har emellertid exporten minskats så att siffran för år
1931 understeg 20 millioner kronor. Emellertid
består tillverkningen inom denna grupp icke endast av
stora anläggningar utan till en avsevärd del av små
motorer och därtill hörande apparater och
utrustning, och förefaller, som om behovet härav ännu icke
skulle vara fullt. För övrigt kan man säga, att denna
del av tillverkningen har blivit en ren förbrukningsartikel,
som därjämte alltjämt finner nya användningsområden.

Enligt uppgift kommer kungl. maj:t på hemställan
av järnvägsstyrelsen att föreslå fortsatt
elektrifiering av statsbanorna, och man vågar väl antaga, att
riksdagen bifaller detta förslag. Därigenom skulle
den elektriska industrien tillföras synnerligen
välbehövliga beställningar, särskilt välkomna i denna tid.

Då denna industrigrupp i stort sett, trots den
långvariga lågkonjunkturen, kunnat erhålla beställningar
och sysselsättas i relativt hög grad, så talar all
sannolikhet för att industrien utan några större skador
kommer att genomgå krisen för att därefter stå fullt
beredd att tillfredsställa det behov av elektriska
maskiner av alla slag, vilket alltjämt förefinnes och
med all säkerhet kommer att finnas för en lång tid
framåt.

Att döma av exportsiffrorna för <sp>telefon- och
telegrafapparater,</sp> så hade denna

industri till och med förra året icke haft någon
allvarligare känning av lågkonjunkturen. Liksom
föregående grupp visa exportsiffrorna från 1923 nästan en
oavbruten stegring, och denna har fortsatt t. o. m.
år 1930, då exportvärdet uppgick till något över 15
millioner kronor. Under år 1931 sjönk exportsiffran,
men minskningen var obetydlig -- endast cirka 0,5
millioner kronor. Under innevarande år däremot har
nedgången varit mera markerad. Avsättningen av
telefonapparater på exportmarknaden sammanhänger
intimt med investering av kapital i nya koncessioner,
och den framtida utvecklingen är i högsta grad
beroende på huru härmed kan ordnas.

Tillverkningen av <sp>kablar, ledningar</sp> och
därtill hörande har visat en förvånansvärd
motståndskraft mot den allmänna nedgången, tydligen
beroende därpå att alltjämt pågå utvidgningar vid
de elektriska kraftnäten samtidigt med en fortsatt
övergång från luftledningar till jordkablar.

Att döma av den alltjämt fortgående och till synes
oförminskade ökningen av antalet radioabonnenter så
måste <sp>radioindustrien</sp> fortfarande hava god
sysselsättning. Försäljningssiffran för denna
industri, som numera är synnerligen stor, uppgives hava
uppgått till cirka 27 millioner kronor under sistlidna
år, och sannolikt är väl, att någon större minskning
icke kommer att visa sig för innevarande år. Då
inom denna industri nyheterna alltjämt avlösa
varandra i rask följd, bliva radioapparaternas livslängd
ganska kort och följaktligen även förbrukningen stor.

<sp>Elektrovärmeindustrien,</sp> som omfattar
en massa olika konstruktioner, såsom spislar, ugnar,
kokplattor, varmvattenberedare, diverse
uppvärmningsanordningar för industrien m. m., synes också
hava kunnat i stort sett uppehålla sin marknad.
Denna är ännu relativt liten i förhållande till vad
som borde kunna anses normalt, i synnerhet om
nian jämför med vårt grannland Norge.
Användningen av de flesta hithörande apparater är
emellertid helt och hållet beroende på den taxepolitik, som
de olika elektricitetsverken föra eller kanske rättare
kunna föra.

Exportsiffran för <sp>ackumulatorer</sp> har visat
en ganska jämn stegring till och med år 1931, då den
uppgick till cirka 3,2 millioner kronor. Den
inhemska marknaden torde icke hava uppvisat några större
förändringar, men, då exporten sjunkit avsevärt, så
har denna tillverkningsgrupp en relativt stark
känning av lågkonjunkturen.

Försäljningen och tillverkningen av <sp>lampor
och armatur</sp> torde vara relativt okänslig för
konjunkturväxlingar, då hithörande artiklar, i
synnerhet lampor, äro rena förbrukningsvaror och därtill
avsedda så gott som uteslutande för hemmaförbrukning.
I någon mån påverkas de av industriens
mindre sysselsättningsgrad, men den stora allmänhetens
förbrukning är ganska konstant.

Detsamma torde numera gälla <sp>dammsugare,</sp>
under det att kylskåp alltjämt vinna ny marknad.

Såsom av ovanstående framgår, är den svenska
elektroindustrien av mångskiftande art. och dess
skilda grenar påverkas som följd därav även mycket
olika av nu pågående lågkonjunktur.

Hemmaindustrien i allmänhet har haft och har
mycket mindre känning av lågkonjunkturen än
exportindustrien. Att ingå på orsakerna till
exportindustriens svårigheter skulle föra alltför långt, men
tydligt är, att förutsättningen för en bättring är att
alla hinder i form av importreglering, kvotering,
extra tullar etc. bortfalla eller åtminstone högst
avsevärt lindras. Man får väl antaga, att detta
förr eller senare kommer att ske, fastän det
ibland ser hopplöst ut. Av de tillverkningar, som
tillhöra elektroindustrien, kunna en del betraktas som
rena hemmaindustrier, under det att exempelvis
maskintillverkningen till mycket stor del är en
exportindustri. Dock har även denna så stor
hemmamarknad och tillverkar artiklar, vilka kunna rubriceras
såsom konsumtionsartiklar, att nedgången i
exportmarknaden visserligen icke kunnat kompenseras,
men icke åtföljts av en nedgång i hemmamarknaden
av samma storleksordning. Därtill kommer, som
sagt, att statsbeställningar av stor omfattning
erhållits och vilka under nu pågående lågkonjunktur varit
till stor nytta.

Under den genomlupna tiden av lågkonjunkturen
har med all säkerhet industrien såväl genom
konstruktions- som organisatoriska förbättringar
möjliggjort billigare tillverkning och i en viss utsträckning
även lyckats bibehålla räntabiliteten trots minskad omsättning.

Såsom en sammanfattning av ovanstående torde
kunna fastslås, att den svenska elektroindustrien
hittills visserligen haft stark känning av lågkonjunkturen,
men dock sluppit undan relativt lindrigare än
en del andra industrier och att denna industri med all
säkerhet kommer att utan större skador kunna
genomleva krisen, om den icke blir alltför långvarig
och ännu mer markerad ah vad som för tillfället är
förhållandet. Industrien är säkert också beredd att,
om normala tider återkomma, fullt effektivt kunna
deltaga i världskonkurrensen. <tab><tab><i>Lars Blume.</i>

</chapter>
<chapter name="DEN MEKANISKA VERKSTADSINDUSTRIEN.">
<h2>DEN MEKANISKA VERKSTADSINDUSTRIEN.</h2>
För den mekaniska verkstadsindustrien, speciellt
deri del, som i viss utsträckning arbetar på
hemmamarknaden, hava krisens verkningar ej gjort sig
gällande så tidigt och så kraftigt som för
exportindustrierna. Först under innevarande år har läget
även för verkstadsindustrien blivit verkligt
bekymmersamt. De verkstäder, som ej varit alltför
speciellt inriktade på tillverkning av vissa standardartiklar
eller maskiner, hava bäst kunnat stå emot
krisens verkningar och kunnat hålla sina verk
relativt väl igång. Här gör sig den kända satsen
gällande, att det kan vara fördelaktigt vid långvariga
lågkonjunkturer att icke hava sitt tillverkningsprogram
alltför specialiserat.

Priserna å verkstadsindustriens produkter hava
liksom priserna på alla andra områden inom

<img 1>
Direktör G. Dellner.
</img>

näringslivet undan för undan sjunkit, och det torde vara få
verkstäder, som nu vid försäljning få full täckning för
sina omkostnader. Detta gäller särskilt vid export av
maskiner. Trots vår låga valuta äro priserna dock i
många fall för höga för att kunna medföra beställningar.
Givetvis spela numera vid exportförsäljningar även
andra faktorer in, som den enskilda firman ej kan
bemästra, såsom höjda tullar, kontingenteringar m. m.

Den svenska lokomotivmarknaden, som före
automobilismens framträdande var relativt betydande och
här i landet lämnade sysselsättning för lågt räknat
2 000 arbetare, har undan för undan gått tillbaka
för att nu fullständigt stagnera, i vad som angår
ånglokomotiv. Man kan med skäl säga, att denna
industri i Sverige är stadd i utdöende, och att
knappast något hopp finnes om dess tillfrisknande.

Genom elektrifieringen av statsbanenätet hava
emellertid lokomotivverkstäderna i någon mån
erhållit kompensation för den förlorade
ånglokomotivmarknaden. Den nu pågående elektrifieringen
Stockholm--Malmö har sålunda givit dessa
verkstäder och många andra företag ett värdefullt
tillskott i arbete. Exporten av ånglokomotiv torde i år
komma att uppgå till ett 20-tal lok, beställda i
samband med åtagande av järnvägsbyggen samt under
form av varubyten. Världsmarknadspriserna å
lokomotiv äro på grund av konkurrensen synnerligen
tryckta, varför någon export i vanlig ordning ej är möjlig.

Marknaden å vattenturbiner och regulatorer
följer ifråga om livaktighet den kurva, som
representerar industriens, samfärdselns och hushållens behov
av elektrisk kraft. Är denna kurva i stigande,
byggas nya kraftanläggningar, för vilka behövas nya
maskiner, däribland även vattenturbiner. För
närvarande torde ej någon stigande tendens finnas å
kraftförbrukningskurvan, varför de verkstäder, som
arbeta inom turbinbranschen, även få känning av
detta förhållande. De enda större arbeten, som nu
pågå inom landet, äro beställda av vattenfallsstyrelsen,
varibland främst böra nämnas de mycket
stora turbinerna för kraftverket vid Vargön.
Arbeten av detta slag lämna sysselsättning ej endast
vid turbinverkstäderna utan framför allt hos
järnbruken för tillverkning av stålgjutgods och smiden.
Det torde därför vara att hoppas, att, om nya
arbeten av produktiv art skola igångsättas av staten
för att lätta på arbetslösheten, kraftverksbyggen
komma i första planet. Man bör därvid även
betänka, att dylika arbeten säkerligen sysselsätta mera
folk av olika yrkesgrupper än exempelvis väg- och
hamnbyggnader. Dessutom torde väl -- ej minst
beroende på den stora tekniska sakkunskap, som
genomgående präglar planering och anläggning av
de svenska kraftverken -- dylika anläggningar vara
av stor betydelse och stort värde för staten, när
bättre tider en gång komma.

Exportmarknaden för vattenturbiner har att kämpa
mot samma svårigheter som den övriga
maskinexporten. Gäller det stora turbinanläggningar,
spelar även kreditfrågan en större roll än förr. Det är
ej ovanligt, att av maskinleverantören kräves
finansieringshjälp vid byggandet av kraftanläggningar.
Ofta gäller det därvid stora belopp, som skola
innestå under lång tid, och där säkerheten stundom
utgöres av inteckningar i kraftverket. Att vi här i
landet ifråga om dylika affärer äro handikapade av
de stora industriländerna är självfallet.

Tillverkningen av dieselmotorer och traktorer har
i hög grad minskats under de senaste åren, detta
särskilt beroende pä exportsvårigheterna.
Marknaden för stationära och mindre marina
dieselmotoranläggningar är här hemma obetydlig, varför
verkstäderna måste söka avsättning för sina produkter
på främmande marknader. Även för denna
fabrikation gäller, att kreditriskerna vid exportaffärer i
många fall äro för stora för att den enskilda firman
skall våga påtaga sig desamma. Även om i vissa
fall affärer kunna göras, är det ej möjligt att utan
mycket stor förlust försälja eller diskontera de
växlar eller andra värdehandlingar, som erhållas
såsom betalning för den försålda varan. Detta på
grund av det misstroende, som vårt bankväsende
hyser mot vissa marknader. Beställningarna gå
därför till annat håll, där resp. stater påtaga sig
en viss garanti eller ansvar för de gjorda affärerna.
Det har sedan krisens början inom industrikretsar
diskuterats möjligheten av att söka väcka
statsmakternas intresse här i landet för att ifråga om
kreditaffärer träda hjälpande emellan. Säkerligen
skulle situationen varit betydligt mycket bättre inom
vissa delar av industrien, om några tiotal millioner
kronor på sin tid ställts till förfogande för bildandet
av en garantifond för exportaffärer. Nu hava
istället olyckligtvis hundratals millioner kronor på
olika vägar vandrat till utlandet, i första hand till
Tyskland. Detta land har som bekant i stor
utsträckning använt de på detta sätt erhållna pengarna
för att därmed stödja sin egen industri, som är vår
svåraste konkurrent.

Man kan såsom sammanfattning av konjunkturläget
för de mekaniska verkstäderna säga, att
någon påtaglig förbättring ännu ej inträtt. Det
förefaller dock av flera tecken att döma, som om
ett bottenläge nu vore uppnått. En viss ljusning
-- om än svag -- synes även numera hava inträtt,
och stämningen är på grund av de stigande
aktiekurserna och råmaterialpriserna något mer
optimistisk än för några månader sedan. Någon
bestämd tendens till det bättre kan emellertid ännu
ej skönjas. Den kommande vintern blir därför
säkerligen en av de svåraste och allvarligaste, som
förekommit här i landet, i vad det gäller den
mekaniska verkstadsindustrien. Troligt är, att
återgången till bättre konjunkturer kommer att ske
sakta. Det tager tid att få världshandeln in på
gamla spår igen. Den allmänna politiska situationen
ute i världen inger ej några stora förhoppningar
därom. <tab><tab><tab><tab><tab><i>Gunnar Dellner.</i>

</chapter>
<chapter name="KONJUNKTURUTVECKLINGEN.">
<h2>KONJUNKTURUTVECKLINGEN.</h2>
<img 1>
Kom.-rådet A. F. Enström.
</img>

Ivrigare än någonsin diskuteras f. n. frågan om huru
den närmaste framtiden skall komma att te sig ur
konjunktursynpunkt. Skall prisrörelsen, som runt om i
världen varit stadd i fallande, kunna förväntas vända
riktning? Skall produktionen inom industrien åter komma
i gång och arbetslösheten bringas till återtåg? Skola
handel och kommunikationer kunna vänta lättnad och
avspänning?

I Amerika har under förhösten spårats en
ljusning i uppfattningen, men förhoppningarna ha
bleknat bort igen. I England, där i samband särskilt
med den lyckade lånekonverteringen en rätt
optimistisk inställning kunnat iakttagas, synes man
ännu benägen att tro, att Ottawakonferensens
resultat skola "göra susen". I Tyskland har regeringen
v. Papens initiativ till näringslivets stimulerande
funnit allmänt gensvar ute i landet, så att man var
och en i sin stad försöker att hjälpa till med "das
Ankurbeln des Wirtschaftslebens", en omtyckt
tidningsrubrik. Inom parentes är uttrycket så populärt,
att det för litet sedan avhölls en "Ankurbelungsball"
i ett större nöjesetablissemang i Berlin!

Vad skall man nu tro om fortsättningen för
världsekonomiens vidkommande i första hand och i
samband därmed för vårt eget lands näringsliv. En sak
torde väl numera vara ganska uppenbar, och det är,
att ett enstaka land icke kan undgå verkningarna
av de större konjunkturrörelserna, oavsett huru dess
ekonomiska struktur än i övrigt må vara beskaffad.
Ett annat sakförhållande har den senaste krisen
kraftigt understrukit, nämligen att konjunkturförloppet
i stort sett har någonting tvångsstyrt över
sig, och att enskilda ansträngningar till att påverka
detsamma äro dömda att misslyckas, även om de
försökas av så ekonomiskt mäktiga potentater som en
Farm Board, en Federal Reserve Board eller Förenta
staternas president och kongress. Lika litet som
de amerikanska stödåtgärder, som vid olika tillfällen
igångsatts, ha förmått påverka prisrörelsen, ha
sådana från t. e. brittiskt håll haft någon framgång.

Jag har för min del alltid gjort gällande, att
konjunkturväxlingarna i det stora hela till sin natur
icke äro kontrollerbara, utan komma över oss såsom
en kompakt massreaktion, vilken har en så
överväldigande verkan gentemot en individuell enhet
inom denna massa, att omkastningen ter sig såsom
automatisk och oundviklig. Den senaste krisen ger
en utmärkt illustration till förloppet. Hela
människomassan reagerar ensartat för prisrörelsen,
liksom ett vajande sädesfält ställer in sig för vinden.
Och prisrörelsen har i sig ett imperativt moment i
så måtto, att den är starkt beroende på naturaproduktionen,
vilken vi till skillnad från andra former
icke helt behärska. Krisen 1929 började i Amerika
såsom följd av översvallande vetelager, vilka sedan
hållits fyllda av goda skördar. Samma överproduktion
på naturaprodukter inom det brittiska imperiet
var kärnan i den engelska krisen. Likadant inom
flera andra nationalhushåll. Det kan inom denna
trånga ram icke bli fråga om att i detalj analysera
förloppet; endast några huvuddrag kunna
framhävas. När väl omkastningen i prisrörelsen skett,
framträda den föregående högkonjunkturens
inneboende svagheter i fråga om överkapitalisering etc.,
rörelsen fortsätter och kan icke hejdas med
"konstlade" medel. Ty såsom sådana uppfattas ur
mässpsykologisk synpunkt alla försök att på t. e.
penningepolitisk väg påverka prisläget. Blir det åter
knappt om brödfödan, då uppträder en prisstegring,
som man känner, att man kan lita på. Då kan man
träffa sina dispositioner, och när man det gör, så
betyda dessa psykologiskt ensartat inriktade
handlingar från alla små konsumenter upp till finansens
ledare, alla integrerade, att ett konjunktur uppsving
är i gång.

Kan något sådant väntas nu? Enligt min
uppfattning icke. Ty efter allt att döma är årets skörd
totaliter sett så stor, att en avtappning av gamla
spannmålslager icke kan ske och följaktligen är en
regel skjuten för en verksam prisstegring. Det har
besannat sig vad jag på statistisk väg tidigare
angivit skulle komma, nämligen att vi nu ha att göra
med en dubbel kris, dels den vanliga
konjunkturcykeln, som rör sig omkring 9 år, dels en med
mycket större räckvidd, spännande över 50 à 60 år.
Professor Heckscher har nyligen i en artikel i
Dagens Nyheter utvecklat några sidor av denna
dubbelsidighet i fenomenet, som i mycket motsvarar
min uppfattning av läget. Den långa uppsvingsperioden
från seklets början med dess överdrifter i
åtskilliga riktningar kommer att påfordra en ganska
lång anpassningsprocedur med i åtskilliga
avseenden omlagda produktionsförhållanden, en process
som icke förrän om ett eller annat tiotal år framåt
kan komma att avlösas av en ny stadig uppgång
för världskonjunkturen. Alla skäl tala dock för att
en sådan period ånyo kommer, och att vi alltså inte
precis nu stå vid den västerländska kulturens
undergång, som vissa pessimister velat göra
gällande. Men under denna reorganisationsperiod är
det all sannolikhet för att vi få en rekurrens av den
kortare konjunkturcykeln omkring mitten av detta
decennium. Senast 1934 torde vi ha att motse ett
skördeår med ovanligt dåligt utfall. När det kommer,
åtföljt av en prisstegring på spannmål och
naturaprodukter, då kommer det att verka som impulsen
till en omkastning i hela det ekonomiska livet, och
då komma de anpassnings- och reorganisationsarbeten
som nu pågå att få effekt, och de
inflationistiska strävanden, som nu ligga latenta och
samla spännkraft, att slippa loss och cykeln
fullbordas på vanligt sätt.

I botten på hela förloppet ligger det faktum, att
en stigande prisnivå är lika oumbärlig för
näringslivets expansion som syret för förbränningen.

Efter 1936 är att förvänta en ny regress, som då
ånyo kommer att samverka med den förut
omnämnda långa omdaningsprocessen.

Under den närmaste tiden kommer väl en långsam
förbättring av världsläget att äga rum såsom följd

av anpassningens framåtskridande, lånekonverteringar
och Lausannefördrag m. m. inberäknade. När
sedan det konjunkturuppsving kommer, varom jag
nyss talat, föreligger emellertid enligt min
uppfattning fara för en svår Påkänning för det svenska
penningevärdet, men att gå in på det skulle så vitt
jag förstår föra utom ramen av det ämne, som man
velat i detta sammanhang belysa, och får anstå till
ett annat tillfälle. <tab><tab><tab><i>Axel F. Enström.</i>

</chapter>
<chapter name="KONJUNKTURLÄGET INOM KULLAGERINDUSTRIEN.">
<h2>KONJUNKTURLÄGET INOM KULLAGERINDUSTRIEN.</h2>
<img 1>
Direktör Uno Forsberg.
</img>

Kullagerindustrien torde på grund av den stora
spridningen av dess produkter inom olika
användningsområden kunna betraktas som
en ganska känslig och relativt väl avvägd barometer på
det allmänna konjunkturläget. Det bör även därvid
beaktas, att kullager i viss mån är en konsumtionsartikel och
därför också till en viss grad följer konjunkturkurvan för
konsumtionsvaror. För denna inträda ju
variationerna som bekant senare än inom
produktionsindustrien. En annan omständighet, vartill
hänsyn bör tagas innan man drager alltför
generella slutsatser, är, att kullagerindustrien, såsom
varande relativt ung, ännu har stora
avsättningsområden outnyttjade. Glidlager inbyggas allt
fortfarande på en hel del lagerställen, där kul- eller
rullager borde komma till användning i den mån
tekniskt-ekonomiska förutsättningar härför
föreligga. Kullagerindustrien erövrar således,
åtminstone delvis oberoende av konjunkturväxlingarna,
nya verksamhetsfält. Till belysande härav har å fig.
1 grafiskt återgivits SKF:s totala försäljning av
sfäriska rullager under åren 1926--1931.

Genom denna lagertyp, som tillkom år 1920 och
särskilt konstruerats för att upptaga tunga
belastningar, såsom vid järnvägsdrift och valsverk, har en
helt ny marknad öppnats och det framgår av
kurvan, hur försäljningen ökats, och detta relativt
oberoende av konjunkturerna. För jämförelses skull
har i den grafiska framställningen även återgivits

<img 1>
Fig. 1.
</img>

SKF:s kul- och rullagerförsäljning -- i England,
Frankrike och Sverige<footnote>Tyskland har ej medtagits på grund av en i detta land
år 1929 genomförd, sammanslagning av ett flertal
kullagerfabriker.</footnote> -- till den elektriska
industrien och automobilindustrien för åren 1928--1931.
Av kurvorna framgår, hur försäljningen inom dessa
båda avsättningsområden, där kul- och rullager rätt
genomgående komma till användning, starkt
påverkats av det allmänna konjunkturläget,
försäljningen till automobilindustrien dock något mindre
på grund av leveransen av ersättningslager.
Däremot visar försäljningen till järnverk en betydligt
mindre påverkan av konjunkturen, beroende på att
nya inbyggnads s tallen inom denna industrigren
tillkommit.

För att emellertid giva en bild av konjunkturläget
i dess helhet, sett från kullagerindustriens synvinkel,
har å fig. 2 grafiskt återgivits för varje tilländalupet
kvartal under åren 1931 och 1932 SKF:s månatliga
försäljning <i>inom</i> -- sålunda exkl. export -- England,
Tyskland, Frankrike, U. S. A. och Sverige samt
dessutom SKF-Göteborgs totala försäljning inkl. export,
dock med avdrag för vissa specialorder av mera
tillfällig natur. För jämförelses skull har i den
grafiska framställningen även angivits den månatliga
genomsnittsförsäljningen under åren 1929 och 1930.

Vad då först försäljningen inom <i>England</i> beträffar
framgår av kurvan, att densamma efter nedgången
från åren 1929--1930 håller sig relativt konstant
under 1931 års tre första kvartal. Under sista
kvartalet 1931 inträder emellertid en förbättring,
beroende dels på den säsongmässiga ökningen inom
automobilindustrien, dels ock på den större
livaktighet, som gjorde sig gällande inom den engelska
industrien efter pundets skilsmässa från guldet. En
viss, om ock obetydlig försämring ägde rum efter
årsskiftet, men orderingången såväl i september som
oktober pekar på en viss förbättring.

<img 1>
Fig. 2.
</img>

Kurvan för <i>Tyskland</i> visar en under 1931 och
första kvartalet 1932 fortsatt försämring, för att
därefter under andra och tredje kvartalen 1932
långsamt förbättras.

I <i>Frankrike</i> gjorde sig som bekant den nuvarande
krisen betydligt senare gällande, och försäljningen
höll sig ännu under 1931 års tre första kvartal på
en nivå av 65 % av genomsnittet för åren 1929 och
1930. Härefter inträdde under årets sista kvartal en
kraftig nedgång i försäljningen, men densamma
synes därefter ha nått botten. Kurvan visar en
svag tendens uppåt under tredje kvartalet 1932.

Försäljningen inom <i>Sverige</i> visar efter nedgången
från åren 1929--1930 ett relativt jämnt förlopp,
tydande på att botten är nådd, men utan någon mera
markerad dragning uppåt.

Kurvan för <i>U. S. A.</i> företer en alltjämt fallande
tendens, men att döma av rapporter från den övriga
amerikanska industrien synes botten även där vara
nådd och en svag förbättring kunna skönjas. Såväl
automobil- som verktygsmaskinbranschen, vilka båda
äro stora avnämare av kullager, äro emellertid allt
fortfarande mycket dåligt sysselsatta.

Försäljningen från <i>Göteborgsfabriken</i> har, efter
att under 1931 ha varit synnerligen stabil, under
1932 sjunkit med cirka 15 %, vilket torde vara att
direkt hänföra till alla de svårigheter, som i form
av valutarestriktioner, kontingenteringsbestämmelser,
höjda tullsatser m. m. sedan slutet av förra året
tillkommit i en hel del av de länder, till vilka
Göteborgsfabrikens produkter exporteras.

Skulle man av det ovan anförda våga draga några
slutsatser, förefaller det som om krisen nått sin
botten och utsikterna åtminstone för kullagerindustriens
vidkommande ha något ljusnat. Den framtida
utvecklingen torde emellertid i hög grad bliva
beroende av, huruvida ovan berörda konstlade
svårigheter för den internationella handeln komma
att ökas eller minskas. <tab><tab><tab><i>Uno Forsberg.</i>

</chapter>
<chapter name="VERKTYGSMASKININDUSTRIEN.">
<h2>VERKTYGSMASKININDUSTRIEN.</h2>
<img 1>
Disponent Omar Hallström.
</img>

Verktygsmaskinindustrien är känsligare för
konjunkturväxlingar än kanske någon annan industri. Orsakerna
härtill äro påtagliga. Denna industri har till huvudsaklig
kundkrets den övriga industrien. När dennas
arbetsvolym minskar och den ena maskinen efter den andra måste
ställas overksam eller gå med inskränkt tid, blir en naturlig
följd härav, att nyanskaffning av maskinutrustning minskar eller helt
upphör. När sedan en förbättring åter inträder i
konjunkturerna, måste först den förefintliga
maskinparken utnyttjas, innan det kan bliva fråga
om utvidgning av produktionsmöjligheterna genom
nyinköp av verktygsmaskiner. På grund av dessa
förhållanden är det tydligt, att verktygsmaskinindustrien
måste vara en av de första industrier,
som få känning av en lågkonjunktur och en av de
sista, som få glädje av en uppgång.

En så svår depression som den nuvarande måste
sålunda även hårt drabba verktygsmaskinindustrien,
som måste se sin omsättning sjunka betydligt. Att
denna trots ovannämnda förhållanden dock kan
hållas uppe till en viss grad, beror dels på order
från statliga och kommunala inrättningar, dels på
beställningar från företag med ekonomiska
möjligheter att under lågkonjunkturen rationalisera sin
tillverkning genom inköp av nya såväl
standard- som specialmaskiner, och vilka därigenom rusta sig
att bättre kunna möta konkurrensen, när tiderna
åter förbättras. Denna kloka och framsynta politik
föres tyvärr ej ens av alla, som äga de ekonomiska
betingelserna härför. De flesta sakna emellertid
beklagligt nog även resurserna för en sådan nydaning.
Den senaste stora krisen, som hade sin djupaste
punkt 1922, var dock ännu mera kännbar för
verktygsmaskinindustrien än den nuvarande. Då sjönko
försäljningarna fullständigt katastrofalt. Orsakerna
härtill kunna hänföras till den dåvarande
inflationen i Tyskland, som möjliggjorde för den svenska
industrien att inköpa verktygsmaskiner från detta
land till fantastiskt låga pris. Då importerades också
verktygsmaskiner från Tyskland till betydande
belopp. Nu åter är valutaläget en stark hämsko på
denna import, och ställer den svenska
verktygsmaskinindustrien i ett gynnsammare läge samt
bevarar åt vårt land en stor del av de få
maskinorder, som under nuvarande svåra kris kunna
placeras av industri samt statliga och kommunala företag.

På exportmarknaden har naturligtvis även den
svenska verktygsmaskinindustrien stark känning av
de särskilda svårigheter, som utgöras av tullmurar,
valutaspärr och en allt större tendens att om möjligt
köpa maskiner av inhemskt fabrikat. Förhållandena
inom industrien i praktiskt taget alla länder äro ju
dessutom så tryckta, att behovet av
verktygsmaskiner nedgått ofantligt. Ryssland kan ej
förbigås i detta sammanhang. Där förefinnes ju ett
mycket stort behov av verktygsmaskiner, som på
senare åren till största delen täckts genom import
från Tyskland, men även till viss grad från England.
I Ryssland äro de svenska fabrikanternas
möjligheter att konkurrera ofantligt beskurna, då
statsgaranti för en större del av leveranssumman icke
står dem till buds, vilket däremot är fallet i de båda
nyssnämnda länderna.

På grund av anförda förhållanden hava
tillverkare av mera speciella maskiner något mindre
svårigheter på exportmarknaden än tillverkare av
standardmaskiner, såsom svarvar, fräsmaskiner,
kipphyvlar och borrmaskiner etc. Den nuvarande
situationen karakteriseras av dålig sysselsättningsgrad
för tillverkare av standardmaskiner samt av
något bättre läge för tillverkare av speciella
maskiner.

Utsikterna för den närmaste framtiden äro

naturligtvis helt beroende av den allmänna industriella
konjunkturutvecklingen i världen och närmast av
förhållandena i vårt eget land. En allmän
konjunkturförbättring bör kunna giva den svenska
verktygsmaskinindustrien betydande arbete. Många av våra
mekaniska verkstäder stå nämligen nu, på grund av
lång tids återhållsamhet i nyinköp av maskiner,
inför tvånget att modernisera sin maskinutrustning,
om de skola kunna hålla sig uppe i den allt hårdare
konkurrensen. Behovet av verktygsmaskiner måste
därför betecknas såsom betydande. Vad åter våra
närmaste framtidsutsikter på exportmarknaden
beträffar äro dessa beroende av så många nu ovissa
faktorer, att de undandraga sig varje bedömande.

På grund av ständigt pågående nykonstruktionsarbeten,
som frambragt maskintyper, som stå på
höjden av modernitet, samt genom utnyttjande av
våra välkända svenska specialstål och slitstarka
tackjärn i samband med en allt mera raffinerad
noggrannhet i arbetets utförande är den svenska
verktygsmaskinindustrien väl skickad att kunna motstå
den utländska konkurrensen inom landet.

Hela vårt behov av verktygsmaskiner kan dock ej
täckas av inhemsk tillverkning. Den svenska
marknaden är för liten för att med denna som
bottenbelastning kunna möjliggöra tillverkning av samtliga
sådana maskiner som exempelvis kugghyvelmaskiner,
kuggslipmaskiner, skruvautomater, gängfräsmaskiner,
karusellsvarvar m. m.; ej heller tillverkning av
mycket stora maskiner på 40--50 ton och mer torde
löna sig. Detta hindrar å andra sidan ej, att en
välfunnen specialmaskin skulle kunna löna sig att
tillverka i Sverige, under förutsättning att den fyller
behovet på ett sådant sätt, att den kan finna
marknad i de stora industriländerna. <i>Omar Hallström.</i>

</chapter>
<chapter name="LÄGET OCH UTSIKTERNA INOM
SKEPPSBYGGNADSINDUSTRIEN.">
<h2>LÄGET OCH UTSIKTERNA INOM
SKEPPSBYGGNADSINDUSTRIEN.</h2>
<img 1>
Direktör E. Hedén.
</img>

Världskriget medförde ett uppsving inom den
svenska skeppsbyggnadsindustrien, som nådde sin höjdpunkt
år 1921 med en produktion av ca 65 000 bruttotons,
under det att den största siffra vårt land kommit upp till
före kriget var 18 500 tons år 1913. Krisen 1920--1922
vållade åter en avmattning, vilken som vanligt satte sina
spår i produktionen några år efteråt eller år 1923 med en tillverkning
av endast 20 000 tons. Sedan har kurvan stadigt
gått uppåt till år 1930, som med 132000 tons
betecknar vändpunkten. År 1931 sjösattes 113 000
tons och i år kommer man nog endast upp till
tredjedelen därav, eller cirka 40 000 tons.

Verksamheten år 1930 torde ha motsvarat varvens
största leveransförmåga. Man disponerade över 27
stapelbäddar, på var och en kom sålunda i
genomsnitt 5 000 bruttotons, motsvarande ett fartyg om
7 500 tons lastdryghet.

Beställningarna vid innevarande års ingång
utgjorde sammanlagt omkring 70 000 tons att
levereras under året och år 1933. Liksom på andra
områden har verksamheten sålunda avsevärt minskats
och torde i närvarande stund kunna beräknas till
40 % av varvens tillverkningsförmåga.

Förutnämnda uppgifter innefatta endast
handelsfartyg över 100 tons, vid sidan härav pågår ju
ständigt en för varven mycket betydelsefull
tillverkning av fartyg för statens räkning.

För närvarande byggas ju sålunda kryssaren
"Gotland", den stora isbrytaren "Ymer" samt några
undervattensbåtar och mindre specialfartyg för
flottans räkning, vilka byggen i hög grad underlättar
möjligheten att hålla varvsrörelsen igång. Dessutom
byggas fiskefartyg, bogserbåtar, motorbåtar och
yachter i avsevärd utsträckning vid de mindre
båtvarven.

Skeppsbyggnadsindustrien är ju helt och hållet
beroende av sjöfarten, som nu genomlever svåra
tider. Den sedan några år tillbaka rådande
politiska osäkerheten samt de under senaste året allt
mer ökade avspärrningsåtgärderna länderna emellan
träffar ju i högsta grad sjöfarten. Det upplagda
tonnaget är stort och kan skattas till bortemot
14 000 000 tons eller 20 % av ett världstonnage på
70 000 000 bruttotons. Situationen är dock ej
alldeles så tröstlös, som dessa siffror ange. Det
upplagda amerikanska tonnaget kommer nog endast
undantagsvis att sättas igång igen, likaledes finnas
många äldre, omoderna fartyg, som måste försvinna
på grund av omöjligheten att kunna konkurrera
med sådana av nyare typ. Motorfartygen ha ju i
allt högre grad utträngt ångbåtarna på linjetrafiken,
men även de moderna ångfartygen uppvisa sådana
framsteg i avseende på driftsekonomi att t. o. m.
ångare, som endast äro ett 10-tal år gamla, ha svårt
att klara sig i konkurrensen.

I vårt land har man hållit sig i främsta ledet av
utvecklingen, en väsentlig anledning till vårt
skeppsbyggeris tillväxt under de senare åren är, att varven
tidigt specialiserat sig på motorfartyg och nått en
sådan fulländning häri, att 94 % av det under sista
året i Sverige sjösatta tonnaget utgjordes av dylika.
Samtidigt har man noga följt utvecklingen inom
ångtekniken, vår turbintillverkning står på ett högt
plan, Götaverkens turbokompressorsystem och
Lindholmens regenerativsystem för förbättring av
ångfartygs ekonomi har väckt stor uppmärksamhet även
i utlandet, och en mängd anläggningar äro
levererade eller under utförande. I den skarpa tävlan,
som råder mellan ångfartyg och motorfartyg, kunna
dessa förbättringar betyda en hel del för
ångfartygens bestånd, och arbeten även av annan natur
tillföras våra skeppsvarv vid utförandet av dylika
moderniseringar.


Det nämndes ovan att sjöfartens och sålunda
även skeppsbyggnadsindustriens ställning ej är så
hopplös, som den dåliga sysselsättningen av
handelsflottan för närvarande synes antyda, vilket även
beror på att det för närvarande försiggår en högst
betydande nedskrotning av äldre och till och med
tämligen nya fartyg.

Enligt Lloyd's Register uppgick världens
handelsflotta den 30 juni 1931 till 70 131 040 bruttotons,
motsvarande siffra den 30 juni 1932 var 69 734 310
tons, sålunda hade flottan under året minskats med
praktiskt taget 400 000 tons. Upphuggningen pågår
nu i allt snabbare tempo, under det att ytterst få nya
beställningar avslutas, det torde därför ej vara för
mycket att räkna med en nettominskning av
världsflottan på minst 1 500 000 ton under de 12 månader
som utgå 30 juni 1933.

Givetvis kommer också en alltjämt fortgående
depression att kväva en del av de varvsföretag, som
äro mindre motståndskraftiga, vilket ju är naturens
egen reglering av den alltför stora tillverkningsförmåga,
som skapades under kriget och åren efteråt.

Vad som emellertid intresserar oss mest är
utsikterna för vår egen skepp sbyggnadsindustri under
den närmaste tiden. Se vi då på 1931 års
produktion, så utgjordes den till 60 % av fartyg för
utländsk räkning, huvudsakligen för norska rederier.
Man torde knappast kunna räkna med så stora
beställningar utifrån under de närmaste åren,
norrmännen har ju världens modernaste och i förhållande till
invånareantalet ojämförligt största flotta,
utvidgningen av densamma kan ej gärna fortsätta med
samma fart som hittills. Vi måste med andra ord räkna
med mindre beställningar från Norge, vilket är
mycket beklagligt, då samarbetet med norrmännen varit
det allra bästa.

Den svenska handelsflottan återigen är sammansatt
av fartyg, vars medelålder är högre än något
annat lands med undantag av Grekland. Inom
parentes sagt menas ej härmed att våra fartyg äro
minst effektiva, den höga åldern uppväges i
väsentlig grad av att de svenska fartygen underhållas och
skötas väl. Åldern kommer dock att så småningom
kräva ut sin rätt och ett vidmakthållande eller
normal ökning av den svenska handelsflottan bör lämna
tillräcklig sysselsättning för de svenska varven i dess
nuvarande omfattning. De svårigheter, som möta
ifråga om ett strängt vinterklimat och relativt höga
arbetslöner motvägas av bättre ingenjörs-teknik,
organisation och arbetsprestation än vad som är
vanligt i länder mera gynnade av naturen.

Det är också nödvändigt att man under de bistra
tider, som för närvarande råda, kan nödtorfteligen
upprätthålla driften, så att omkostnaderna ej bliva
alltför stora och intresse och arbetsamhet slappnas.

Varven måste därför söka beställningar utanför
sjöfartens område i form av broar, järnkonstruktioner,
pannor, gjutgods, transportmedel etc. eller
tillverkningar, som även under normala tider i viss
utsträckning ligga inom varvens verksamhetsområde.
Stat och kommun ha ju stort intresse av att
näringarna hållas igång, och de arbeten och
utvidgningar, som företagas för samhällets räkning, böra
bevaras till hemmamarknaden, försåvitt detta kan
göras utan för stora ekonomiska uppoffringar.

Det förefaller dock som om tjänstemännen inte
alltid hade den rätta förståelsen för nödvändigheten
härav, genom åratals samarbete med kontinentala
firmor, har man vant sig vid vissa leverantörer, och
underskattar de svenska industriernas förmåga att
åtaga sig leveranser av speciell natur. De dåliga
tiderna ha dock det goda med sig, att man med
fördel kan placera sådana beställningar hemma, som
annars skulle gått till utlandet, vilket ger vår
industri möjlighet att erövra nya verksamhetsområden.
<tab><tab><tab><tab><tab><tab><tab><i>Ernst A. Hedén.</i>

</chapter>
<chapter name="UTSIKTERNA FÖR HUSBYGGNADSINDUSTRIEN
I STOCKHOLM.">
<h2>UTSIKTERNA FÖR HUSBYGGNADSINDUSTRIEN
I STOCKHOLM.</h2>
<img 1>
Civ.-ing. L. Hellstedt.
</img>

Utsikterna för byggnadsindustrien i Stockholm äro
förvisso som alla utsikter beroende dels av den punkt,
som betraktaren intager, dels också av belysning och
stämning. En optimistisk byggmästare eller en pessimistisk
husägare ser förmodligen fortfarande möjlighet till
fortsatt byggnadsverksamhet, under det att å andra sidan en
pessimistisk byggmästare och en optimistisk husägare anser sig böra räkna med
husbyggnadsverksamhetens totala avstannande. Försöker
man att taga en mera neutral utgångspunkt för sina
betraktelser, torde man som underlag för bedömandet
kunna fastslå, att husbyggnadsverksamheten i första
hand är beroende av dels ökad folkmängd och dels
höjd bostadsstandard eller minskad boendetäthet.
Båda dessa faktorer hänga emellertid samman med
det allmänna ekonomiska läget, så att den
depression, som vi nu genomlida, säkerligen motverkar
både den stigande tendensen i Stockholms
innevånareantal och den under de senare åren
ständigt fortgående förbättringen av bostadsstandarden.
Djärves man emellertid förutsätta, att nu pågående
depression ävenledes har sin övergång, kan man
däremot räkna med att både tendensen till ökat
innevånareantal och till bättre bostadsförhållanden
återkommer.

Med avseende på den första av nämnda faktorer
är det dock av vikt, att Stockholms myndigheter i
görligaste mån tillse, att de jämförelsevis låga
skatter, som hittills utmärkt Stockholm, fortsättningsvis
kunna bibehållas, då de säkerligen utgjort och allt
framgent komma att utgöra ett viktigt underlag
för inflyttningen till Stockholm, evad denna
sammanhänger med grundandet av nya och utvidgandet
av gamla affärsföretag inom stadens område eller

på pensionärers och små kapitalisters bosättning i
huvudstaden efter avslutad verksamhet i landsorten.
Möjligen kan man också draga några gynnsamma
slutsatser beträffande ökningen av folkmängden av
de under senare tiden stigande nativitetssiffrorna
för Stockholm.

Beträffande bostadsstandardens höjande så är
detta, i den mån ekonomiskt ljusare tider återvända,
ett socialt krav av stor räckvidd. Ännu rymmes
mer än 40 % av Stockholms befolkning i lägenheter
om högst l rum och kök och mer än 65 % i
lägenheter om högst 2 rum och kök, med en boendetäthet
för den första kategorien av över 1 1/2 innevånare per
eldstad och för den senare kategorien av cirka 1 1/4
innevånare per eldstad. Lägenheterna om högst 1
rum och kök utgöra i det närmaste 50 % av hela
lägenhetsbeståndet och lägenheterna upp till 2 rum
och kök 75 % därav. Återkomma bättre ekonomiska
tider, är det påtagligt, att man här har rätt att
-- om icke räkna med -- så åtminstone hoppas på
förbättrad standard. Under de sista 10 åren har
boendetätheten nedgått från 1,35 till 1,2 innevånare
per eldstad. Med utgående från nuvarande
innevånareantal skulle en fortsatt förbättring upptill 1,0
innevånare per eldstad kräva tillkomsten av cirka
100 000 nya eldstäder. På boendetätheten inverkar
i Stockholm även en omständighet, som icke direkt
sammanhänger med bostadsstandarden, nämligen
befolkningens ökning i de vuxna årsklasserna i
förhållande till de minderåriga. Oberoende av
önskemålet på högre standard förorsakar även denna
omständighet en minskning i boendetätheten.

Om förr eller senare den ekonomiska situationen
blir gynnsammare, och Stockholm därigenom åter
får en "bostadsfråga", finns det då några önskemål
eller några förhoppningar att ställa på den
produktion, som då kommer att återupptagas? Detta är
en fråga, som lämpligen borde noggrant undersökas
och övervägas under lågkonjunkturen, så att den
kommande nyproduktionen kan läggas om efter
nyare och riktigare linjer, där så erfordras. Främst
tränger sig då frågan om stadsplanen och
huskropparna i förgrunden. Att de gamla slutna kvarteren
av Östermalms och Vasastadens typ sett sin tid,
torde kunna anses ofrånkomligt. Huruvida å andra
sidan de nya försöken å Gärdet, Fredhäll, Eriksdal
osv. innebära den slutgiltiga lösningen, är kanske
tveksamt och torde kräva ny omprövning.
Beträffande själva bostadstyperna så framgår av vad ovan
sagts angående procenttalet lägenheter av typer upp
till högst 1 rum och kök, att en synnerligen viktig
fråga i detta sammanhang är att finna större och
ändamålsenligare men dock tillräckligt billiga typer
för det i ekonomiskt avseende sämst ställda
befolkningsskiktet. Även för befolkningsgrupperna av
småborgerlig karaktär torde krävas rymligare och
ändamålsenligare men dock billigare och sålunda
enklare bostadstyper än som under senaste
forcerade byggnadsperiod producerats.

Förutom planläggandet av en ny och om möjligt
förbättrad produktion finnes ännu ett spörsmål, som
lämpligen borde upptagas till behandling under
depressionstiden, nämligen vad som skall göras med
det föråldrade bostadsbeståndet. Särskilt under
depressionstider har naturligtvis även detta bestånd
sin givna marknad, men i den mån tiderna lätta,
kommer förmodligen den under senare tider
märkbara tendensen att överge de äldre husen åter att
framträda. En ombyggnad blir därigenom åter
aktuell. I detta sammanhang må nämnas att av
lägenhetsbeståndet mer än hälften fortfarande är utan
centralvärme. Som emellertid husbyggnadsindustrien
är en synnerligen viktig nyckelindustri, vars
totala upphörande kommer att på ett mycket
kännbart och smärtsamt sätt göra sig märkbart för
Stockholms hela affärsliv, så vore det säkerligen
klokt, om förr eller senare nödvändiga
moderniseringar och ombyggnader kunde förläggas till
nuvarande depressionsperiod. Genom den
kontraktion, som äger rum på bostadsområdet under en
lågkonjunktur, har så att säga Stockholms rock för
närvarande blivit något för vid. Genom
ombyggnaderna produceras inga nya bostäder som trycka
marknaden, men en igångsatt verksamhet på detta
område skulle däremot motverka arbetslösheten och
de övriga följder, som upphörandet av en
nyckelindustri medför.

En viktig fråga i samband med utsikterna för
byggnadsindustrien är också hyresnivån. På denna
inverkar på lång sikt förhållanden, som för
närvarande undandraga sig varje bedömande, nämligen
världsprisnivån och svenska kronans läge. Så
mycket kan emellertid sägas, att en fortsatt eller
åter uppblomstrande byggnadsverksamhet icke kan
tänkas, om sådana hyror icke kunna påräknas, att
verksamheten blir lönande. I denna fråga kan för
närvarande knappast anföras mer än att man
förmodligen har att räkna med något sjunkande, om
icke timlöner, så dock ackordspriser för en
eventuell fortsatt verksamhet. En sådan lönesänkning
har emellertid ingalunda något så revolutionerande
inflytande, som i allmänhet antages. Om tomten
utgör cirka 20 % av en hyresfastighets kostnad och
arbetslönerna cirka 40 % av byggnadskostnaden,
så utgöra alltså arbetskostnaderna 32 % av
fastighetsvärdet. En sänkning av arbetslönerna med
20 % skulle sålunda komma att återverka på
fastighetsvärdet och därigenom på hyrorna med 6,4 %,
vilket visserligen har sin betydelse men knappast
kan medföra några katastrofala eller ens väsentliga
omkastningar.

Av större vikt för hyresnivån är då i stället
ränteläget, i det att 1 % sänkning på låneräntan och
därmed också på anspråken på bruttoavkastning på
fastigheten från exempelvis 8 till 7 % skulle
möjliggöra en sänkning av hyresnivån med 12 1/2 %, alltså
dubbelt så mycket som den förutsatta
lönesänkningen skulle åstadkomma. För värdet av hela det
befintliga bostadsbeståndet vore en hyr esut j amning
nedåt genom räntesänkning naturligtvis att
föredraga, då ju även de förefintliga fastigheterna efter
hand komma att få sina lån omlagda efter det lägre
ränteläget och sålunda kunna sänka sina hyror utan
alltför stort ekonomiskt tryck på desammas
nuvarande innehavare och därigenom också på stadens
hela affärsliv och det allmännas finanser. <i>Lennart Hellstedt.</i>

</chapter>
<chapter name="NÅGRA SYNPUNKTER PÅ DEN SVENSKA KEMISKA
INDUSTRIENS LÄGE.">
<h2>NÅGRA SYNPUNKTER PÅ DEN SVENSKA KEMISKA
INDUSTRIENS LÄGE.</h2>
<img 1>
Dr H. Nordenson.
</img>

På grund av sin heterogena karaktär har den kemiska
industrien i Sverige drabbats mycket olika av den rådande
lågkonjunkturen. I huvudsak äro dess produkter avsedda
för direkt konsumtion av allmänheten eller som råvara
och hjälpmedel för andra industrier och produktionsändamål.
Den kemiska industrien är sålunda i övervägande grad en
konsumtionsvaruindustri och endast i mindre grad en kapitalbildande.
Då efterfrågan å konsumtionsvaror fluktuerar
väsentligt mindre under konjunkturväxlingar än efterfrågan
å kapitalbildande produktionsmedel, har kemisk
industri i fråga om avsättningsmöjlighet i stort sett
varit bättre ställd än många andra industrigrenar.
Inom denna liksom alla övriga industrier gör sig
en bestämd skillnad gällande mella,n producenterna
för hemmamarknad och för exportmarknad.
Såsom typiska industrier, som arbeta för direkt
konsumtion av allmänheten och enbart för
hemmamarknaden, må nämnas livsmedelsindustrierna (socker,
öl, jäst, sprit, margarin). Här har lågkonjuktur en
utövat sin verkan främst i form av minskad
konsumtion från allmänhetens sida. Den som därvid
torde ha drabbats hårdast är margarinindustrien,
främst beroende på konkurrensen med smöret. Även
här torde dock den nuvarande konsumtionen ej
understiga högkonjunkturårens (1928, 1929) med mer
än 20 %.

Sedan gammalt intaga socker-, öl- och spritindustrien
en alldeles särskild ställning såsom de mest
politiskt betonade av alla våra industrier. I själva
verket torde de vara minst lika beroende av
politiska vindkast som av ekonomiska
konjunkturväxlingar. Man behöver blott erinra om, att
sockerindustrien för närvarande både för
prissättning av sina råvaror och sina produkter är bunden
genom avtal med staten. Till raden av politiska
industrier har på sistone sällat sig även
margarinindustrien. Jordbrukets svåra läge har framkallat
krav från lantmännens sida på en reglering av
margarinindustrien, och detta resulterade i år efter
riksdagens hörande i ny margarinförordning i avsikt att
åstadkomma möjligast skarpa gränser mellan smör
och margarin. Ett därvid framkommet krav om
visst färgningsförbud för margarin avvisades
emellertid dess bättre av regeringen. Ett dylikt förbud
skulle nämligen dels medfört en mycket
svårgenomförbar kontroll, dels åstadkommit ett
osäkerhetstillstånd, som säkerligen i längden ej blivit hållbart.
Dylikt färgningsförbud har också i andra länder,
där det prövats, måst slopas.

För den grupp industrier, som arbeta för konsumtion
på hemmamarknaden men under trycket av
utländsk konkurrens, såsom t. e. tvättmedel, ljus,
färger och fernissor, läder- och garverivaror, har
denna konkurrens samverkat med den allmänna
konsumtionsminskningen att  skapa ett försämrat läge.
Kronans fall utgjorde  emellertid för ett flertal av
dessa  en  lättnad genom  det  ökade  importskyddet
med därav följande ökning i avsättningen.
Visserligen stego även de för flertalet av dessa industrier
nödvändiga importråvarorna, men den allmänna
prissänkningen på den internationella råvarumarknaden
dämpade prisstegringen, medan samtidigt den
inhemska prisnivån förblev i stort oförändrad. Detta
relativt gynnsamma läge torde dock få anses som
övergående på grund av en successiv sänkning av
priser från konkurrentländerna samt en begynnande
tendens för råvarupriser och priser å färdigfabrikat
att närma sig varandra. Exempelvis har
tvättmedelsindustrien i stort sett kunnat bibehålla sin
avsättning. Inom denna industri har den utländska
konkurrensen betydelse huvudsakligen på de dyrare
kvaliteterna. Tullskyddet på de grövre artiklarna
har här däremot medfört en successiv förläggning
inom landet av de stora koncernernas tillverkningar.
Sålunda ha som bekant Lever Bros. (Sunlight),
Henkel (Persil) och Palmolive-koncernen numera
tillverkning inom landet.

Till denna grupp industrier kan även räknas
oljeindustrien (vegetabiliska oljor), som särskilt i fråga
om andra oljor än linolja lidit oerhört av den hårda
utländska konkurrensen och nu till sist praktiskt
taget måst nedläggas. Den i år motionsvis
föreslagna skyddstullen av 7 öre per kg avslogs av
riksdagen. Sedermera har emellertid oljefabriken i
Karlshamn övertagits av Kooperativa förbundet, som
beräknar igångsätta den under närmaste tiden, och
man avvaktar med intresse detta försök att utan
tullskydd driva denna industri.

Sådana industrier, som arbeta för hemmamarknaden
men för sin avsättning äro särskilt beroende
av vissa andra näringsgrenar, bliva särskilt lätt
drabbade av konjunkturväxlingar. Sålunda har
sprängämnesindustrien starkt påverkats av inskränkningen
i gruvdriften och gödningsämne sindustrien haft svåra
känningar av jordbrukskrisen. Trots att denna
började redan 1929 visade ännu år 1930 jämförelsevis
goda avsättningssiffror för såväl superfosfat som
kvävegödningsmedel. År 1931 och 1932 medförde
däremot mycket avsevärd minskning, medan den
utomordentligt goda skörden i år har medfört en
ökning under den nu avslutade höstsäsongen för såväl
superfosfat som kvävegödningsmedel. Priserna hava
dock på grund av den utomordentligt starka
internationella konkurrensen varit starkt pressade.

Inom kväveindustrien är särskilt att anteckna
uppförandet av en fabrik för salpetersyra ur
luftkväve vid Ljungaverk under medverkan av
försvarsmyndigheterna. Detta innebär ej blott möjlighet
att i fredstid förse den inhemska marknaden med
en stor del av dess behov utan framför allt
möjlighet att, vid krigstillfälle, <i>inom</i> landet framställa

en för all ammunitions- och sprängämnestillverkning
oundgänglig råvara, så att vårt försvarsväsende ej
vid avspärrning blir helt illusoriskt.

Den grupp, som hårdast drabbats av konjunkturerna,
är den som arbetar övervägande för
exportmarknaden. Hit hör utom den synnerligen viktiga
pappers- och massaindustrien, som jag ej här kan
ingå på, bl. a. den elektrokemiska industrien. Inom
denna industri har krisen under de senaste åren,
särskilt i år, varit starkt kännbar och några tecken till
förbättring ha ännu ej kunnat spåras. Flertalet
produkter, såsom exempelvis karbid, kiseljärn,
ferrokrom, klorater m. fl. säljas till största delen på
export, och alla dessa tillverkningar hava även
drabbats hårt av vissa länders importrestriktioner
-- Frankrike, Balkanländerna m. fl. -- eller av den
katastrofala minskningen i köpkraften hos andra,
såsom Chile, Argentina m. fi. De hårda
påfrestningar, som kristiden medfört, har dessutom i många
fall lett till sprängning av de karteller och
prisöverenskommelser, som i stor utsträckning reglerade
förhållandena på marknaden för dessa utpräglat
internationella varor (internationella kvävesyndikatets
upplösning sommaren 1931). Resultatet har städse
blivit katastrofala prisfall. Bland nyare
tillverkningar på det elektrokemiska området må nämnas
flytande klor, som numera tillverkas såväl vid
Skoghall som Skutskär, huvudsakligen för blekning av
sulfitmassa och på sistone även enligt en ny metod
för blekning av sulfatmassa.

Man har tidigare fäst stora förhoppningar vid
möjligheten att i Norrland med dess stora
krafttillgångar uppbygga en mera omfattande
elektrokemisk industri, men dessa förhoppningar ha hittills
icke infriats. Den hittills vunna erfarenheten pekar
på, att utsikterna även för framtiden äro ganska
ringa. Fördelen av billig kraft motväges nämligen
helt av dyrbara och ogynnsamma fraktförhållanden
samt av de stora svårigheter med arbetskraft, som
städse synas vara förknippade med industriell
verksamhet i vårt lands nordligaste delar. I den mån
kraften utan för stora förluster kan dragas längre
söderut, ökas utsikterna betydligt. Ett av de
områden, som torde hava största utsikter, är syntesen
av organiska produkter med karbid som råvara,
såsom exempelvis ättiksyra, glykol, aceton, butanol
och diverse estrar, vilka ämnen samtliga utgöra
viktiga hjälpmedel för andra tillverkningar.

Vid bedömandet av den svenska kemiska
industriens framtida möjligheter böra några synpunkter
särskilt beaktas. Några av de mest betydande
grenarna av kemisk industri hava från början betingats
av råvarutillgång. Sålunda ha färg- och
läkemedelsindustrierna från början betingats av tillgång på
stenkolstjära och sodaindustrien av koksalttillgång.
Såväl på grund av brist på dessa råvaror som det
enorma försprång utlandet vunnit på dessa områden,
vågar man icke hoppas på någon svensk industri av
detta slag. Ett färskt exempel på råvaruförekomstens
betydelse ha vi i Bolidengruvorna, där malmen ej
blott givit upphov till metallframställning utan även
genom biprodukterna svavel och arsenik kan väntas
ge upphov till framställning av ett flertal viktiga
produkter såsom natriumhyposulfit, svavelnatrium,
ren arsenik m. m.

Bland de mest brännande frågorna för vår kemiska
exportindustri är för närvarande handelspolitiken.
Ett fortsatt försvårande av avsättningsmöjligheterna
på våra exportmarknader kan medföra
katastrofala följder, och det är därför nödvändigt att ett
målmedvetet arbete insattes för att söka bevara
dessa. Ett förhållande, som måste särskilt beaktas
vid bedömning av vår kemiska industris ställning,
är att den i så utpräglad grad har att kämpa mot
utomordentligt starka och dominerande utländska
truster och karteller. I många fall är avsättning
möjlig endast i samförstånd med dessa. Vare sig
det gäller skyddande av egen marknad eller
bibehållande av tidigare vunna främmande
avsättningsområden, har det visat sig, att egna tullar höra till
de främsta vapnen. Varje uppgörelse mellan
producenterna brukar föregås av ett hänsynslöst
pris- och dumpingkrig för erhållande av bästa möjliga
utgångsläge.

Det land, som då är skyddat av tullar, undgår
lättare intrång och har avsevärt större möjligheter
att vid slutuppgörelse för sig reservera sin
hemmamarknad och kanske även få en kvot på den
utländska marknaden. Den, som genom bristande
tullskydd måste finna sig i stark import från utlandet,
står vid uppgörelsen i mycket sämre läge. Då
priserna på de varor, det härvid rör sig om, ofta
bestämmas internationellt och oberoende av
tullarna, få dessa här en alldeles säregen karaktär,
nämligen såsom marknadsskyddande åtgärder men
icke prishöjande. Som exempel må nämnas den
svenska kalkkväveindustrien, som til] år 1926 haft
ett skydd av 5 öre per kg och som därmed i stort
sett kunnat gardera sin marknad. Denna tull
sänktes sagda år till 2 1/2 öre och är numera borttagen.
Kalkkvävets pris är emellertid oberoende av tullen,
alldenstund det bestämmes av priset på andra
kvävehaltiga gödningsämnen, i främsta rummet
chilesalpeter, som är tullfri. Man har sålunda här ett
fall, där tullen icke verkar prisskyddande. Så länge
denna tull fanns, kunde den svenska kalkkväveindustrien
skydda sin hemmamarknad och även förskaffa
sig en exportkvot. Så snart tullen minskades, måste
den efter påtryckningar avstå en del av sin
exportkvot, och sedan tullen slopats, kan den svenska
industrien icke påräkna någon export. Borttagandet av
tullen har sålunda icke kunnat minska priset på
denna vara för deri svenska konsumenten, men väl
berövat denna svenska industri en avsättningsmöjlighet.
Det är av utomordentlig vikt för den
kemiska industriens framtid, att denna synpunkt på
tullarnas möjligheter mer uppmärksammas vid
planläggandet av vår tull- och handelspolitik.

Jämför man den svenska kemiska industriens läge
i nuvarande kris och vid 1921 års kris, måste läget
anses icke obetydligt starkare på grund av att de
mellanliggande åren varit präglade av ett
omfattande konsoliderings-, rationaliserings- och
koncentrationsarbete.

Här må erinras om den sammanslagning av
landets sex superfosfatfabriker, som ägde rum 1931.
Två av dessa, nämligen i Hälsingborg och Göteborg,
äro nu nedlagda och tillverkningen koncentrerad till
de övriga. Likaledes må erinras om den sammanslagning
av fyra tvättmedelsfabriker år 1929, tvenne
i Göteborg och tvenne i Stockholm, som sedan
koncentrerats till en fabrik på vardera stället.

Inom kemisk industri liksom inom flertalet övriga
industrier ha efterkrigsåren präglats av ett
omfattande rationaliseringsarbete, som i början
koncentrerade sig särskilt på minskning av arbetskraften
samt förbättrande av ång- och kraftalstringen och
transportanordningar, men på senare år i allt större
omfattning inriktat sig på den rent kemiska sidan av
verksamheten. Flertalet av våra större kemiska
industrier ha sålunda ordnat för egna försökslaboratorier
och bedriva ofta omfattande undersökningar
inom sina tillverkningsområden. Detta har avsevärt
bidragit att göra den svenska kemiska industrien
konkurrenskraftig gent emot de starka utländska
sammanslutningarna.

Även om förhållandena inom den svenska kemiska
industrien för närvarande äro långt ifrån
gynnsamma, finnas dock goda skäl att med en viss
förtröstan se framtiden tillmötes.

<i>Harald Nordenson.</i>

</chapter>
<chapter name="Kraftstatistik">
<h2>KRAFTSTATISTIK.</h2>

<img 1></img>

Kraftproduktionen, eller om man vill vara mera exakt
kraftkonsumtionen, är ett ganska gott uttryck för
den industriella livaktigheten. Kraftåtgången säger
visserligen ingenting om de priser våra industrier kunna
betinga sig för sina produkter, men den anger rätt objektivt
sysselsättningsgraden. Måttenheten är kilowattimmar --
en fysikalisk enhet som bekvämt och med relativt
stor noggrannhet kan mätas medels självregistrerande
apparater. Den elektriska kraften en gång
alstrad kan icke lämpligen lagras, varför endast så
mycket kraft alstras och överföres till
produktionsapparaten som verkligen åtgår för
produktionsprocessen. Kilowattimmen som måttenhet har
också styrkan av att vara oberoende av växlande
penningvärde och andra yttre förhållanden. Dess svaghet
är att förskjutningar (ökning) i själva
produktionsapparatens verkningsgrad och i graden av
elektrifiering förrycka resultatet om jämförelse sker mellan
år eller perioder, som ligga allt för långt isär.

För kraftförbrukning i vårt land är den storindustriella
konsumtionen helt utslagsgivande. Den
utgör över 80 % av den totala. Av den totala
förbrukningen tages ungefär 16 à 17 % i anspråk av
vardera de stora konsumentgrupperna
pappersmassefabriker, pappersbruk och järnbruk. Omkring 7 %
tages i anspråk av den elektrokemiska industrien i
inskränkt mening, 8 % användes av verkstäder samt
järn- och metallmanuf akturverk, 15 % av alla övriga
industrier och återstoden, inemot 20 %, åtgår för
borgerlig förbrukning och för kommunikationsändamål.

Utvecklingsförloppet i stort i vårt land belyses
bäst av fig. 1--3.

Fig. 1 anger energiförbrukningen åren 1913--1931
dels totalt, dels för vissa industrigrupper. Genom
tillmötesgående av kommerskollegii statistiska
avdelning ha ej förut publicerade uppgifter för 1931
kunnat medtagas. För tiden före år 1913 finnas tyvärr
inga uppgifter. Någon uppfattning av hur kurvorna
förlöpte åren 1907--1909, dvs. före och under den

<img 1>Fig. 1. Energiförbrukning 1913--1931.</img>

<img 1>Fig. 2. Utbyggd vattenkraft 1900--1931.</img>
s. k. kopparkrisen samt storstrejken, finnes därför
icke. Fredskrisen efter världskriget avspeglar sig
emellertid synnerligen karakteristiskt; det dröjde då
endast till 1922 à 1923, innan den industriella
konsumtionen nådde upp till 1920 års nivå. 1928 var
ett strejkar. Den nuvarande krisen markeras av
kurvornas större eller mindre avböj ning för åren
1930 och 1931. Det är egentligen endast den
elektrokemiska och elektrotermiska industrien, som visat
nedgång. Den borgerliga förbrukningen visar fortsatt
ökning och konsumtionen för järnvägar och
spårvägar har stått stilla. Slutresultatet för det hela blir
en ytterst obetydlig nedgång för 1931 jämfört med 1930.

Fig. 2 anger utbyggnadseffekten åren 1900--1931.
Oftast förflyter ju för större kraftverk ett par
tre år mellan tidpunkterna för verkens påbörjande
och igångkörning. Storleken av den vid varje
tidpunkt utbyggda effekten är därför resultat av den
optimism eller pessimism som härskat några år
tidigare. Liksom kurvorna å fig. 1 ange kurvorna i fig.
2 det sätt, varpå utvecklingen i stora drag förlupit.

Fig. 3 belyser utbyggnadsinitiativet åren 1906--1931,
dvs. av staten och enskilda under denna tid
påbyggda utbyggnad, och i grova drag den
ungefärliga utnyttjningstiden av kraften. Kurvan över total
energiproduktion upprepas.

De höga staplarna (svarta för kommuner och
enskilda, ofyllda för staten) under särskilda år
markera att kraftbehov förelåg eller väntades
uppkomma. Tydligast framgår detta av de fyllda
staplarna, särskilt de enskilda kraftverkens tillkomst är
ju i hög grad avhängigt av framtidsutsikterna,
medan statens anses vara i något mindre grad beroende
därav. Utnyttjningstiden för vattenkraften under
åren 1914--1931, dvs. energiproduktionen i kWh
dividerad med den installerade effekten i kW,
framgår av den nedåt lagda kurvan. Den anger en
stegring under de första krigsåren, därpå en fallande
tendens från 1916, i samband med råvarubrist och
nytillkommande kraftverk, den fallande tendensen
sedermera ytterligare accentuerad under fredskrisen
och slutligen en stegring fram till 1929, då en
vändning återigen inträder och kurvan åter faller för att
som man får hoppas och tro redan i år nå ett nytt minimum.

Kraftindustrien som helhet har i varje fall t. o. m.
1931 föga berörts av krisen, vilket måhända ännu
tydligare än av diagrammen framgår av följande
tabell:
 <i>Energiförbrukning i millioner kWh.</i>
<table>
<td><td c>1929                <td c>1930              <td c>1931
<td>Större industri till motorer,<td c><td c><td c>
<td>belysning och värme . . . <td c>2 460 <td c>2 497 <td c>2 547
<td>Elektrotermisk och elektrokemisk industri . . . <td c>942          <td c>927          <td c>734
<td>Elektriska ångpannor . . . <td c>175          <td c>195          <td c>269
<td>Elektriska järnvägar (och<td c><td c><td c>
<td>spårvägar) i allmän trafik . . . <td c>222          <td c>222          <td c>220
<td>Småindustri, hantverk, lantbruk,<td c><td c><td c>
<td>hushåll och övrig borgerlig belastning samt<td c><td c><td c>
<td>underdistributörer . . . <td c>530          <td c>589          <td c>638
<td r 4r>--------------------------------------------------
<td r>Summa <td c>4 329       <td c>4 430       <td c>4 408
</table>

<img 1>
Fig. 3. Utbyggnadsinitiativ och utnyttjningstid.
</img>

För 1932 måste man nog konstatera att nedgången
varit större, särskilt under andra kvartalet,
företrädesvis beroende på massakonflikten. Svenska
elektricitetsverksföreningens energistatistik för tredje
kvartalet 1932, som i skrivande stund blivit färdig och
välvilligt ställts till förfogande, anger att nedgången
även under juli månad jämfört med juli 1931 varit
betydlig. Under augusti och september har
emellertid en väsentlig återhämtning ägt rum och dessa
månader visa siffror, som med endast omkring 6 %
understiga 1931 års motsvarande värden.

Utsikterna för framtiden äro ju i allt väsentligt
beroende av de industriella konjunkturerna. Tidigare
erfarenheter ge vid handen att kraftkonsumtionen
snabbt börjar öka igen, så snart en vändning till det
bättre inträtt. Även om den nuvarande krisen har
sina särskilda komplikationer, så torde den väl
ingalunda vara så individuellt färgad, att man vid
övergången till en uppåtgående konjunktur står inför
övervägande nya utvecklingslinjer inom den
industriella utvecklingen. Det förefaller därför som om
man ur kraftindustriens synpunkt hade anledning
att på övligt sätt planera för framtiden, dock, om
detta icke redan skett, med beaktande av den
förskjutning på ett eller annat år, som kan vara
påkallad med hänsyn till just nu rådande förhållanden.
<tab><tab><tab><tab><tab><tab><tab><tab><tab><i>C. K.</i>

</chapter>
<chapter name="INGENIÖRSVETENSKAPSAKADEMIENS
HÖGTIDSSAMMANKOMST.">
<h2>INGENIÖRSVETENSKAPSAKADEMIENS
HÖGTIDSSAMMANKOMST.</h2>
<img 1>
Victor Hammar.
</img>
<img 1>
Hädar Lind.
</img>
<img 1>
Harald Edholm.
</img>

Ingeniörsvetenskapsakademiens stora sal jämte
angränsande smårum voro som vanligt till sista plats
fullsatta, när akademien traditionsenligt i måndags
firade sin högtidssammankomst för året, Det var
också som vanligt ett mycket lysande inslag i
församlingen i form av presidenter och regeringsråd,
generaldirektörer, generaler och amiraler m, m.
Ackvisitionen för året utgjordes av den nye
handelsministern, statsrådet Ekman. De enda som inte lyste
voro de stora ljusen på presidiebordet.

Preses, generaldirektör Malm, öppnade
sammankomsten och hälsade välkommen, varefter
akademiens direktör, kommerserådet Enström, lämnade sin
sedvanliga och alltid med stort intresse mottagna
redogörelse dels för akademiens verksamhet under året.
dels för vad sig i världen på det tekniska området
av betydelse tilldragit hade sedan sist. Vi torde få
tillfälle återkomma härtill.

Akademiens guldmedalj utdelades sedan till tre
förtjänta tekniker, nämligen:

T. f. byråingenjören Harald Edholm, Stockholm,
för hans utredning om förloppet vid torkning av
spannmål och därpå grundat torkningsförfarande.
Edholm har under målmedvetet arbete för nående
av det av honom uppställda målet: en billig
torkningsmetod för spannmål, utfört en serie
vetenskapliga undersökningar rörande torkningens förlopp,
som utmärkts av originellt grepp på ämnet, skickligt
experimenterande och en intressant teoretisk
behandling. De erhållna resultaten ligga till grund
för utförda praktiska anläggningar.

Ingenjören Hädar Lind, Kristinehamn, för hans
framstående arbete vid utarbetande av
Kaplanturbinens skövlar till sådan form, att de fyllde de
praktiska krav, som med hänsyn till kavitationssäkerheten
måste ställas på dem. Detta pioniärarbete,
som utförts i Kristinehamns verkstads provnings-
och experimentlaboratorium, har väsentligen bidragit
till att Kaplanturbinen kunnat med övervinnande av
allvarliga svårigheter, som i början av dess
utveckling mötte, nå fram till den tekniskt och ekonomiskt
viktiga position den numera intager inom hydrokraftverksområdet.

Överingenjören Victor Hammar, Bofors, för hans
framstående uppfinningar vid konstruktion och
tillverkning av artillerimaterial. Bland dessa har särskilt
uppmärksammats en transportabel luftvärnskanon,
utmärkt av sinnrika anordningar, en tekniskt
intressant hjulfjädringsanordning, som avsevärt befordrat
terrängframkomligheten hos tunga fordon, spec.
artilleripjäser samt en rekylanordning, vilken förutom att
den ur militär synpunkt är utmärkt av viktiga fördelar
jämväl ur teknisk synpunkt innebär väsentliga
framsteg i fråga om metallurgisk och mekanisk bearbetning.

Slutligen höll överingenjör G. H. Hultman ett
utomordentligt belysande, sakrikt och väl
genomarbetat, men måhända med sifferuppgifter alltför väl
späckat, föredrag över gasindustriens utveckling till
storindustri, varvid delvis föredragshållarens eget
verksamhetsområde, Stockholms gasverk, men
framför allt de stora tyska gasverken användes för
exemplifieringar.

</chapter>
<chapter name="NOTISER">
<h3><i>NOTISER</i></h3>
<b>Svenska handelsbankens börsnoteringsanläggning.</b> I
stora banksalen på nedre botten i Svenska
handelsbankens huvudkontor i Stockholm har i dagarna en
anläggning för elektrisk notering av börskurser satts i drift.

Anläggningen består av tvenne delar: en central
sändareapparat, installerad i fondävdelningens lokaler i
andra våningen; på denna apparat Sker inställningen
av de kurser, som skola noteras. Desamma framträda
då på kurstablåer, vilka utgöra anläggningens andra

huvuddel. Ett godtyckligt antal dylika tablåer kan
anslutas till centralapparaten. T. v. ha tvenne -- en i
stora banksalen och en i fondavdelningen -- installerats,
men utvidgningsmöjligheter ha förutsetts vid
konstruktion av apparaturen.

Anläggningens verkningssätt bestämmes naturligtvis
helt av det sätt, på vilket börsaffärerna göras och
noteringarna sättas. Till skillnad från många utländska
storbörser, t. e. London, är ju vår börs organiserad
efter auktionssystemet, vilket bl. a. innebär att en viss
bestämd kurs för varje papper redan under börsens
gång -- alltså icke efter affärernas slut -- fastställes
som den officiella för dagen. Det är denna kurs det
gäller att snabbt bringa till den börsintresserade
allmänhetens kännedom; hittills har detta skett genom de
s. k. kurslistorna, som bruka anslås i bankkontorens
fönster, i tidningskontor etc., men detta system arbetar
relativt långsamt. Den nya anläggningen däremot
arbetar synnerligen snabbt, och kontrollen över
sifferuppgifternas riktighet är kontinuerlig.

Tablåernas utseende framgår av fig. 2. Varje tablå
omfattar 24 papper, och då tablåerna i anläggningen för
handelsbanken monterats i par, blir alltså den totala
kapaciteten för varje tablåpar 48 papper. Före börsens
början lyder rubriken "Gårdagens 1 (resp. 2) upprop",
beroende på huru många upprop som ägt rum
föregående dag. När inställningen av dagens kurser skall
börja, nedtryckes knapp "1" på centralapparaten (fig. 1).
Härvid ändras tablårubriken till "Dagens 1 upprop
ovanför lysande lampa". En lampa finnes nämligen
placerad på tablån omedelbart till höger om varje noterat
pappers namn. Medan inställning av ny kurs för ett
papper pågå, är denna lampa tänd, och markerar
därför, huru långt uppropet hunnit. Då ett andra upprop
förekommer, omställes rubriken genom nedtryckande av
knapp "2" på centralapparaten.

Fig. 2 visar, vilka uppgifter som lämnas om de
noterade papperen. Att man valt att endast inställa
kursskillnader motiveras därav, att fluktuationerna på vår
börs under normala förhållanden äro relativt små i
förhållande till respektive noteringar.

<img 1>
Fig.  1.  Centralapparat. Upptill ratt, knappar och kontrollampor för
inställning av kurserna. Nedtill strömbrytare, väljare och reläer.
</img>

<img 1>
Fig. 2. Kurstablå, sedd framifrån. På dylika tablåer inställas kurserna
under pågående upprop, allt eftersom kurssättningen fortskrider.
</img>

I detalj tillgår omställningen på följande sätt. På
centralapparatens bord nedtryckes en knapp med
nummer motsvarande det papper, vars kurs skall omställas.
Medelst den till vänster på fig. 1 synliga ratten väljes
vederbörlig kolumn, och ändringen sker genom att
differensen mot närmast föregående notering inställes på
centralapparaten.

Överförandet av de nyinställda kurserna till tablåerna
sker på mekanisk väg genom att, då efter differensens
inställning knapp STK nedtryckes, en vertikal axel,
vilken påverkar de horisontala drivaxlarna för
tablåernas sifferverk, inkopplas till den i varje tablå
befintliga motorn. Respektive sifferverk rör sig därvid
det antal steg som motsvarar den på centralbordet
inställda differensen, och riktigheten av inställningen
kontrolleras därigenom, att en särskild
kontaktanordning sänder samma antal backimpulser till
centralapparaten som det antal steg det inkopplade sifferverket
rört sig. Detta gäller inställningen av krontalet; då
på vår börs inga andra fraktioner av en krona än 50
öre noteras, och alltså för öreskolumnen endast två
positioner, 00 och 50, erfordras, har det visat sig
lämpligast att låta denna omställning ske direkt genom
elektriska impulser från centralapparaten.

Genom på centralbordet monterade lampor kan
operatören kontrollera att inställningen av kurserna på de
olika tablåerna blivit riktig; en röd lampa tändes, om
någon tablå av en eller annan anledning icke skulle
arbeta tillfredsställande.

Då alla för anläggningens drivande nödiga organ
sammanbyggts i centralapparaten på ett överskådligt
sått, är hela anläggningen synnerligen enkel att
manövrera.

Anläggningen är konstruerad och installerad av
Telefon a.-b. L. M. Ericsson.

<b>Kurs för säkerhetsingenjörer.</b> I anslutning till den
tidigare anmälda arbetsledarekursen för ingenjörer den

3--30 november 1932 anordnar industriförbundets
arbetsledåreinstitut under tiden 1--14 december en kurs för
säkerhetsingenjörer och personer i industriell
säkerhetstjänst, för vilken program i dagarna publicerats.

De under senare åren ökade kostnaderna och
driftsstörningarna i samband med olycksfall i arbete eller
på väg till och från arbete ha föranlett industriföretagen
att särskilt uppmärksamma dessa förhållanden.
Som bekant har man på många håll tillsatt särskilda
funktionärer för handhavande av denna s. k.
säkerhetstjänst. Såsom alltid, då nya arbetsformer framträda,
har behov gjort sig gällande av vissa enhetliga
riktlinjer och ett ömsesidigt utbyte av erfarenheter.

Programmet för kursen omfattar föreläsningar,
studiebesök och diskussioner, varvid framstående fackmän
medverka. Föreläsningarna omfatta tre ämnesgrupper.
Inom den, första komma representanter för industrien,
yrkesinspektionen och försäkringsbolagen att behandla
mera allmänna synpunkter på yrkesfareproblemet.
Dessutom ingå i denna grupp vissa sociala, hygieniska och
ekonomiska frågor. Inom den andra ämnesgruppen
behandlas den del av arbetsrätten, som är av särskild
betydelse i detta sammanhang. Inom deri tredje gruppen
behandlas de tekniska skyddsanordningarna samt
arbetsplatsernas ordnings- och säkerhetsfrågor.

Diskussionerna komma huvudsakligen att beröra den
lokala säkerhetstjänsten samt läkarnas inställning till
olycksfallen i arbete. Program och närmare
upplysningar erhållas från Sveriges industriförbund,
Arbetsledareinstitutet, Stockholm 16.

<b>Arosmässan.</b> Tekniska föreningens i Västerås 26:te
Arosmässa avhålles lördagen den 12 november och
inledes med gemensamt sammanträde i stadshotellets
festvåning kl. 18. Härvid kommer föredrag att hållas av
generaldirektör Axel Granholm över ämnet "Konkurrensen
mellan transportmedlen till lands och deras rationalisering
i vår tid". Efter sammanträdet följer sedvanlig
supé och samkväm.

<b>Vattenkraftdag i Borås.</b> Tekniska förbundet i Borås
anordnar lördagen den 26 november en "vattenkraftdag"
i analogi med de under närmast föregående åren
hållna textil- och ångdagarna. Programmet upptar
tvenne föredrag, det ena av professor Sten Velander om
"Sydsveriges framtida kraftförsörjning", det andra av
civilingenjör A. Frey Samsioe om "Utvecklingstendenser
vid utbyggandet av medelstora och mindre
kraftverk". Dessutom kommer eventuellt att anordnas
besök vid Borås stads helautomatiska kraftstation vid
Häggårda eller Hulta.

Till föredragen komma att inbjudas Svenska
elektroingenjörsföreningen samt en del andra av våra tekniska
föreningar. Tekniska förbundet hyser förhoppning om
att intresserade vattenkrafttekniker samt andra ingenjörer
och industrimän i stor utsträckning komma att närvara.

<b>Sehiffbautechnische Gesellschaft</b> håller sitt 33:e
huvudmöte i Berlin under tiden 16--19 november. Mötet
öppnas i rådhuset av Berlins överborgmästare den 16
på aftonen. Dagarna 17--18 november äro anslagna till
föredrag, som hållas i tekniska högskolan,
Berlin-Charlottenburg. Ej mindre än 16 olika föredrag stå på
programmet, delvis fördelade på två parallella serier.
Den 19 äga ett antal exkursioner rum, alternativt till
Preussische Versuchsanstalt für Wasserbau und
Schiffbau, Osramwerke, Verkehrsmuseum och Versuchsfeld
für Schweisstechnik, samt för alla grupper gemensamt
till Brauerei Schultheiss-Patzenhofer. I damprogrammet
ingår besök i en chokladfabrik. Anmälan om
deltagande i mötet skall göras före den 8 november.
Föredragen kunna i förväg erhållas till ett pris av 40 Pf. Av
medlemmarna medförda gäster äro välkomna. Adressen
är Blumeshof 17, Berlin W 35.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, avhåller ordinarie sammanträde i
sektionen för radio- och svagströmsteknik å föreningens
lokal, Brunkebergstorg 20, fredagen den 4 november 1932
kl. 20. <sp>Ärenden:</sp> 1) Protokoll justering. -- 2) Inkomna
skrivelser. -- 3) <i>"High Power Broadcasters",</i> föredrag av
mr <sp>A. G. L. Mason,</sp> BSC. AMIEE, London. Tendensen
att öka rundradiostationernas effekt gör sig fortfarande
gällande. Mr Mason har aktivt deltagit i utvecklingsarbetet
för flera av de sista europeiska storstationerna, t. e. Prag,
Budapest och den nya Kalundborg. -- Supé och samkväm.

<b>Avdelningen för Kemi och bergsvetenskap</b>
sammanträder fredagen den 11 nov. 1932 kl. 19,30 till <i>kemiafton</i>
å föreningens lokal, Brunkebergstorg 20. <sp>Ärenden:</sp>
1) Val av justeringsmän för aftonens protokoll. -- 2)
Inval. -- 3) Inkomna skrivelser. -- 4) Val av
avdelningsfunktionärer för år 1933. -- 5) Val av bestyrelse för
XIII allmänna svenska kemistmötet år 1933. -- 6) <i>"Kväveindustriens
läge jämte intryck från besök vid Leuna- och
Moscyce-verken",</i> föredrag med skioptikonbilder av
ingenjör <sp>Otto Cyrén.</sp> -- Supé och samkväm.

<b>Ordinarie stämma</b> hålles å föreningens lokal,
Brunkebergstorg 20, onsdagen den 16 november 1932 kl. 19,30.
<sp>Ärenden:</sp> 1) Inval. -- 2) Fastställande av inkomst- och
utgiftsstat för år 1933. -- 3) Tillsättande av valkommitté
för de val, som stadgeenligt skola äga rum vid
marsstämman 1933: a) Föreningens ordförande utser två
ledamöter, varav en sammankallande, b) Föreningen väljer fem
ledamöter. -- 4) <i>"Snabbtrafik i Stockholms skärgård och
båttyper härför",</i> föredrag av civilingenjör <sp>Nils
Ljungzell.</sp> -- Till sammanträdet inbjudas representanter för
sjöfartsintresserade sammanslutningar.

<b>Östergötlands tekniska förening i Linköping</b>
sammanträder den 29 oktober 1932. <sp>Program:</sp> Kl. 6,30 e. m.
Besök i Linköpings slotts nyrestaurerade delar. -- Kl. 8
e. m. Sammanträde å Stora hotellet i Linköping, varvid
förekommer: Protokoll från föregående sammanträde.
Föredrag med ljusbilder av fil. lic. <sp>Bengt
Cnattingius,</sp> Linköping, över ämnet: <i>Linköpings slott genom
tiderna.</i> -- Kl. 9,30 e. m. Supé. (Pris inkl. pilsner och kaffe
kr. 3:75.) Vid samkvämet visas Sv. teknologföreningens
film "Lyckans galoscher". -- Föreningsmedlem äger rätt
som gäst medtaga familjemedlem. Anmälan för inval i
föreningen bör göras till sekreteraren fore valnämndens
nästa sammanträde den 26 nov.

<b>Tekniska föreningen i Gefle</b> sammanträder lördagen den
5 nov. 1932 kl. 7,30 e. m. å Grand hotell. <sp>Ärenden:</sp>
1) Protokoll justering. -- 2) "Smältverket vid Rönnskär",
föredrag med ljusbilder av bergsingenjör <sp>Paul Palén,</sp>
Kallholmen. -- Efter sammanträdet gemensam supé. --
Styrelsen sammanträder kl. 7 och valnämnden kl. 7,15 e. m.

<b>Tekniska föreningen i Hälsingborg</b> sammanträder i
Konserthusrestauranten, Hälsingborgs konserthus, lördagen den
29 okt. 1932 kl. 7 e. m. <sp>Ärenden:</sp> 1) Allmänna
ärenden. -- 2) Styrelseberättelsen för arbetsåret 1931--1932.
-- 3) Revisionsberättelsen för arbetsåret 1931--1932. --
4) Inval. -- 5) <i>"Svenska varuutbytet med Persien.
Minnen och intryck från en resa i Persien."</i> Föredrag med
skioptikonbilder av direktör <sp>Thorsten, Nilsson,</sp>
Holmbergs mek. verkstads a.-b., Lund. -- 6) Gemensam
supé med samkväm. Pris för supén (stort smörgåsbord,
småvarmt, öl och kaffe samt servis) 5 kr.

<b>Tekniska föreningen i Karlskrona</b> sammanträder å
stadshotellet i Karlskrona (lilla salen) måndagen den 31
oktober 1932 kl. 7 e. m. <sp>Ärenden:</sp> 1) Val av ordförande. --
2) Val av justeringsmän. -- 3) Protokoll från föregående
sammanträde. -- 4) Inkomna handlingar. -- 5) Inval. --
6) Föredrag beledsagat med bilder av arkitekt <sp>Arvid
Ruben</sp> över ämnet: <i>"Karlskronapojken, som blev sitt
lands främste arkitekt."</i> -- Supé med eftersits.

</chapter>
<chapter name="TEKNISK TIDSKRIFT
HÄFT. 45 ÅRG. 62 5 NOV. 1932">
<h1>TEKNISK TIDSKRIFT</h1>
<h2>HÄFT. 45 ÅRG. 62 <tab>5 NOV. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Den tekniska forskningen under året, av kommerserådet A. F. Enström. -- Ekonomisk översikt.
-- Notiser. -- Tekniska föreningar. -- Sammanträden.

</chapter>
<chapter name="DEN TEKNISKA FORSKNINGEN UNDER ÅRET.">
<h2>DEN TEKNISKA FORSKNINGEN UNDER ÅRET.</h2>
<poem>Vid ingeniörsvetenskapsakademiens
högtidssammankomst den 24 okt. lämnade
såsom Teknisk tidskrift tidigare meddelat
akademiens direktör, kommerserådet <b>Axel
F. Enström,</b> sin sedvanliga redogörelse dels
för akademiens verksamhet under året, dels
för tilldragelser i övrigt på det tekniska
forskningsområdet under den senaste tiden.
Redogörelsen återgives här i väsentliga delar.
</poem>
<b>I. V. A:s verksamhet.</b>

Den vid ingeniörsvetenskapsakademien bedrivna
forskningsverksamheten hänför sig dels till ett
antal permanenta specialkommittéer, den
bränsletekniska, den kyltekniska, den flygtekniska samt
studiekommissionen för svetsningsfrågor, dels till de
forskningsinstitut, som disponera olika delar av
akademiens laboratorier men eljest bedriva en i huvudsak
självständig verksamhet; dessa äro elektrovärmeinstitutet,
ångvärmeinstitutet, kolningslaboratoriet och cementlaboratoriet.

Träbränslets ökade användning har under det
bekymmersamma ekonomiska läget för vårt land
framstått såsom en uppgift av första ordningen. Varje
framsteg i detta avseende har betydelse dels för
handelsbalansen genom eliminering av utländskt bränsle,
dels för arbetslöshetens bekämpande i skogstrakterna.
Under året ha befintliga värmepannor av olika system
grundligt undersökts i avseende på möjligheten att
övergå från koks- till ved- eller träkolseldning. Det
har dess bättre visat sig, att en övergång inte är så
omöjlig som man velat tro. Genom relativt enkla
åtgärder kan man få förbränningen av ved och träkol
att förlöpa fullt tillfredsställande. Som resultat av
undersökningarna ha utgivits en broschyr med råd
och anvisningar för eldning med ved och träkol.
Akademien har också flitigt anlitats för rådfrågning
i ämnet. För vedeldning särskilt avsedda panntyper
ha jämväl framkommit och ha blivit avprovade.

I detta sammanhang har frågan om automobildrift
med generatorgas av trä och träkol varit föremål för
teoretisk undersökning och praktiska prov genom en
särskild kommitté, som för ändamålet disponerat
särskilda medel. Akademien har i detta arbete haft
förmånen av ett intimt samarbete med rikskommissionen
för ekonomisk försvarsberedskap. Försöken ha
klarlagt de förutsättningar, under vilka en bildrift
med generatorgas är praktiskt och ekonomiskt lämplig.

Frågan om brikettering av träkol, som i sig är av
gammalt datum, har underkastats en förnyad prövning.
Under samarbete mellan skogssakkunnige,
Morgårdshammars bruk och akademien har utförts en
lätt transportabel brikettanläggning av en enkel
konstruktion. Med denna torde man kunna vinna
erfarenhet om de ekonomiska förutsättningar, som
numera föreligga för en brikettering. Blir resultatet
gynnsamt, skulle betydande fördelar stå att vinna för
en vidgad användning av träkol särskilt för generatorbildrift.

På det kyltekniska området pågå undersökningar,
som syfta till ett fullkomnande av mätnings- och
provningstekniken.

Den flygtekniska kommittén har genomfört en
serie forskningsuppgifter rörande dels
materialfrågor, dels motorspörsmål.

Under året har bildats en studiekommission för
svetsningsfrågor, i vilken ingått representanter för
firmor och institutioner, som ha intresse för denna
tekniks utveckling i vad avser såväl gas- som
elektrisk svetsning.

Arbetet har igångsatts genom ett antal specialkommittéer,
som bearbeta frågorna om föreskrifter,
enhetlig nomenklatur, förbättrad utbildning i
svetsning, kontrollsystem, konstruktionssynpunkter m. m.
Förberedelser ha träffats för utgivande av en
handbok i svetsning. Till kommissionens ombudsman har
antagits ingenjör Frithiof Holmgren.

Vid de under ledning av överingenjör Stålhane
stående elektrovärme- och ångvärmeinstituten har
jämsides med genomförandet av löpande undersökningar
för industrier och enskilda utförts ett antal
forskningsarbeten av allmän karaktär, bland vilka
följande må nämnas.

En omfattande grupp av arbeten röra sig omkring
värmeisoleringens problem. En undersökning om
fuktighetens inverkan på isoleringsmaterial har bl. a.
genomförts. För bestämning för praktiskt bruk av
värmeisolationsförmågan hos olika material har en
standard utarbetats<footnote>Se Teknisk tidskrift h. 49, 1931.</footnote> (nöthårsfilt). Undersökningar
ha utförts rörande värmeledningsförmågan hos
fuktiga byggnadsmaterial under fryspunkten, ett arbete
som givit värdefulla och för praktiken viktiga
resultat. En ny metod har vidare utarbetats för
bestämning av värmeledningsförmågan hos keramiska
material<footnote>Se Teknisk tidskrift h. 30, 1932.</footnote> vid hög temperatur, vilken förenar enkelhet
med en noggrannhet, vida överträffande vad förut
varit känt.

Undersökningar ha vidare utförts rörande 
reaktionsförloppet mellan gaser och pulverformiga ämnen
samt rörande beständigheten av legerade stål i
oxiderande och reducerande atmosfär.

På ångområdet ha förberedande arbeten utförts
för ett vidare studium av ett flertal specialfrågor.
Matarvattenfrågan, som vållat och vållar stora
svårigheter i praktiken, ägnas särskild
uppmärksamhet, och man hoppas kunna hopsamla gjorda
erfarenhetsrön från olika håll i och för en enhetlig
bearbetning. Förarbeten ha utförts för ernående av
en fullständigare klassificering av kolbränslen till
förbrukarnas tjänst. Undersökningar pågå vidare
rörande möjligheterna att påverka förbränningsförlopp
och förbränningshastighet på olika sätt.

Ett av hithörande uppslag har betecknats såsom
"förbränningsacceleratorer". Det har fått en
praktisk utformning i den av Stålhane konstruerade
bränslebesparande vedspisen, som under året
utsläppts under benämningen IVA-spisen.

Konstruktionen är uppbyggd och i detalj
dimensionerad på strängt vetenskapliga grunder. Genom
en förbränningsaccelerator komprimeras den av ved,
torv eller dylikt alstrade, eljest långa och sotande
lågan till en kort sotfri låga, som tillåter en
koncentrerad värmeöverföring till kokplattor.
Förbränningsluften är noga avpassad för en fullständig
förbränning, och askmängden blir minimal.
Stek- och bakugnen är noga genomstuderad, så att en
jämn temperatur f or delning vinnes. Hela pjäsen ar
väl värmeisolerad och utförd fristående liksom en
gasspis eller elektrisk spis.

Resultatet har blivit en anmärkningsvärt liten
bränsleåtgång samt frihet från rök och sot, med
andra ord prydlighet i köket. Denna spis har sin
givna plats, där trä- eller torvbränsle är lätt
tillgängligt, där gas och elektrisk energi saknas eller
finnas till priser, som icke äro särskilt gynnsamma.
Gentemot de gamla vedspisarna höjer den
standarden på det enklare hemmet och trots sin
bränslebesparande egenskap bör den, så paradoxalt det än
kan förefalla, vara ägnad att stimulera förbrukningen
av inhemska bränslen. Den betingar ett pris
av f. n. mellan 200 och 300 kronor.

De träkemiska arbetena inom akademien, som stå
under ledning av ingenjör Hilding Bergström, röra
sig dels om framställning av brännoljor ur trä och
träprodukter, dels om träkolningsprocessens
utveckling mot ökad ekonomi.

I en särskild apparatur i halvstor skala, installerad
vid Mariebergs ammunitionsfabrik, ha undersökningar
pågått i syfte att klarlägga betingelserna för
det s. k. hydreringsförfarandet. Då detta ställer sig
för dyrt för vanliga prisförhållanden, har man
samtidigt inriktat sig på att komma fram till en billigare
framställningsmetod med undvikande av vätet,
arbeten som synas komma att krönas av framgång.
Med apparaturen i fråga kan man med såväl det ena
som det andra förfarandet få fram produkter i
tämligen stora kvantiteter, som tillåta närmare
undersökning och prövning. En billig metod för
söndersmulning av vedmaterial har utexperimenterats.
Oljeframställning ur trätjäror, särskilt töretjära, och
beck har undersökts. Träkolsinblandning i olja har
varit föremål för undersökning.

Försöken att ur terpentinolja framställa cymol ha
slutförts och fört till en enkel metod. Försök till
höjandet av värdet på såväl A- som B-tjära ha
fortsatts. Framställning av smörjoljor ur trätjära har
slutbehandlats. Undersökningen över såväl
ugnskolning som milkolning ha fortsatts.

Slutligen har uppmärksamhet ägnats åt frågan om
direkt framställning av sprit ur trämaterial. Närmast
har det gällt att bedöma ett i Tyskland
utexperimenterat förfarande, efter uppfinnaren benämnt
Schollermetoden. Undersökningen på denna punkt pågår.

Vid cementlaboratoriet, där ingenjör D. Werner
och kand. J. Stig Giertz-Hedström bedriva
forskningsarbeten för cementindustriens räkning, ha arbetena
varit inriktade på bl. a. inventering av olika
cementslag med avseende på deras egenskaper ur
synpunkten av specialisering, framställning av för
vattenbyggnadsarbeten lämpliga cementslag, ett uppslag till
minskande av bränsleförbrukningen i cementtillverkningen,
bestryknings- och skyddsmedel vid cementrör och
behållare (spec. ensilagesilos) m. m.

<b>Den tekniska utvecklingen i övrigt.</b>

Kraftcentralernas produktion är en konjunkturbarometer
så god som någon. Utslaget pekar nu på
stillestånd eller tillbakagång. Det är under
föreliggande omständigheter klart, att den tekniska
utvecklingen även på detta område måst minska takten.
Utöver den allmänna överblick över utvecklingstendenserna,
som jag hade anledning skissera för ett år
sedan, är icke mycket att tillägga. Oljebränslet
fortsätter att vinna terräng, och stenkolsintressenas
kamp för tillvaron har knappast lättats. De största
framstegen ifråga om kolbränslets användning ha
under de senare åren kunnat noteras på gasteknikens
område, och denna utveckling kommer i det
efterföljande föredraget att belysas från kompetent
fackmannahåll.

Kolpulvermotorn, som framträdde för ett par år
sedan, möttes med både förhoppningar och skepsis,
mest det senare. Den finnes emellertid trots allt i
åtta exemplar f. n. och förefaller sålunda att icke
vara helt borta ur tävlingen.

En intressant anläggning har iitförts i staden
Brunn, vilken utgör ett centrum för textilindustri i
Tjeckoslovakien. Vid utvidgning av stadens
kraftsystem har man gått in för mottryckskraft och
distribution från centralen av ånga för fabrikernas
värmebehov. Enligt vad det vill synas har man både
tekniskt och ekonomiskt haft framgång med denna
anordning.

Den märkligaste nyheten på kraftmaskinområdet
torde vara den tryckeldningsångpanna, som framgått
ur arbetena på lösandet av gasturbinens problem.
Bränslet förbrännes under tryck i en kammare, som
har karaktären av en ångpanna, varefter såväl gas
som ånga avge sin energi i var sin turbin, den ena
arbetande utåt, den andra för kompression av
förbränningsluften. Tvenne något olika system ha fått
teknisk gestalt. Det ena, av Brown Boveri, Schweiz,
tar sikte på ånggenereringen såsom huvudsak.
Genom användande av så höga hastigheter som 200 à
300 meter på de heta gaserna ernås en värmeöverföring
av oerhörd intensitet. En gentemot vanliga
ångpannor hundradubblad avdunstning erhålles med
resultat att ångpanneanläggningens dimensioner i
motsvarande grad förminskas. Avgaserna driva en
gasturbin, som i sin tur driver kompressorn för

bränningsluften. Denna kombination ger en oväntat
hög ekonomi.

Den vetenskapliga forskningen på värmeproblemens
område kretsar företrädesvis omkring frågorna
om värmeavgivning och värmeöverföring mellan
media under olika hastigheter och andra betingelser.
Nusselts grundläggande formler ha härvid fått en
kompletterande belysning. Den kunskap, som
sålunda är under framväxt, har stor betydelse på
många områden, såsom för ånggenerering, för
förbränningsmotorernas utformning, för avdunstnings-
och andra apparater inom kemisk industri m. m. I
detta sammanhang kan nämnas att särskilt genom
Göttingeninstitutets arbeten man numera kommit så
långt i fråga om beräkning av förlusterna i
rörledningar, att man kunnat sammanföra alla tidigare
delproblemlösningar, sålunda rörande vitt skilda media
etc., under ett sammanfattande formelsystem.

De små oljemotorerna -- diesel och andra -- för
bilar och flyg fortsätta alltjämt att vinna mark från
bensinmotorn. En nyhet, vars värde man nog ännu
ej kan bedöma, är en sextaktmotor, med vilken man
avser att kunna bättre utnyttja de extra tunga
oljorna, tjäror o. dyl.

På elektroteknikens område uttränga
kvicksilverriktarna hastigt roterande maskiner för
understationer på grund av den automatisering och
rationalisering, som de innebära. I Sverige har en tillverkning
med framgång upptagits av Asea. Den gallerstyrda
riktaren har av Brown Boveri apterats för
järnvägsdrift med växelström. Ett sådant lokomotiv blir
förbluffande enkelt i uppbyggnad.

I Amerika ha väldiga elektrifieringar ägt rum.
Enbart Pennsylvaniabanan har, då den under nästa
år blir färdig, en installerad understationseffekt av
1 1/3 million kW eller lika mycket ungefär som
Sveriges utbyggda vattenkraft.

Av tekniskt intresse är att anteckna att en första
sträcka av de ungerska banorna utrustats med
Kando-systemet. Detta, som länge varit föremål för ett
mestadels misstroget meningsutbyte i fackmannakretsar,
utmärkes därav, att energien uttages direkt
ur det allmänna 50-periodnätet, sålunda utan
omformning i understationer.

De gamla oljeströmbrytarna, vilka för stora nät
hotat antaga fantastiska dimensioner, ha, såsom jag
haft anledning nämna vid tidigare tillfällen, fått unga
konkurrenter, som reda sig utan olja. Så som ofta
är fallet går utvecklingen emellertid även i sicksack.
Sålunda är man nu i färd med att omkonstruera
oljebrytarna i syfte att höja deras släckningsförmåga,
snabbhet och bryteffekt genom konstgrepp av olika
slag, forcerad oljeblåsning m. m. Man har även
börjat använda kemiska tillsatsämnen för
ljusbågssläckning, exempelvis borsyra.

De elektriska högfrekvensgeneratorerna ha hastigt
utvecklats såsom en följd av metallurgernas stigande
intresse för högfrekvensugnen. Man kan nu få en
1 000 kW maskin med 960 ~ och nära tredubbla
denna effekten vid 420 ~.

Ett nytt uppslag har framträtt på ackumulator
området, den s. k. zink-jod-cellen, som gör anspråk på
att uppvisa en mångdubbelt större spec. kapacitet än
både bly-ackumulatorn och den alkaliska.

Den vetenskapliga forskningen arbetar ivrigt på nya
typer av elektriska lampor, utmärkta av högre spec.
ljusutbyte. Utöver laboratoriets tröskel ha dock ännu
knappast något resultat trängt.

Från ett annat område av den fysikaliskt-tekniska
forskningen är ett anmärkningsvärt resultat att
anteckna. Man har funnit, att i beröringsytan mellan
halvledare och metall under vissa betingelser
uppstår ett s. k. spärrskikt, som påverkar riktningen av
en genomgående elektronström. Under inverkan av
ljus uppstår en dirigering av elektronerna, som kan
ta formen av kraftiga strömmar. Man har på detta
sätt fått fram en ny klass av fotoceller, utmärkta av
en minimal tröghet och mäktiga av en så pass stor
strömstyrka, att den kan direkt registreras utan
mellankomst av förstärkare. Teoretiskt är förloppet
ännu ej fullt klarlagt, men de praktiskt-tekniska
tillämpningarna äro påtagliga realiteter. Såväl
kopparoxidulceller som en ny klass selenfotoceller ha
fått praktisk användning. Man synes här stå vid
början av en märklig utvecklingslinje, fruktbar både ur
teoretisk och praktisk synpunkt.

Ett annat laboratorieresultat av stor räckvidd är
högvoltsröntgenröret, arbetande med spänningar på
millioner volt, möjliggörande oerhört kraftig strålning.

Ett märkligt tidens tecken är att såväl amerikanska
som tyska forskningsanstalter på allvar upptagit
undersökningar rörande buller. Sålunda har man på
det tyska Heinrich-Herzinstitutet konstruerat
mätinstrument, varmed det är möjligt att i objektiva tal
ange styrkan av olika slag av ljud och buller.
Härigenom blir det möjligt att bedöma åtgärder till
oljudets bekämpande. Man har sålunda i Tyskland tagit
itu med såväl gatu- som inomhusstörningar. Det
visar sig, att det finns möjligheter att väsentligt mildra
ljudet från motorcyklar, signalhorn, motorer m. m.
ävensom att genom byggnadstekniska åtgärder
ljudisolera byggnadsdelar. Ljudisoleringens problem har
även i Sverige föranlett ytterligare undersökningar i
samband med de nya sjukhusplanerna.

På kommunikationsteknikens område står alltjämt
järnvägarnas kamp för tillvaron i förgrunden.
Dieselloken förbättras kontinuerligt och omhuldas ivrigt på
sina håll. Oljemotorernas användning för tyngre
traktion hänger ytterst på problemet: kraftöverföring
eller utväxlingen från motorn. I amerikansk praxis
dominerar den elektriska överföringen. En svensk
växel, av Lysholm-Smith, har lämnat försöksstadiet
och synes inge goda förhoppningar. I detta sammanhang
må nämnas en annan svensk nyhet, Nomy-lagret,
av G. Wallgren, en på vetenskaplig grund vilande
utveckling av det gamla glidlagret i syfte att
särskilt möta de stora påkänningarna vid tung drift.

Ett uppmärksammat inslag i järnvägstekniken
utgör den s. k. Michelinvagnen eller rälsbussen, som
snart torde komma att provas i drift även i Sverige.
Tillsvidare är dess trafikkapacitet rätt begränsad,
och framtiden får utvisa huru pass utvecklingskraftigt
uppslaget är. En amerikansk konstruktion med
2 X 6 axlar, 6,1 ton och 40 passagerare utgör väl för
ögonblicket den maximala prestationen.

Den teknisk-vetenskapliga forskningen på
skeppsbyggnadsområdet sysslar för ögonblicket med
påfallande iver med propellerproblemet under intim
samverkan mellan teori och praktik. Vissa resultat
varsla om att något nytt är i vardande.

På flygteknikens område komma detaljförbättringar
i löpande följd. Det rostfria stålet har gjort
sitt inträde i flygplanbyggnad. Ett flertal
dieselmotorer uppgivas vara i bruk, dock endast i smärre
storlekar (ej över 200 hk). Från Amerika
rapporteras om ett effektivt höjdmätningsinstrument i form
av en modifikation av det inom sjöfarten med så stor
fördel använda ekolodet. Det uppgives med
bestämdhet, att man både från tysk och fransk sida snart
skall vara färdig med förberedelserna till ett
erövrande av stratosfären för trafikändamål. Piccards
bekanta ballongrekognoseringar i dessa regioner
torde icke bli utan betydelse för tekniken.

Korrosionsfrågan, som är av särskilt intresse inom
flygtekniken, är jämväl av stor vikt för många
andra tekniska områden och föremål för ett intensivt
studium. Bland vunna praktiska resultat må nämnas
nya framsteg i avseende på metallytans behandling
före anbringande av skyddsmaterial, t. e.
fosfatering av järn och Jirotkaförfarande vid lättmetaller.
Användning av kautschuk såsom ytskyddsmedel gör
lovande framsteg.

Det kemisk-tekniska området är av sådan
vidsträckt omfattning, att det erbjuder väsentliga
svårigheter att få fram en samlad överblick över
detsamma. Inom akademiens avdelning för
kemisktekniska vetenskaper har ett försök gjorts att under
ett symposion diskutera hithörande frågor, varvid
jag inhämtat följande notiser.

Inom den oorganiska kemien har den vetenskapliga
forskningen på silikatkemiens område bragts i
ett nytt läge genom röntgenografiska
strukturforskningar. -- V. M. Goldschmidt har genom
kombinationer av mikroanalysmetoder lyckats påvisa mycket
små halter av ädelmetall i mineral.

En inhemsk framställning av zinkvitt genom
förbränning av zink har kommit till stånd
(Metallverken, Västerås).

Betongklinker, framställda av lera, ha på grund
av porös struktur och därmed följande lätthet fått
användning för betongblandningar för
lättviktskonstruktioner. Kiselkarbidteglet (eldfast) har
framträtt såsom ett gott material för vissa specialändamål.

För den organiska kemien ha särskilt dipolmomentbestämningar
och röntgenografiska undersökningar
lämnat upplysningar om storleks- och
formförhållandena hos kolföreningarnas molekyler.
Röntgenografiska undersökningar hava även givit värdefulla
upplysningar angående finstrukturen hos fibermaterial,
särskilt hos cellulosa och cellulosaderivat. På
sista tiden har ej blott nitrocellulosan utan ock själva
nitreringsprocessen och den därpå följande
stabiliseringen av nitrocellulosan varit föremål för sådana
undersökningar, och de erhållna röntgendiagrammen
hava givit en väsentligt vidgad kännedom om dessa
processer.

Inom den teoretiska organiska kemien har
därjämte särskilt kinetiken på senare tider ivrigt
bearbetats, och vid det syntetiska arbetet ha kinetiska
synpunkter alltmer börjat läggas till grund för
utarbetandet av nya framställningsmetoder. -- Som
råmaterial för framställningen av nya, praktiskt
värdefulla kolföreningar ha åtskilliga naturliga eller
tekniska produkter börjat konkurrera med
stenkolstjäran. Så ha särskilt i Amerika naturgaser och
krackningsgaser härvidlag börjat komma till
vidsträckt användning, och syntetisk framställning av
fettsyror genom oxidation av paraffinkolväten lär
numera ha kommit i det tekniskt-industriella stadiet
samt uppges i dagspressen komma att i stor
omfattning tillämpas i Ryssland. -- Av intresse i detta
sammanhanget är också, att högtryckstekniken synes
få användning för reducering av organiska syror.
Enligt uppgift lära nämligen fettsyreestrar och även
fria fettsyror vid 200--300 atm och 200--300°C med
katalysatorer till hjälp kunna hydreras till
motsvarande alkoholer.

En allt större åtgång av stenkolstjäror förorsakar
emellertid den moderna vägtekniken, och i fråga om
användningen av tjäror för vägförbättringsändamål
äro beaktansvärda framsteg att anteckna. Svenska
försök att på detta sätt ytbehandla grusvägar
tilldraga sig stort intresse. Som konkurrent till
stenkolstjäran i fråga om organiskt-kemiskt råmaterial
börjar även träet erbjuda vissa möjligheter, särskilt
i samband med kolningen och cellulosaframställningen.
Schollermetoden att ur trä efter försockring
framställa sprit har redan omnämnts, och även på
andra vägar söker man finna nya metoder att
framställa motorsprit.

Dr E. Rinman har gått vidare i sina kända arbeten
och utarbetat en metod, som i sina huvuddrag blivit
provad i halvstor skala i England, avseende att
kemiskt behandla avfallsluten från natroncellulosaprocessen
-- eventuellt vedmaterialet direkt -- på
sådant sätt att värdefulla produkter, delvis av
oljekaraktär, utvinnas ur processen. En prövning i full
skaleanläggning skulle emotses med stort intresse.

Cellulosaindustrien står för vårt land i intressets
brännpunkt. Denna industri har träffats hårt av
den världsekonomiska krisen och det våldsamma
prisfallet. För att i möjligaste mån kompensera
verkningarna härav har man måst sätta in alla
krafter på tekniska förbättringar och nydaningar till
produktionens förbilligande och kvalitetens förbättrande.

Med nya cirkulationssystem för sulfitkokningen
har man uppnått väsentliga framsteg i driftekonomi
och kvalitet. Med barkningstrummor, där virket i
rått tillstånd får så att säga bearbeta sig självt, har
vunnits en icke oviktig besparing i arbete och
material. På ett par håll har genomförts en
blekningsprocedur för sulfatmassa, varigenom man avser att
kunna väsentligt höja denna varas kvalitet och därmed priset.

Konstsilkeindustrien, som är en stor avnämare av
cellulosa, har 'som bekant uppvisat en exempellös
utveckling under det sista årtiondet. Även här ha
förhållandena på senaste tiden framtvungit en serie
betydande tekniska framsteg, varigenom processen
förenklats och gjorts mera arbetsbesparande.

Metoden att ur sulfitlut framställa jäst har
kommit till användning i Finland. -- Den vanliga
jästfabrikationen har att uppvisa tekniska framsteg av
intresse. Sålunda har införts rening av melassen
genom centrifugering och en kontinuerlig metod för
jäsningen. En svensk konstruktion av pressapparat
tilldrager sig intresse. Som kväve- och fosfornäring
har ammoniumfosfat med framgång kommit till
användning i stället för ammoniumsulfat och
superfosfat.

Från livsmedelsindustriens område må följande
anföras. Möjligheterna till vårt lands självförsörjning

beträffande vete hava i hög grad ljusnat genom att
utsikter yppats till förädling av särskilt vårvetet
därhän, att rent inhemskt vetemjöl av fullgod
bakningsförmåga så småningom torde bliva tillgängligt.
-- Inom livsmedelsindustrier ha vidare tack vare
kolsyre- eller "torr"-isen nya framsteg vunnits dels
rent kyltekniskt, dels genom kemisk ändring av
atmosfären, i fråga om lagring och transport av
ömtåliga varor.

Från det alltmer viktiga biokemiska forskningsområdet
har akademiens ledamot professor von Euler
bl. a. meddelat följande:

Genom ett allt närmare samarbete med den
organiska kemien börjar biokemien vinna den fasthet,
vilken den under sina första perioder saknade. Å
andra sidan har inom biologien den uppfattningen
tagit överhand, att även så komplicerade
cellbeståndsdelar som enzymer och protoplasma måste
betraktas som kemiska substanser, och att
grundvalen för deras förstående är kännedomen om deras
kemiska konstitution.

Till biokemiens viktigaste landvinningar måste
därför räknas de fördjupade insikterna som på sista
tiden vunnits om sockergruppen genom Haworth i
Birmingham, om steringruppen genom Wieland och
Windaus och om den heterocykliska serien genom
Robinson i Oxford. Framsteg med avseende på
hormoners, vitaminers, naturliga färgämnens och
aktivatorers biologiska verkan ha vunnits genom
utredningar av deras konstitution.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab><tab>Stockholm den 30.10.32.
Man är numera tämligen ense om att en allmän
konjunkturförbättring i Europa förutsätter en föregående
gynnsam utveckling av det ekonomiska läget i U. S. A.
Även om det senaste årets handelspolitik är ägnad att
i någon mån rubba den generella giltigheten av denna
sats, råder det näppeligen något tvivel om att den äger
sin riktighet för länder med en mera utvecklad
utrikeshandel som t. e. vårt land. Det är därför med glädje
man kan konstatera, att juli och augusti månads
prisstegringar och den av desamma alstrade optimismen
trots allt satt ganska tydliga spår inom produktionen i
U. S. A. Huruvida dessa äro av den art, att man på
dem kan bygga några starkare förhoppningar om en
mera allmän ljusning i konjunkturläget är däremot
synnerligen ovisst.

Det förestående presidentvalet torde komma att få en
utomordentlig betydelse för den fortsatta utvecklingen,
och läget är därför mera labilt än någonsin. De
utfästelser och uttalanden, som de båda presidentkandidaterna
på sistone gjort, äro just icke uppmuntrande för
Europas del. Under intryck av nödvändigheten för
respektive kandidater att till varje pris nå den höga
posten ha de lagt sin agitation på vanlig demagogisk
grund. Medan preludierna till den pågående kampen
om väljarna närmast gav anledning att förmoda, att
Europa som tredje part skulle lämnas helt utanför, ha
båda kandidaterna på sistone i möjligaste mån begagnat
det efterblivna Europa som strykpojke och målat ut det
som busen, som framkallat det nuvarande svåra
ekonomiska läget, av vilket varje väljare har så svåra
känningar. Det förefaller sannolikt, att vem av
kandidaterna, som än ta hem "the hat trick", har hunnit att
binda sig så grundligt för en för Europa ogynnsam
skuld- eller handelspolitik, att, även om det skett mot bättre
vetande, vägen tillbaka måste bli mycket besvärlig och
i varje fall måste ta lång tid till stor skada för den
närmaste tidens allmänna ekonomiska utveckling. Lägger
man härtill, att den tyska .utrikespolitiken fört den
internationella politiska utjämningen väl några år
tillbaka i utvecklingen och att den allmänna handelspolitiska
situationen under det gångna året skärpts på ett
utomordentligt sätt, synes det klart, att de politiska
förutsättningarna för en förbättring av det ekonomiska
läget te sig allt annat än ljusa. De krafter som fordras
för att övervinna de nuvarande svårigheterna måste
tydligen av denna orsak vara desto kraftigare. För
U. S. A:s del spelar dock utrikeshandeln icke på långt
när samma stora roll, som den gör för de europeiska
industriländerna. En återhämtning torde för den skull
även under nuvarande handelspolitiska förhållanden
lättare kunna inträda där än i Europa.

De senast framkomna amerikanska produktionsekonomiska
data ge visserligen icke uttryck för en fullt
enhetlig tendens, men äro dock betydligt förmånligare
än de man vant sig vid. Den amerikanska
centralbanksorganisationens produktionsindex visar för de
båda månaderna augusti och september en ganska
kraftig stegring eller från 58 för juli (1923/25 = 100) till
60 för augusti och 65 för september. Denna utveckling
är så mycket mer i ögonen fallande, som motsvarande
tid i fjol visade en motsatt tendens -- indextalen för
de ifrågavarande månaderna voro då resp. 82, 78
och 76. För stålindustriens del kan konstateras en från
början av september fortskridande förbättring, i det
sysselsättningen inom denna industri stigit från 13,5
proc. av den totala kapaciteten till 19,5 proc. i slutet av
oktober. Inom kolindustrien är utvecklingen analog.
Järnvägstrafiken visar nära nog sedan prisstegringens
början i somras en långsam men säkert fortskridande
ökning. Textilindustrien har kunnat glädja sig åt en
under sensommaren och hösten synnerligen livlig
efterfrågan; konsumsionen av råvara inom bomullindustrien
har efter den markerade nedgången för månaderna
april--juli åter stigit till den tidigare, jämfört med
läget inom andra industrier, anmärkningsvärt höga
nivån. På grund av situationen inom de nu särskilt
angivna industrierna har man anledning förmoda att
produktionsindextalet även för oktober kommer att bliva
gynnsamt. Anmärkningsvärd är dock den synnerligen
oförmånliga tillverkningssiffran för automobilindustrien,
som september månad uppvisade; siffran 77 000
framställda vagnar är visserligen något högre än det
tidigare bottenrekordet, den för november i fjol på 66 000,
men är med hänsyn till säsongen exceptionellt låg och
utgör icke stort mer än hälften av den för samma
månad i fjol. Under augusti tillverkades 90 000 bilar,
under juli 110 000 och under juni 183 000. Försämringen
är ju redan i ock för sig av betydande dimensioner,
men framträder särskilt bjärt mot de tidigare allmänt
framförda förhoppningarna på ett höstuppsving inom
branschen. Ståltrustens orderreserv håller sig på
ungefär samma ogynnsamma nivå som närmast föregående
båda månader och byggnadsindustrien visar ett likartat
status quo. Även om sålunda de sista månaderna
antyda en viss förbättring av läget, måste man dock hålla
i minnet, att utgångspunkten för denna gynnsamma
utveckling ligger utomordentligt lågt. Huru betydelsefull
än den minsta ökning av produktionen i allmänhet är
ur räntabilitetssynpunkt, så avspeglar sig ovan
återgivna förbättringstendens ingalunda i de för de största
företagen föreliggande driftsresultaten för årets tredje
kvartal. Ståltrusten visar sålunda för detsamma, före
avskrivningar och räntebelastning för den fasta
upplåningen, en förlust på $ 4,5 mill. mot en vinst under
samma tid i fjol på $ 9,2 mill.; motsvarande siffror för
föregående kvartal voro $ 3,4 och 13,8 mill. Mot en
förlust av angivet slag sedan årets början på $ 9,0 mill.
svarar en vinst föregående år på $ 42,5 mill. General Motors

visar för första gången ett förlustkvartal. Underskottet,
beräknat i vanlig ordning, utgör $ 4,46 mill., medan
för samma tid i fjol redovisades ett netto på $ 13,33
mill. och under andra kvartalet i år en dylik på $ 5,33
mill. General Electrics netto har gått ned från $ 9,87
mill. under tredje kvartalet i fjol till $ 2,72 mill. under
det sistlidna. Den kraftiga hausse, som under juli och
augusti ägde rum under inflytande av eller, måhända
riktigare uttryckt, i växelverkan med stegringen av
varupriserna på ett flertal mycket betydelsefulla
råvaror, byttes i början av september i ett långsamt men
markerat kursfall, som även fortsatt under oktober.
Minskningen av utsikterna för Hoovers återval har av
allt att döma väsentligt medverkat till denna
utveckling. Läget på penningmarknaden har varit lätt, och
man har den senaste tiden väntat en sänkning av
diskontot till 2 proc. Samtidigt med att Federal Reserve
Boards guldkassa kraftigt växt, ha bankernas
girotillgodohavanden hos centralbanksorganisationen starkt
ökats. Såsom en följd av de statliga åtgärderna till
stöd för bankerna och den på grund därav minskade
misstron mot dem kan inregistreras en stegring av inlånen.

Vänder man åter blicken mot Europa, kan man
kanstatera, att det föreliggande statistiska materialet icke
antyder någon förbättring under de tre månader, som
denna förmärkts i U. S. A., utan att läget är tämligen
oförändrat. Huruvida den optimism, som avspeglat sig
i en hel rad uttalanden från ledande håll inom
näringslivets olika områden, har någon faktisk grund, är svårt
att konstatera, och skulle dylik finnas, måste den
hittills väsentligen kommit till uttryck i rikligare
inflytande order, som, ännu icke påverkat de stora
basindustriernas sysselsättning. Såsom tidigare framhållits
ger det handelspolitiska läget Europa all anledning att
vara skeptiskt beträffande konjunkturutvecklingen. Vi
ha själva lagt allt för många och stora hinder i vägen
för en konjunkturförbättring genom de barriärer av
olika slag, som vi byggt upp mot den mellanfolkliga
handeln, för att denna åter skall kunna blomstra upp.
Riva vi icke snabbt ned dem måste vi bereda oss på att
betala de kostnader det kräver att komma över dem,
och detta måste ske genom sänkning av levnadsstandarden.
Utsikterna att konferensvägen komma igenom
tullmurarna té sig allt annat än goda.

</chapter>
<chapter name="NOTISER">
<h3><i>NOTISER</i></h3>
<b>Stockholms dockfråga.</b> Som Teknisk tidskrift på sin
tid meddelade, bildades år 1930 på initiativ av
Stockholms stads hamnstyrelse en kommitté för utredning av
vissa Stockholms hamnförhållanden berörande frågor.
Kommittén uppdrog vid sitt konstituerande sammanträde
den 4 februari 1931 åt en tremannadelegation att
för lösandet av Stockholms dockfråga utföra vissa
utredningar. Delegationen har i dagarna avgivit sitt
utlåtande, som i huvudsak innehåller följande:

Dockningsmöjligheterna i Stockholm för större
handelsfartyg äro mycket otillfredsställande. De för dylika
fartyg användbara dockorna äro Galärvarvsdockan,
vilken numera icke användes för enskilt behov, samt
Gustaf V:s docka å Beckholmen. Den sistnämnda har
sådana dimensioner, att den är fullt tillräcklig för de
största fartyg som anlöpa Stockholm. Ett flertal
vägande erinringar ha dock riktats mot densamma, bl. a.
att den saknar verkstads-, förråds- och kontorsbyggnader,
arbetsmaskiner för verkstadsdrift, kranar och
förtöjningskajer. Den är heller icke belägen i omedelbar
närhet av något varv och har ett så stort djup (11 m
mellan bottnen och kajplanet), att arbetet avsevärt
försvåras därav. Den av marinförvaltningen fastställda
taxan kan ej tillämpas på ett tillräckligt smidigt sätt.

Delegationen har undersökt, i vad mån dockfrågan
kan lösas genom att Gustaf V:s docka kompletteras, och
därvid funnit, att även efter en komplettering med
verkstäder och nödiga arbetsmaskiner m. m. dockans
användande kommer att vara förenat med betydande
olägenheter. Enär dockan ej ligger i närheten av något
varv, komma de tidsödande och dyrbara transporterna
av materialier och verktyg mellan dockan och
vederbörande varv ej att bortfalla, Endast i det fall, att å
Beckholmen anlades ett fullständigt, av annan varvsanläggning
oberoende varv, torde med användande av Gustaf
V:s docka vinnas en i huvudsak tillfredsställande
lösning av dockfrågan. En sådan synes dock f. n. omöjlig
att genomföra. Så länge Stockholms flottstationsfråga
ännu är olöst, torde staten ej vara hågad att avhända
sig dockan, och Stockholms stad å sin sida torde ej vilja
investera kapital i en anläggning å Beckholmen, därest
marken ej befrias ur statens ägo. Varvsanläggningen
beräknas dessutom draga stora kostnader, approximativt
beräknade till 3 mill. kr. utom marklösen, varför redan
av ekonomiska skäl denna utväg ej är tänkbar.

Delegationen har även prövat ett annat alternativ,
nämligen anskaffningen av en flytdocka i anslutning
till något nu befintligt varv. Detta alternativ är
enklare och mera rationellt. Kostnaden för en flytdocka
av de dimensioner som måste ifrågakomma (längd på
kölblock 125--136 m, fri bredd mellan fendrar 23 m,
djup på kölblock, nedsänkt, 7 m och lyftförmåga 8 000
ton) ha beräknats till ca 1 800 000 kr. Enda tänkbara
förläggningsplatsen för en sådan docka anses Finnboda
varv utgöra. Detta varv uppger sig tekniskt väl rustat
för att kunna omhändertaga och utnyttja en docka för
de stora fartygen men kan förränta endast en mindre
del av kostnaderna för en docka av nämnd storlek.
Delegationen anser i likhet med kommerskollegium (se
Teknisk tidskrift 1930, sid. 546), att såväl staten som
Stockholms stad böra lämna bidrag till dockan. Vid
fördelningen av anskaffningskostnaden utgår
delegationen från att varvet investerar åtminstone det belopp
som det anser sig kunna förränta, att övriga enskilda
sjöfartsföretag teckna något bidrag samt att staden och
staten härefter tillsätta de resterande medel som finnas
behövliga.

För staden synes det vidare böra förutsättas, att
staden erhåller del av en eventuell vinst å dockrörelsen
såsom ränta å sitt investerade kapital, så att stadens
bidrag ej helt får karaktären av subvention. Staden bör
m. a. o. ingå som delägare i det bolag, som skall
utarrendera dockan till varvet. Det anses dock, att ej heller
detta alternativ kan genomföras vid nuvarande
ekonomiska läge, och delegationen rekommenderar därför, att
frågan ånyo upptages, så snart förhållandena det medgiva.

<b>Den högre tekniska undervisningens ordnande.</b> De
av k. m:t år 1929 tillkallade sakkunniga för utredning
av frågan om den högre tekniska undervisningens
organisation hava i dagarna begärt entledigande från sitt
uppdrag, enär de organisationsändringar, vilka av
utredningen framgått som önskvärda, måste medföra så stora
kostnader, att deras genomförande inom en närmare
framtid måste anses uteslutet. De sakkunnigas
sekreterare, kanslisekreteraren H. B. Hammar, har dock
lämnat en sammanfattning av de resultat, vilka uppnåtts
under utredningsarbetet och vilka bl. a. innehålla
följande synpunkter:

Chalmers' tekniska institut bör snarast omorganiseras
till en teknisk högskola, vilket dock ej kan ske
enbart genom förändring av namnet och en lönereglering

för professorerna. Lärarkrafterna måste utökas för att
lärarna vid sidan av undervisningen skola kunna
beredas tillfälle till bedrivande av vetenskaplig forskning.
En sådan utökning är förenad med stora kostnader,
men en än större kostnadsökning kommer att orsakas
av tvånget att bereda högskolan nödiga lokaler och
laboratorieutrustning.

En omorganisation av Chalmers' bör ej ske på så
sätt, att den nya högskolan i Göteborg blir en kopia
av tekniska högskolan i Stockholm. Tvärom bör en
differentiering av undervisningen mellan de två
anstalterna äga rum, varvid nyinrättade professurer böra
företräda för landet viktiga näringsintressen.
Specialiseringen bör dock ej drivas för långt, ty
högskoleundervisningen bör främst åsyfta att giva en solid
ingenjörsvetenskaplig allmänbildning. Med utgångspunkt från
dessa synpunkter ha de sakkunniga undersökt den
lämpliga omfattningen av en blivande teknisk högskola
i Göteborg och i samband härmed möjligheten till
indragningar vid tekniska högskolan i Stockholm.

En fackavdelning för maskinbyggnad anses
nödvändig vid båda högskolorna. Någon mera genomgripande
differentiering beträffande dessa avdelningars uppgifter anses
dock ej möjlig, bl. a. därför, att om skeppsbyggeriundervisningen
förlägges till Göteborg, en fullgod
undervisning i ångteknik och förbränningsmotorteknik
blir nödvändig vid denna högskola. I stort sett kommer
undervisningen vid denna fackavdelning att bliva
ensartad vid de båda högskolorna.

De sakkunniga ha enhälligt ansett, att endera av
fackavdelningarna för skeppsbyggeriundervisningen bör
nedläggas. Flertalet har förordat undervisningens
förläggande till Göteborg. Förslaget innebär bl. a. den
olägenheten, att betydande kostnader äro förenade med
flyttningen och att rätt stora värden av fasta anordningar
för denna undervisning i Stockholm gå förlorade.
För förslaget talar bl. a., att skeppsbyggnadsingenjörerna
från Chalmers' sedan länge intagit en
dominerande ställning inom svensk varvsindustri, samt de
fördelar ifråga om samarbetet mellan denna industri
och undervisningen som kunna uppnås i och med
skeppsbyggeriundervisningens förläggande till varvsindustriens
tyngdpunkt, Göteborg.

Båda högskolorna anses böra erhålla en
fackavdelning för elektroteknik, varvid dock en sådan
differentiering av uppgifterna tankes möjlig, att
starkströmstekniken något utökas i Göteborg på bekostnad av
undervisningen i svagströmsteknik, vars tyngdpunkt
synes böra förläggas till Stockholm.

Frågan om organisationen av väg- och
vattenbyggnadsavdelningen vid den blivande högskolan i
Göteborg har komplicerats genom lantmäterundervisningens
förläggande till tekniska högskolan i Stockholm samt
genom sammankopplingen med den under utredning
varande frågan om ordnandet av undervisningen i
stadsbyggnadslära. Vissa av de sakkunniga hava ansett
det böra tagas under allvarligt övervägande, huruvida
icke väg- och vattenbyggnads- samt husbyggnadsavdelningarna
vid Chalmers' helt kunde indragas. Genom
skeppsbyggeriundervisningens bortflyttning från
tekniska högskolan i Stockholm kunde möjligen denna
högskola bliva i stånd att mottaga ett tillräckligt stort
antal väg- och vattenbyggnadsstuderande. Utredningarna
i denna speciella fråga hava emellertid ej slutförts.

Beträffande undervisningen i kemi och kemisk
teknologi ha de sakkunniga velat fästa uppmärksamheten
på att undervisning i olika grenar av detta visserligen
mycket omfattande ämne f. n. meddelas -- förutom vid
Chalmers' och tekniska högskolan -- jämväl vid
universiteten och Stockholms högskola. Starka skäl synas
därför föreligga för en undersökning, huruvida icke
denna undervisning för de tekniska högskolornas del
kunde förläggas till Stockholm. Frågan kompliceras
emellertid därav, att Chalmers' nyligen erhållit en
nybyggnad för den kemiska institutionen, vilken byggnad
dock möjligen kan utnyttjas för någon annan fackavdelning.

Den såsom önskvärd ansedda differentieringen av
undervisningen mellan de båda högskolorna förutsätter
möjlighet för de studerande att övergå från den ena
högskolan till den andra. Detta innebär krav på att
inträdesfordringarna vid de båda högskolorna bliva
ungefär ensartade samt att kursplanerna i det
väsentliga stå i överensstämmelse med varandra. De
sakkunnigas majoritet har förordat, att ifråga om
inträdesfordringarna i stort sett de bestämmelser måtte
föreskrivas, som f. n. gälla för tekniska högskolan. Så
länge den lägre avdelningen vid Chalmers' finnes kvar
i sin nuvarande organisation, bör inträde kunna
medgivas jämväl den som genomgått denna avdelning
jämte den s. k. kompletteringskursen, övergång mellan
de båda högskolorna anses lämpligen kunna äga rum
efter andra årskursen. För åstadkommande av den
önskade enhetligheten i kursplaner bör ett samarbete
mellan högskolorna ordnas, och en förutsättning härför
är att en viss likhet i högskolornas administration
kommer till stånd. De sakkunnigas majoritet hava
förordat, att tekniska högskolans administration härvid
tages som mönster.

Därjämte måste vissa organisatoriska åtgärder
vidtagas för att betrygga en likformig behandling av en
rad betydelsefulla ärenden, exempelvis studieplaner,
befordringsärenden, frågor rörande riksdagspetita osv. De
sakkunniga föreslå för detta ändamål inrättande av ett
kanslersämbete för rikets tekniska högskolor, vilket kan
utgöra ett enande band mellan all högre teknisk
undervisning i Sverige. Av olika skäl anses emellertid, att
en lokal styrelse för tekniska högskolan i Göteborg tills
vidare bör bibehållas. I högskolornas styrelser bör plats
beredas för representanter för vissa statsinstitutioner
samt för industrien. Vid kanslerns sida bör möjligen
inrättas ett tekniskt råd med representanter för nämnda
kategorier.

<b>Normer för mättransformatorer.</b> I dagarna har en ny
publikation i serien "Svenska elektrotekniska normer"
utkommit, nämligen Normer för mättransformatorer
(SEN 9), vilka utarbetats av Svenska elektroingenjörsföreningens
kommitté för mättransformatorer och
godkänts av föreningen den 24 april 1931. Normerna
omfatta dels allmänna bestämmelser, dels särskilda
bestämmelser för strömtransformatorer och för
spänningstransformatorer samt anvisningar, avsedda att tjäna
dels som riktlinjer vid standardisering, dels som råd
vid val av lämpliga apparater. Normerna distribueras
av Svenska teknologföreningen samt Sveriges
elektroindustriförening och betinga ett pris av 2:20 kr.

<b>En ny tidskrift.</b> Sveriges rörledningsfirmors
förening har i år startat en egen tidskrift "Rörinstallatören",
som angives hava till uppgift att belysa och
klarlägga yrkets mångahanda problem. De tekniska
frågorna komma därvid av naturliga skäl i första
rummet, men därjämte skall tidskriften ägna sig åt
ekonomiska och organisatoriska frågor inom ramen av
föreningens verksamhet. Slutligen skall tidskriften
behandla juridiska spörsmål av intresse för
installatörerna samt publicera tekniskt-historiska meddelanden.
"Rörinstallatören" utkommer sedan den 15 juli
månadsvis med 8- à 12-sidiga häften.

<b>Stålbehandlingskurser.</b> Ett samarbete har inletts
mellan hantverksinstitutet i Stockholm och Sveriges
maskinindustriförening, varigenom de av dessa
institutioner förut aviserade kurserna i stålbehandling (se

Teknisk tidskrift 1932, häfte 39 och 41) sammanslås till
och ersättas av en enda dylik kurs, som tager sin
början å hantverksinstitutet redan den 5 december 1932.
För att bättre motsvara den av Sveriges
maskinindustriförening planerade längre kursen har den nu
beslutade kursen fått ett betydligt utökat program gentemot
institutets föregående kurser i detta ämne. Däremot
hava inga ändringar vidtagits vid den i samband med
denna kurs förut omnämnda mästarekursen i
<i>acetylensvetsning,</i> som avhålles å hantverksinstitutet under
tiden 22 november--2 december 1932.

Den omlagda <i>stålbehandlingskursen</i> kommer att
avhållas å hantverksinstitutet i Stockholm i samarbete
med Sveriges maskinindustriförening under tiden <i>5--16
december 1932</i> och omfattar ca 70 timmars teoretisk och
praktisk undervisning i modern stålbehandlingsteknik,
särskilt svårare verktygshärdningar och glödgningar,
jämte val och behandling av en del nyare material för
olika ändamål, allt under ledning av för ändamålet
tillkallade experter från olika svenska stålverk.

Kursen är avsedd såväl för självständiga yrkesidkare
och driftsledare som ock för i företag anställda
verkmästare, förmän eller väl meriterade arbetare med
minst 3 års praktik inom smides- eller mekaniska
verkstadsyrket och minst 20 års ålder. Antalet
kursdeltagare är begränsat till högst 20. Kursavgiften är 75
kr., för hantverksföreningens medlemmar 60 kr.
Programcirkulär och närmare uppgifter erhållas
kostnadsfritt från hantverksinstitutet, Nytorgsgatan 17,
Stockholm.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Ordinarie allmänt sammanträde</b> hölls å föreningens
lokal fredagen den 21 oktober med direktör Kristoffer
Huldt presiderande; sammanträdet var talrikt besökt.
Sveriges industriförbund, vars ledamöter voro inbjudna
till dagens diskussion, var företrätt av ett flertal representanter.

Till ledamöter invaldes: Ingenjörerna Olof Teodor
Axlund, Stockholm, och Ernst Herman Georg
Sylwander, Olofström, civilingenjör Stig Hesselman, Stockholm,
ingenjör Felix Isack Mally, Eskilstuna, direktör Johan
Magnus Bernström, Göteborg, civilingenjörerna Stig E.
L. Edling, Calcutta, Emil Gunnar Andersson, Mexico,
och Thore Martin Elfving, Stockholm, artilleriingenjör
Robert Charles Alan Grey, Stockholm, ingenjörerna
Sture Wictor Göransson, Stockholm, och Matts Folke
Kullgren, Stockholm, byggnadsingenjör Anders
Funkquist, Göteborg, ingenjör Ivar Harry Savosnick,
Stockholm, civilingenjör Carl Gunnar Lindelöw, Stockholm,
löjtnant Sven Walberg, Djursholm, disponent Johan
Herman Magnusson, Katrineholm, ingenjör Erik Lambert
Larsson, Kristinehamn, kapten Karl Oskar Leon, Stockholm.

Diskussion "Gratisförslagen inom entreprenadväsendet
och industrien", inleddes av överingenjör Runo
Hellborg. Inlägg i diskussionen, som senare kommer att
refereras, gjordes av direktörerna Vilh. Nordström och
Hans Krogh, dr H. Hammar (skriftl.), civilingenjör H.
Theorell, överingenjör T. Thelander, diplomingenjör E.
Lundgren, civilingenjör Gösta Richert, hamndirektör
S. Vinberg, professor H. Kreüger och civilingenjör A.
Ahlén.

Programmet avslutades med ett både instruktivt och
roande föredrag av direktör S. Edström om "De
tekniska anordningarna vid Olympiska spelen i Los Angeles",
illustrerat med utmärkta flyg- och andra skioptikonbilder
samt kino-film från bl. a. tidtagningsfotografering
vid tävlingsmål.

Sedermera följde supé och animerad eftersits med
ytterligare bildförevisning från direktör Edströms färd
med Olympiadens svenska trupp samt uppskattad
underhållning av "Jefta". <tab><tab><tab><tab><tab><i>Fmn.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Kemi och bergsvetenskap</b>
sammanträder fredagen den 11 nov. 1932 kl. 19,30 till <i>kemiafton</i>
å föreningens lokal, Brunkebergstorg 20. <sp>Ärenden:</sp>
1) Val av justeringsmän för aftonens protokoll. -- 2)
Inval. -- 3) Inkomna skrivelser. -- 4) Val av
avdelningsfunktionärer för år 1933. -- 5) Val av bestyrelse för
XIII allmänna svenska kemistmötet år 1933. -- 6)
<i>"Kväveindustriens läge jämte intryck från besök vid Leuna- och
Moscyce-verken",</i> föredrag med skioptikonbilder av
ingenjör <sp>Otto Cyrén.</sp> -- Supé och samkväm.

<b>Avdelningen för väg- och vattenbyggnadskonst</b>
sammanträder till ordinarie årsmöte på föreningens lokaler,
Brunkebergstorg 20, måndagen den 14 november 1932.
<sp>Ärenden:</sp> Kl. 17,15 (precis) 1) Protokolljustering. --
2) Inval. -- 3) Inkomna skrivelser. -- 4) Fråga om
avdelningens ordinarie sammanträdesdagar år 1933. -- 5) Val
för år 1933 av ordförande, v. ordförande och sekreterare
samt 4 övriga ledamöter i styrelsen. (Valkommitténs
förslag: ordf.: major <sp>Hugo von Heidenstam;</sp>
v. ordf.: kapten <sp>Agne E. Sandberg;</sp> sekr.: civiling.
<sp>Valter H. Furuskog;</sp> övriga ledamöter: kapten
<sp>Lars J. Schönmeyr,</sp> kapten <sp>Carl I. Thulin,</sp>
civiling. <sp>J. R. Alex. Södergren</sp> och civiling. <sp>Bo
D. Ekelund.</sp> -- 6) Val av avdelningens representanter
i föreningens styrelse för år 1933. (Valkommitténs
förslag: civiling. <sp>E. Paul Wretlind</sp> och major
<sp>Hugo von Heidenstam</sp> med kapten <sp>Agne E.
Sandberg</sp> som suppleant). -- 7) Val av
ceremonimästare och klubbmästare för år 1933. (Valkommitténs
förslag: ceremonimästare: civiling. <sp>Erik G. Pedro
Hellström;</sp> klubbmästare: civiling. <sp>Ivar A.
Tengvall).</sp> -- 8) <i>"Kort   redogörelse   för den internationella
kongressen för bro-  och  byggnadskonstruktioner i Paris i
maj 1932",</i> av tekn. dr <sp>Hjalmar Granholm.</sp> --
9) <i>"Några reflexioner rörande vägbroar av betong",</i> av
civilingenjör <sp>Ejnar W. Landborg.</sp> -- Omkr. kl.
19,00. Gemensam gåsmiddag. (Pris för middagen med
sandwiches, snaps, pilsner, svartsoppa, gås, rödvin, dessert,
kaffe och betjäning kr. 8:25). -- Nachspiel med
strängaspel. -- Anmälan om deltagande i middagen torde benäget
insändas senast den 11 november 1932.

<b>Ordinarie stämma</b> hålles å föreningens lokal,
Brunkebergstorg 20, onsdagen den 16 november 1932 kl. 19,30.
<sp>Ärenden:</sp> 1) Inval. -- 2) Fastställande av inkomst- och
utgiftsstat för år 1933. -- 3) Tillsättande av valkommitté
för de val, som stadgeenligt skola äga rum vid
marsstämman 1933: a) Föreningens ordförande utser två
ledamöter, varav en sammankallande, b) Föreningen väljer fem
ledamöter. -- Kl. 20. <i>"Snabbtrafik i Stockholms skärgård
och båttyper härför",</i> föredrag av civilingenjör <sp>Nils
Ljungzell.</sp> Diskussion. -- Supé m. m.

<b>Tekniska föreningen i Eskilstuna</b> kallas härmed till
sammanträde tisdagen den 8 nov. 1932 kl. 7 e. m.
å Stadshotellets klubbrum. Ärenden: 1) Protokolljustering. --
2) Inval och övriga föreningsärenden. -- 3) Föredrag med
ljusbilder av civilingenjör <sp>B. Domeij:</sp> <i>"Moderna
metoder för malmletning, oljeprospektering och
vattensökning."</i> -- 4) <i>"På vad sätt kan Tekniska föreningen i
Eskilstuna bidraga till bevarandet av föremål, belysande
Eskilstunaindustriens utveckling?"</i> Diskussion med kort
inledningsanförande av bergsingenjör <sp>E. Hermelin.</sp> --
Supé och samkväm. (Pris för supé inkl. pilsner, kaffe
och betjäning kr. 4:-.) Eskilstuna museistyrelses
medlemmar äro inbjudna att deltaga i sammanträde och
diskussion.

</chapter>
<chapter name="TEKNISK TIDSKRIFT
HÄFT. 46 ÅRG. 62 12 NOV. 1932">
<h1>TEKNISK TIDSKRIFT</h1>
<h2>HÄFT. 46 ÅRG. 62 <tab>12 NOV. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Kan en underjordisk vattentillgång skyddas genom lagstiftning? -- Tidskriftsnytt inom
mekaniska och elektriska facken. -- Notiser. -- Sammanträden.

</chapter>
<chapter name="KAN EN UNDERJORDISK VATTENTILLGÅNG SKYDDAS
GENOM LAGSTIFTNING?">
<h2>KAN EN UNDERJORDISK VATTENTILLGÅNG SKYDDAS
GENOM LAGSTIFTNING?</h2>
Sveriges vattenlag innehåller inga direkta
bestämmelser i detta syfte. Envar är oförhindrad att på
sin ägande tomt sänka en brunn och pumpa bort
dess vatten, även om detta har till följd att grannens
källa sinar eller vattenytan i hans brunn sjunker.

En klipsk advokat skulle måhända söka göra
gällande att här syndas mot vattenlagens 2 kap. 3 §,
vari stadgas:

"Ej må någon så bygga i vatten, att genom
uppdämning, sänkning av vattenståndet eller annan
inverkan på vattenförhållandena skada tillfogas eller
intrång göres å annan tillhörig egendom" etc.

Varvid han förvisso även skulle åberopa följande
stycke i 1 §:

"Vad i denna lag stadgas om byggande i vatten
skall äga motsvarande tillämpning i frågan om
bortledande av vatten ur vattenområde, som ovan
nämnts, grävning eller sprängning i sådant
vattenområde samt annan åtgärd till förändring av
vattnets djup eller läge därstädes."

Jag betvivlar dock att vattendomstolen skulle
lyssna till en sådan bevisföring.

I utländska vattenlagar finner man åtskilliga
försök att bereda skydd mot störande ingrepp i
bestående grundvattenförhållanden.

I Amerika är jordägaren berättigad att använda
grundvatten för eget behov, men vid distribution
måste han ersätta grannens minskade vattentillgång.
Frankrikes vattenlag stadgar, att jordägaren ej
får disponera över grundvattnet på sådant sätt, att
ett samhälle berövas sitt vatten.

Vissa tyska delstaters vattenlagar förbjuda
grundvattnets användande, om därigenom samhälleliga
intressen lida avbräck.

I Schweiz är det egentligen kantonen Zurich som
infört ett effektivt grundvattenskydd. Varje
grundvattenström som lämnar mer än 5 liter i sekunden
förklaras vara "Öffentliches Gewässer", där
jordägaren endast får använda vattnet för lantbruk, hushåll
och småindustri. För storindustri och distribution
måste han söka koncession, som beviljas för en
begränsad vattenmängd.

Liknande bestämmelser finnas i Danmarks vattenlag.

England har ännu ej infört någon allmän
grundvattenlag, men rättstvister avgöras av lokala
myndigheter, vanligen enligt den principen att jordägaren
skall vara skyddad inom en viss rayon, -- t. e.
"2 miles radius" -- där grannen ej får anlägga
brunnar med mindre han ersätter därav vållad
minskning i vattentillgången.

Från juridiskt håll har framhållits att saknaden av
bestämmelser rörande skydd för underjordiska
vattenrättigheter är en brist i den svenska
vattenlagstiftningen. Det är därför antagligt att frågan
kommer att upptagas till diskussion. Problemet är
emellertid av komplicerad natur, ty de underjordiska
vattendragen uppträda ofta under mycket
egenartade former, och det kan vara förenat med stor
svårighet att riktigt bedöma verkningar av det ena eller
andra ingreppet i bestående förhållanden. En
rättvis och effektiv lagstiftning kräver en ingående
kännedom om hydrologiens lagar, vilka äro mera
svårfattliga än hydrografiens. Jag har i det följande
velat lämna ett anspråkslöst bidrag till diskussionen
genom att söka klargöra några hydrologiska faktorer,
vilka vid en allsidig prövning förtjäna att beaktas.

<i>En grundvattenbrunns</i><footnote>När det följande talas om brunnar menas ej vanliga
husbehovsbrunnar utan sådana brunnar eller brunnkomplex
som i kontinuerlig drift lämna vatten till industrier och
samhällen.</footnote> <i>inverkan på omgivande
vattenstånd.</i>

Vid pumpning tillströmmar vatten från alla sidor
(fig. 1). Vattenytan i brunnen hålles sänkt under
sin ursprungliga nivå, och i omgivande observationsrör
kan man likaledes iakttaga en sänkning (fig. 2).
I brunnens omedelbara närhet är tillströmningshastigheten
störst, alltså även friktionsmotståndet i
grundens porer, vilket blir bestämmande för
vattenytans lutning. På ett visst avstånd blir
tillströmningshastigheten mindre än vattnets naturliga
hastighet i strömmens riktning, och vattenpartiklarna
påverkas ej av brunnens attraktion. Här ligger
brunnens <i>lokala sänkningsgräns,</i> utmärkt med prickade
linjer å fig. 1 och 2, och innanför denna gräns har
utbildats en torrlagd <i>"sänkningstratt".</i>

Den från brunnen uppfordrade vattenmängden är
beroende dels av brunnens konstruktion, dels av det
vattenförande lagrets mäktighet och porositet, och
dels av den från hydrologisk synpunkt viktigaste
faktorn, höjdskillnaden mellan det omgivande
grundvattenståndet och vattenytan i brunnen (<i>h</i> i fig. 2),

<img 1>
Fig. 1 och 2.
</img>

vilken representerar det vattentryck som pressar
vattnet in i brunnen. Om grundvattenståndet
sjunker minskas <i>h</i> och därmed brunnens vattenmängd.
Villkoret för en oförminskad vattenmängd är
således, att det omgivande grundvattenståndet icke
undergår någon sänkning.

Huru skall brunnens ägare undgå denna kalamitet?

Det är en ganska vanlig föreställning att ingen
fara föreligger om grannen sänker en brunn på så
stort avstånd att de båda brunnarnas
sänkningstrattar ej beröra varandra. Så resonerar man tydligen
i England, där "the protection radius principle" tillämpas.

<img 1>
Fig. 3.
</img>
<img 1>
Fig. 4.
</img>
<img 1>
Fig. 5.
</img>

Men detta skydd är sällan effektivt, och detta av
en viktig men tyvärr ofta förbisedd anledning,
nämligen att i regel varje brunn, utöver den lokala
sänkningstratten, förr eller senare vållar en <i>allmän
sänkning</i> av grundvattenbeståndet, varigenom
vattentillgången i befintliga brunnar minskas.

Även för en lekman borde dock vara självklart,
att om man på en viss punkt avleder en viss
vattenmängd, minskas grundvattenmängden nedanför
denna punkt. Den återstående strömmen fortsätter
sitt lopp, men med mindre hastighet, mindre djup
och svagare lutning, vilket innebär att vattenytan
sjunker. I de flesta fall sträcka sig verkningarna
även till strömmens övre lopp.

Olika grundvattenströmmar förhålla sig olika i
detta avseende, vilket jag vill söka visa genom
några exempel.

Våra rullstensåsar äro som bekant mycket
vattenförande. I regel har grundvattnet sitt utlopp i
något öppet vattendrag, vars nivå blir bestämmande
för vattenståndet i strömmens nedre lopp. Högre
upp, dit uppdämningen ej sträcker sig, har
strömmen ett fritt lopp.

Fig. 3 ger en schematisk bild av detta förhållande.
Mellan <i>a</i> och <i>b</i> är strömmen uppdämd av recipienten,
ovanför <i>b</i> har den ett fritt lopp -- ett relativt
sällsynt fall.

Låtom oss först undersöka, huru en ovanför <i>b</i>
anlagd brunn inverkar på vattenståndet (fig. 4).

Från brunnen uppfordras en viss vattenmängd, <i>k</i>
liter i sekunden. Ovanför brunnen framrinner <i>K,</i>
nedanför brunnen <i>K--k.</i> Vattenståndets allmänna
sänkning omkring och nedanför brunnen gör sig
gällande upp till <i>c.</i> Ovanför <i>c</i> befintliga brunnar
lida ej någon skada.

I strömmens nedre del, mellan <i>a</i> och <i>b,</i> gestalta
sig förhållandena enligt fig. 5.

Grundvattenståndets sänkta nivå kring en brunn
nedanför <i>b</i> blir bestämmande för vattenståndet
ovanför brunnen, så långt som uppdämningen gör sig
gällande. Nedanför brunnen sänkes vattenytan ända
fram till recipienten, och i närheten av utloppet blir
den så obetydlig att den ej medför någon avsevärd
skada.

Ännu mera påtaglig blir den allmänna sänkningens
betydelse i en artesisk ström, varmed enligt gängse
språkbruk betecknas en ström som framrinner
under ett ogenomträngligt jordlager även om trycket
ej är tillräckligt för att pressa upp vattnet genom
en brunn över jordytan. Vattenytans lutning
angives genom en trycklinje (fig. 6).

Om vatten avtappas eller pumpas från en artesisk
brunn utbildas en "imaginär" sänkningstratt, som
angiver trycklinjens lokala sänkning i följd av den
ökade strömhastigheten kring brunnen. Tratten blir
således ej "torrlagd", och tryckförändringarna ske
mycket hastigt. Nedanför brunnen sänkes trycklinjen
i följd av vattenmängdens minskning från <i>K</i>
till <i>K--k,</i> ovanför brunnen sjunker trycklinjen
parallellt med sig själv. Denna allmänna sänkning
försiggår långsamt, och det nya jämviktstillståndet
inträder först sedan det ovanför belägna
vattenmagasinet blivit avtappat från <i>d</i> till <i>e.</i>

Det är en ganska vanlig företeelse att två
närbelägna brunnar ha olika vattenstånd och förete stora
olikheter i övrigt. Den ena brunnen lämnar ett
järnfritt vatten, den andra ett järnhaltigt, och pumpning

från den ena inverkar ej på vattenståndet i den
andra. Huru förklara detta?

Förklaringen kan man finna i nästan varje större
grustäkt. Massan är sällan fullt homogen; under
grovt grus ligger ett lager av fin sand, eller lerhaltig
sand, eller kanske ett tunt, smetigt skikt av fet
lera. Varje sådant ogenomträngligt lager bildar ett
vattentätt "golv", som delar grundvattenströmmen i
olika "våningar". Exempel finnas på strömmar som
innehålla flera våningar, omväxlande järnfria och
järnhaltiga, med golv förenade till slutna "säckar",
vari salt vatten är inträngt från äldre geologiska
perioder. Ett sådant hydrogeologiskt kaos verkar
högst förbryllande även på en mycket erfaren
undersökare och försvårar hans kalkyler.

Fig. 7 ger en schematisk bild av en i två våningar
uppdelad grundvattenström. Golvet sträcker sig från
<i>f</i> till <i>g.</i> Den prickade linjen utmärker den nedre
våningens arteriska trycklinje, som än överstiger, än
understiger den övre våningens fria vattenyta.

En brunn i endera våningen utövar ej någon lokal
inverkan på den andras vattenstånd men sänker förr
eller senare vattenståndet vid <i>f,</i> vilket i sin ordning
framkallar en allmän sänkning inom båda våningarna
samt i den odelade strömmen ovanför <i>g.</i>

Det ovan anförda kan sammanfattas sålunda:

1) I det relativt sällsynta fall, att en grundvattenström
framrinner med fritt lopp, utan inverkan av
recipientens nivå, framkallar varje brunn en allmän
sänkning av vattenståndet omkring och nedanför
brunnen, men sänkningen upphör på ett visst
avstånd ovanför brunnen.

2) Överallt där strömmen röner inverkan av recipienten
inträder en allmän sänkning över hela dess område.

Denna allmänna sänkning kan variera mellan
några centimeter i närheten av strömmens utlopp
och några meter i dess övre lopp.

<img 1>
Fig. 6.
</img>
<img 1>
Fig. 7. 
</img>
<img 1>
Fig. 8.
</img>

Genom förbiseende av den oundvikliga allmänna
sänkningen av grundvattenståndet ha många hydrologiska
beräkningar lämnat oriktiga resultat.
Anledningen får väl sökas däri, att den försiggår så
långsamt att den undandrager sig undersökarens
uppmärksamhet. Den lokala sänkningen kring
brunnen kan vara fullbordad inom en eller annan vecka
eller månad, då "tratten" blivit tömd, men sedan
inträder vattenmagasinets successiva avtappning till
den sänkta nivå som motsvarar strömmens minskade
vattenmängd. År kunna förgå innan den allmänna
sänkningen är fullt genomförd, men den kommer lika
säkert som skattsedeln. Detta skall "naglas fast",
som det brukar stå i en viss avisa.

Emellertid bör påpekas att i många fall, där en
brunns vattenmängd minskas i följd av det
omgivande vattenståndets sänkning, kan den
återställas genom motsvarande sänkning av brunnens
vattenyta, eventuellt genom brunnens fördjupning och
pumpens förflyttning till en lägre nivå.

En grundvattenströms nivåförhållanden påverkas
av periodiska växlingar i tillföde och avledning.
Grundvatten bildas -- åtminstone i de flesta fall --
av regnvatten, som infiltreras i markens porer.
Under sommaren absorberas större delen av
nederbörden av växtligheten eller bortgår genom
avdunstning, och under en sträng vinter, då marken tjälats
före snötäckets bildande, är infiltrationen = 0. Under
sådana perioder sjunker vattenståndet, åtminstone i
strömmens periferiska områden. Även en permanent
sänkning kan inträda i följd av skogars
uthuggning, jords torrläggning och andra åtgärder
varigenom ytavrinningen underlättas och infiltrationen
minskas. Från ett kommunalt vattenledningsverk
pumpas dubbelt så mycket vatten en varm
sommardag som en kulen höstdag, ett sockerbruk arbetar
med ännu mer växlande intensitet. Alla dessa
omständigheter framkalla fluktuationer i vattenståndet
som försvåra bedömandet av en nyanlagd brunninverkan.

Om ett öppet vattendrag, som mottager underjordiska
tillflöden, höjes genom uppdämning, medför
detta en stigning av grundvattenståndet som
försvårar strandområdets dränering. Om vattenståndet
sänkes, kunna brunnarna sina. I båda fallen
ersättas skadorna enligt gällande vattenlag.

Grundvattenlagen bör även innehålla bestämmelser
till bevarande av grundvattnets kvalitet. Den som
fördärvar vattnet i sin nästas brunn må drabbas av
lagens starka arm.

För ett tjugotal år sedan inträffade "Breslaukatastrofen".
Stadens brunnar i Oders dalgång sänkte
vattenståndet med ända till 9 meter, vilket
framkallade så ogynnsamma förändringar i grunden att
vattnet blev oanvändbart utan föregående rening.<footnote><sc>Imbeaux,</sc> Essai d'Hydrogéologie.</footnote>
En stad kan ha råd att anlägga ett dyrbart
reningsverk, men ej en stackars bonde.

En annan fara hotar, om pumpningen forceras så
att vattenytan sänkes under recipientens nivå. Om
en flod, som av ålder mottagit underjordiska
tillflöden, i stället får avgiva vatten till grunden,
föreligger risk för grundvattnets förorening.

Särskild uppmärksamhet bör ägnas åt
grundvattenströmmar som utmynna i havet. Sänkes
vattenytan under havsytan, inströmmar saltvatten i
grunden. Om vattenytan endast sänkes till havets nivå,
så att nedanför brunnarna bildas ett stillastående
vattenmagasin, sprides sältan genom diffusion.
Förutsättningen för sältans utestängande är att en så
stor del av strömmen fortfarande framsläppes, att
strömhastigheten uppväger diffusionshastigheten,
såsom antydes i fig. 8.

Så långt skulle Malmö stad kunna foreera
pumpningen från sina brunnar vid Vinninge, om ej
hänsyn måste tagas till grannstaden Lund, som anlagt
brunnar i samma artesiska ström närmare dess utlopp.

Om en grundvattenlag kommer till stånd, vilka
principer böra då tillämpas?

Prioriteten? För 30 år sedan funnos i
bondgårdarne kring Vinninge artesiska brunnar under så
högt vattentryck att de bildade "springbrunnar", till
nytta och trevnad. Skulle då dessa mannar
kunnat genomdriva förbud för den skånska
huvudstaden att tillgodogöra sig den artesiska strömmens
hälsobringande vatten? Med mera fog skulle väl
staden kunnat påfordra stängning av brunnar,
vilkas vatten fick "löpa fåfängt sin kos". Nu är
springbrunnarnas saga all.

Koncessionsprincipen bereder ett gott skydd men
har hittills varit främmande för svensk
vattenlagstiftning.

Den engelska "protection radius principle", enligt
vilken en ny brunn skall anläggas så långt från en
befintlig brunn att de lokala sänkningstrattarna ej
skära varandra, bereder ett visst skydd eller rättare
en viss trygghetskänsla. Sin lilla tratt vill man ha
i fred, det är ett beskedligt krav. Men ack, vare sig
den nya brunnen anlägges på en kilometers eller en
mils avstånd kan den framkalla en allmän sänkning
av vattenytan med därav följande vattenminskning
i alla brunnar. Inför detta oundvikliga öde må
man fromt resignera. Fattigdom blir lätt att bära
när den drabbar oss alla, förkunna moderna auktoriteter.

Det vore förmätet av mig att söka uppdraga
riktlinjerna för en framtida grundvattenlagstiftning. Jag
tillåter mig dock att uttala min förhoppning att dess
genomgående princip må bliva, att det <i>mindre
intresset får vika för det större, men bevislig skada
ersättas.</i>

En grundvattenlag blir svår att skriva och ännu
svårare att tillämpa. Vid reglering av öppna
vattendrag har domstolen möjlighet att genom besiktning
bilda sig ett omdöme om den ena eller andra
åtgärdens effektivitet. Stilla sjöar och vilda forsar
ligga i öppen dag, man kan så att säga "ta på
vattnet". Men när det gäller att bedöma osynliga
naturförhållanden bli svårigheterna större. Av
terrängens topografi kan man sällan sluta sig till vad
som rör sig på djupet, och om domstolens herrar
ledamöter titta ned i en och annan brunn bli de ej
stort klokare för det. Domstolen måste grunda sin
uppfattning på geologers och hydrologers
utredningar, vilka kunna gå stick i stäv mot varandra.
Den måste taga ställning till sådana frågor som
den lokala och allmänna sänkningens påverkan av
periodiska vattenstånds variationer, förekomsten av
olika grundvattenvåningar, fria eller uppdämda
strömmar, måhända även fixera brunnars inbördes
avstånd och vattenståndets tillåtliga sänkning.

På den till diskussion uppställda frågan: Kan en
underjordisk vattentillgång skyddas genom
lagstiftning, ber jag för egen del att få svara: Ja, till en
viss grad.

Men, för att citera en talare vid ett diskussionsmöte
i London, domstolen kommer att bli ställd
inför så kvistiga problem att Salomos visdom skulle
kommit till korta. <tab><tab><tab><tab><i>J. Gust. Richert.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
SEPTEMBER 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>SEPTEMBER 1932.</h3>
<tab><tab><tab><tab><tab><tab><tab>(Copyright.)
En dispersion av kolpulver i olja med hög
viskositet ger ett bränsle användbart för ångpannor med
brännare eller för dieselmotorer. Det kan vidare
användas för framställning av oljeprodukter och
låg-temperaturkoks samt för direkt krackning i
vätskefasen till bensin av hög kvalitet med kolloidala
rester användbara såsom bränsle. (The Fuel
Economist, h. 7, s. 403. J. Strevens.)

Oförbränt i rökgaserna samt av dessa bortfört
värme utgöra övervägande delen av förlusterna i en
ångpanna. Oförbränt i aska och slagg samt
strålningsförlusterna äro tämligen konstanta. Endast
rökgasanalyser samt temperaturer erfordras sålunda för
löpande bestämning av pannverkningsgraden. Härpå
baseras en ny mätare för direkt bestämning av
pannverkningsgraden. Mätaren har fyra visare med skalor.

Av dessa inställes en för oförbränt, en för
egenvärmet och en för restvärmet. Efter dessa tre
inställningar utvisar den fjärde verkningsgraden. De två
första skalorna utgöras av kurvblad, utbytbara för
olika bränsleslag. (Feuerungstechnik, h. 9, s. 130.
A. Kinkel.) Liessen & Co., Krefeld tillverka en
gjuten ekonomiser med piggar i stället för flänsar
såväl på in- som på utsidan av rören. Man sparar
därvid 60 % i utrymme och 60 % av erforderlig väg
för rökgasen samt 30 % i vikt. Luftförvärmare
tillverkas av liknande typ, som i jämförelse med vanlig
plåttyp lämnar 57 % mera värme pr m<sup>3</sup> upptagen
volym. (The Steam Engineer II, h. 1, s. 50.)

Burmeister & Wain ha nu färdigställt en 22 500 hk
dieselmotor för Köpenhamns elektricitetsverk, som
för närvarande är världens största. Den är utförd
såsom 8-cylindrig dubbeltverkande tvåtaktsmotor


för 115 v/m med 840 mm cylinderdiameter och 1 500
mm slagiängd. Medeltryck 7,5 at, mekanisk
verkningsgrad 82 % och bränsleförbrukning 240 g/kWh.
(The Motor-Ship, h. 8, s. 197.) Michels snabbgående
oljemotor har tre kolvar, som löpa mot varandra i
120° vinkel i tre cylindrar utan cylinderhuvud,
varvid förbränningsrummet uppstår mellan kolvarna. De
tre axlarnas effekt överföres till en av dem av ett
triangelformat stångsystem. En dylik 70 hk motor,
som förbrukar 213 g/hkh vid 1 200 v/m, har i en
lastvagn gått 32 000 km. (Engineering, h. 3478/79,
s. 290/333. S. Davies.) Gebrlider Sulzer utföra
stativen på sina dieselmotorer i patenterad svetsad
U-form, varvid vikten hos en 3-cylindrig 1 700 hk
fyrtaktsmotor blir 11 kg/hk. Med dubbeltverkande
motor kan man komma upp i en cylindereffekt av
2 000 hk vid 270 v/m. (Zeitschrift des Vereines
Deutscher Ingenieure, h. 34, s. 821.) Capel lanserar
en fyrtakts "luftcell" motor med två cylinderstorlekar,
resp. 95 X 150 mm för 5,5 hk vid 850 v/m och
115 X 165 för 8,5 hk vid 850 v/m med
kompressionsförhållande 15:1. Bränsleförbrukningen vid
full last är 204 g/ahkh med dieselolja 1 050 kal/kg.
Medeltrycket är 6,8 at. (Gas & Oil Power, h. 324,
s. 191.) Med licens från Omo (Schweiz) utför Tongye
en fyrtakts bildieselmotor för 120 ahk vid 1800
v/m med elektrisk glödplugg för start av kall motor.
Bränsleförbrukningen är 196 g/hkh. (Gas & Oil
Power, h. 324, s. 197.)

Den första jätteflygmaskinen typ Do X var
försedd med 12 st. luftkylda Siemens-Jupiter motorer
om vardera 310 hk vid 1 700 v/m, vilka sedermera
byttes ut mot 12 st. vattenkylda motorer om
vardera 415 hk vid 2 150 v/m. Viktsökningen för
kylanläggningen uppgick till 1 076 kg eller 13,4 % av
total maskinvikt. Den förra typen vägde 1,885
kg/hk och den senare 1,624 kg/hk. Två ytterligare
aeroplan av samma typ förses med vattenkylda
Fiatmotorer. (Aircraft Engineering, h. 42, s. 193. C.
Dornier.) Signalering med fackla för nattlandning
med flygmaskiner har fördelen av samtidigt
utvisande av landningsplats och vindriktning. System
Driggs-Faber för facklor består av en aluminiumcylinder
med en drivande laddning i ena änden och
en laddning av kemikalier, som antändes för
belysningen, i den andra. Den minsta typen ger 50 000 nlj
under 30 sekunder och den största 500 000 nlj under
3 minuter. (Flight, h. 37, s. 852.)

I Japan har gjorts jämförande prov på maskinerierna
i tvenne systerfartyg om vardera 8 700 t.
Det ena är utrustat med en MAN dubbeltverkande
tvåtaktsmotor och det andra med en B & W
enkeltverkande fyrtaktsmotor med uppladdning, vilken i
sitt slag är världens största. Vikterna äro resp.
416,5 och 517,8 t och bränsleförbrukningen 180 resp.
156 g/ahkh. Trots den lägre vikten är den förra
motorn 5 % dyrare. Upp till 6 000 à 7 000 hk anses
båda typerna likvärdiga, men däröver måste dubbeltverkande
motor användas. (Motorship, h. 9, s. 339. Y. Taji.)

British Thomson-Houston har konstruerat en elektrisk
utrustning för trolleybussar med fotmanövrerad
kontroller och kompoundmotor för generativ
bromsning. Multiple unit-system användes med en
omkastare och två kontaktortavlor samt en
masterkontroller. De tvådäckade 6-hjuliga trolleybussarna
ha en motor, som startar med seriemotstånd upp till
14,5 km/h och därefter utan förluster upp till
45 km/h. Regenerativ bromsning erhålles ned till
20 km/h, varefter mekanisk bromsning användes.
(World Power, h. 105, s. 179.) Long Island
Railroads gör försök i trafik med passagerarevagnar i
två våningar, varigenom plats beredes för ytterligare
44 passagerare i varje vagn och totalt 120 kunna
medföras i en 32,5 t vagn, varigenom vikten blir
blott 270 kg per passagerare mot nu normalt 450 kg.
Vagnens totalhöjd är 4,25 m och för att få tillräcklig
höjd inuti vagnen är det undre golvet sänkt 35 cm
under plattformshöjden vid vagnsändarna. (Transit
Journal, h. 9, s. 385.) En gallerstyrd kvicksilveromriktare
kan ersätta kommutatorn på en banmotor
ansluten till likström eller växelström. Den ersätter
dessutom hela regleringssystemet med kontroller och
kontaktorer. En 1 000 hk motor bygges nu för
detta system. Motorn består, som på en synkronmotor,
av en stillastående trefasig statorlindning, som
får växelström från omriktaren samt av ett roterande
fält anslutet över två släpringar till omriktarens
katod och transformatorn. (Electrical Engineering,
h. 9, s. 650. O. Marti.)

Beträffande avskrivningar vid vattenkraftverk i
Schweiz så räknar man för själva vattenbyggnaderna
med en medellivslängd av 70 år. Livslängden hos
järnkonstruktioner utomhus är svår att bedöma och
anses variera mellan 40 och 50 år. För rörliga
anläggningsdelar av järn utomhus räknar man ej med över
20--25 år. För vattenturbiner räknas med 6--12 år,
högst 25 år, generatorer 30--35 år samt kopplings-
och överföringsanläggningar 15--20 år. (Bulletin
des Schweizerischen Elektrotechnischen Vereines,
h. 19, s. 496. W. Rickenbach.)

I flyglaboratoriet i Langley Field ha tvenne
fläktmotorer om vardera 4 000 hk vid 125 v/m
installerats, vilka äro världens största med rullager
utrustade elektromotorer. Axeldiametern är 500 mm
och rotorn med axel väger 14,5 t. Axiella och
radiella lager äro inbyggda i samma hus.
(Kullagertidningen, h. 2, s. 45.) En med gott
överspännings skydd försedd primärledning monterad
ovanpå sekundärledningen skyddar även denna. En
väl jordad sekundär nolledning reducerar
överspänningen på närliggande ledningar. Rent ohmsk
belastning hos abonnenten reducerar
överspänningarna 30 à 40 %. Att förbinda
högspänningsåskskyddet med den jordade sekundära nollan reducerar
överspänningarna vid transformatorn och medför ej
någon risk för abonnentens ledningar.
Högspänningsskyddet bör ha ett motstånd av 100--200 ohm
och sekundärnollans jordmotstånd bör vara mindre
än 20 ohm. (Electrical Engineering, h. 9, s. 639.
F. Harding, C. Sprague.) Överspänningsskyddet
Fulmex är utfört för spänningar under 250 V till
jord och består av ett rör med två elektrodsystem,
ett för vardera strömriktningen, skilda åt med en
ljusbågssäker vägg. Röret är fyllt med gas av
sådant tryck att lämplig överslagsspänning erhålles
(400 à 500 V). Katodelektro derna ha en stor yta
för att underlätta elektronernas utträde och utföras
i form av spiraler bestrukna med emissionssubstans
bestående av alkalisalter. Rören få ventilverkan
genom att anoden utföres av tungmetall med en
liten area, varigenom återtändning förhindras.

(AEG-Mitteilungen, h. 9, s. 301. W. Lering.) Brosch
hos AEG har utfört ett urladdningsrör för stötvågor
upp till 2,4 millioner V under 0,001 s. Det består
av ringar av isolation och metall med gummitätning
emellan nedsänkta i olja, Strålarna nå en
hastighet motsvarande 0,013 ggr ljusets, och vad
katodstrålar beträffar så motsvarar apparaten 10 t radium.
(VDI-Nachrichten, h. 35, s. 3.)

Från lärgbesprutningspistoler sprider sig i
arbetsrummet 5--15 % av den förbrukade färgen. För
den skull har sprutstrålen underkastats
kinematografisk undersökning med 10 000 bilder per s,
vilken givit oväntade resultat. Dropparna ha en
storlek från 0,01 till 0,1 mm diameter och passera
med en hastighet mellan 300 och 400 m/s. Färgens
specifika vikt har stort inflytande på
droppbildningen. Då färgen måste göras tunnflytande för
besprutningsändamål, så har man även undersökt
tillsatsmedlets inflytande på droppbildningen.
(Forschungen und Fortschitte, h. 27, s. 351. W. Adrian.)

Två vägar finnas att studera ljusbågssvetsning,
nämligen dels statistiskt med alla de faktorer, som
inverka på resultatet, dels genom att utesluta en
eller annan av dessa faktorer, såsom att använda
rent järn, ljusbåge i argonatmosfär m. m. I extra
ren argon är det över huvudtaget omöjligt att tända
en ljusbåge vid 120 V. De huvudsakliga faktorer,
som inverka äro bl. a.: utgångsmaterialets kvalitet
och värmebehandling, elektrodslagg, fogens utförande,
svetsaggregatets egenskaper, svetsarens handlag
samt efterföljande värmebehandling. (Electrical
Engineering, h. 9, s. 624. G. Doan, J. Myer.)
Försök ha utförts med olika stålmärken av St. 52
Ijusbågssvetsade med vekelektroder av olika
manganhalt. Man har därvid funnit, att de bästa resultaten
ernåtts vid en manganhalt av 1,8 till 2 %. Dessa
elektroder medgiva såväl vertikal- som under uppsvetsning
och giva en vridbar svets med hög hållfasthet och
slaghållfasthet. (Die Elektroschweissung, h. 9, s. 161.
Klihler.) Acetylen är ej giftig i annan mån än att den
kan verka ofarligt bedövande, men lukten hindrar en
ofrivillig bedövning. Vid svetsning av mässing och
zink kan genom förgasning zinkförgiftning uppstå,
som yttrar sig i feber och matthet. En mask med
kolloidfilter är bästa skyddet. Svetsning av bly
kan medföra blyförgiftning genom blyoxidånga och
blyoxid i matsmältningsorganen. Svetsaren bör
därför förutom mask använda överdragskläder, som
kvarbliva på arbetsplatsen. Vid gassvetsning i
mindre rum finnes risk för koloxidförgiftning, mot
vilket speciell gasmask användes. (Verkstäderna,
h. 9, s. 200. G. Huss.) Babcock & Wilcox bågsvetsa
ångdomar i svetsningsmaskin, varefter svetsen
röntgas med portabla apparater. De ha tillverkat
domar för 35 at, vilka utsättas för upprepade
vattentryckningar upp till 53 at 6 gånger i minuten,
varvid de svetsade domarna visade bättre
utmattningsprov än de nitade. (World Power, h. 105, s. 184.)
Ross Heater & Manufacturing Co. ha utfört ett
kondensorkärl i två sammansvetsade delar för en 35 000
kW ångturbin med en kylyta av 2 694 m<sup>2</sup> och för
136 t kondensat per timme. Bågsvetsningen skedde
med belagda elektroder, varvid en viktsbesparing
av 25 % ernåddes. (Die Wärme, h. 35, s. 602.)
Konstruktörer böra vid svetsade konstruktioner
iakttaga följande regler: Använd lämplig fogform och
lägg den så att svetsningen bekvämt låter sig
utföras. Använd standard L-, U- eller Z-profiler för
detaljförstärkningar utsatta för böjning eller
vridning. Bearbetningspåläggen utföras medelst
påsvetsning av lämplig sektion. En tolerans av ± 0,5 %
av dimensionen bör tillåtas, såvida ej bearbetning
sker. Plåt är bättre än profiler för krökta balkar.
Elektrodmaterialet väljes av den kvalitet, som ger
minsta dimension på svetsen, vilket vållar minsta
krympning. Då gjutjärnskonstruktioner ersätta
svetsade, så kan tröghetsmomentet minskas 30 à
40 %. (Aseas tidning, h. 9, s. 125. A. Hansson.)
En helsvetsad fiskebåt har utförts av Schweizerischer
Azetylen Verein av 6,5 m längd och vägande
300 kg, varav 100 kg för spant (av T-järn 35 X
X 25 mm) och 200 kg för plåten (1,5 mm), vartill
åtgick 40 kg karbid och 15 m<sup>3</sup> syrgas. För 1 m
svets åtgick 20 à 30 minuter. (Zeitschrift für
Schweisstechnik, h. 9, s. 230. C. F. Keel.)
<tab><tab><tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Vattenfallsstyrelsens riksdagspetita.</b> I sina skrivelser
angående anvisande av anslag för nästa budgetår har
vattenfallsstyrelsen bl. a. framlagt en analys av det
nuvarande läget å kraftmarknaden. Styrelsen anser det
ej sannolikt, att man behöver räkna med någon ny
tillbakagång i kraftförbrukningen utan snarast med en
stegring, som till en början går sakta men så småningom
ökas. Ett säkert tillskott i förbrukningen ger södra
stambanan, när den blir färdigelektrifierad. Ungefär
hälften av denna banas kraftförbrukning kommer att
täckas av statens kraftverk. Efter färdigställandet av
nu pågående nybyggnader finnes emellertid ett
betydande kraftöverskott tillgängligt. En god del därav
synes kunna tillgodogöras genom norra stambanans
elektrifiering. Tages kraft härtill från annan
producent, lär det komma att dröja åtskillig tid, innan
förbrukningen kommer att motsvara produktionsapparaten.

Vid övervägandet av det sätt, varpå dessa förhållanden
böra inverka på fullföljandet av nu pågående
byggnadsarbeten, framhåller styrelsen, att arbetena på
kraftstationerna vid (Sillre och Vargön nu äro så långt
avancerade, att det ej rimligen kan komma i fråga att
avbryta dem. Detsamma gäller arbetena med Motala
ströms veckoreglering. Vid Porjus förutsattes intet
byggnadsanslag. Det enda arbete, varom tvekan kan
råda är, framhåller styrelsen, Malfors kraftstation.
Styrelsen säger emellertid åtskilliga omständigheter böra
föranleda arbetets fortsättande i den relativt långsamma
takt, som låg till grund för beräkningen av det vid
årets riksdag beviljade anslaget. I enlighet härmed
skulle Malforsstationen vara färdig i början av år 1936.
Motiven till detta uttalande äro dels det behov av
närkraft i tillräcklig mängd som yppats i Östergötland och
Södermanland, framför allt till södra stambanan, dels att
Malfors, den kanske största och bästa kraftkällan i
Östergötland, som redan år 1906 inköptes för
järnvägselektrifiering, legat obrukad i statens hand, fastän
starka lokala intressen haft anspråk på att erhålla kraft
därifrån.

Den totala kostnaden för Vargöns kraftstation har

beräknats till 9,4 mill. kr., varav 7,75 mill. kr. hittills
anvisats. För nästa budgetår begäres återstoden av
beloppet, 1,65 mill. kr. Hela kraftstationen beräknas
kunna tagas i bruk vid årsskiftet 1933--1934.

Genomförandet av andra stadiet av Motala ströms
veckoreglering beräknas kosta 700 000 kr., varav hittills
500 000 kr. anvisats. Några arbeten hava ännu ej hunnit
på allvar igångsättas, enär laga tillstånd ej förelegat.
Detta beräknas dock kunna erhållas vid sådan tid, att
arbetena i huvudsak kunna utföras under loppet av
nästa budgetår, varför det resterande beloppet, 200 000
kr. upptagits i petita till nästa års riksdag.

Sedan laga tillstånd erhållits för uppförande av
Malfors kraftstation, har arbetena på denna igångsatts.
Totalkostnaden har beräknats till 9,8 mill. kr., varav
hittills 3,2 mill. kr. anvisats. Om arbetena skola bedrivas
efter den i fjol framlagda planen, vilken innebär, att
stationen skall bliva färdig vid årsskiftet 1935--1936,
erfordras för nästa budgetår 2,5 mill. kr.

Att intet anslag begäres för arbeten vid Porjus
kraftstation beror på de starkt försämrade utsikterna för
avsättningen av kraft från detta kraftverk. Dels har den
katastrofala nedgången av malmexporten från
norrbottensfälten medfört motsvarande nedgång i
kraftförbrukningen, och någon förbättring av läget kan f. n. ej
förutses. Dels har Narviks kommun uppfört ett kraftverk
för tillgodoseende av bl. a. kraftbehovet för driften av
den norska bansträckan samt för malmbolagets
utlastningsanordningar i Narvik. Det torde dröja åtskilliga
år, innan härav orsakade nedgång i kraftförbrukningen
kan kompenseras av ökad förbrukning å andra håll.
Styrelsens f. n. bedrivna anläggningsarbeten åsyfta
främst beredande av arbete åt den i Porjus kvarvarande
arbetarstammen vfrån tidigare arbeten därstädes.
Styrelsen har dock sökt förflytta en del av Porjusarbetarna
till söderut belägna arbetsställen, där de kunna
sysselsättas med mera produktivt arbete.

För arbeten å kraftstationer begäres alltså ej mera
än 4 350 000 kr., vilket belopp är det lägsta som
förekommit på flera år.

För inköp av vattenfall m. m. har för tiden till den
1 juli 1933 beviljats sammanlagt 16,7 mill. kr., varav
f. n. endast ca 122 000 kr. återstå odisponerade. I
stort sett hava inköpen avsett vattenfall i nedre
Norrland (11,3 mill. kr.), huvudsakligen i Indalsälven,
Ångermanälven och Fjällsjöälven, varigenom successivt
tryggats den vattenkraftreserv som erfordrats för den
fortsatta utvecklingen av statens kraftdistribution inom
mellersta Sverige, sedan statens sydligare belägna
vattenfall blivit utnyttjade, vilket torde inträffa snart nog.
För nästa budgetår begäres ett anslag av 300 000 för
inköp av vattenfall.

För utförande av distributionsanläggningar och
därmed sammanhängande arbeten vid statens kraftverk
under nästa budgetår begäres 3 mill. kr., därav 390 000
kr. för Trollhätte kraftverk, 1 075 000 kr. för Älvkarleby
kraftverk, 150 000 kr. för Motala kraftverk, 100 000 för
Västerås kraftverk och 185 000 kr. för Norrländska
kraftverken.

För tillgodoseende av kraftbehovet vid norra
stambanan, till vars elektrifiering järnvägsstyrelsen kommer
att begära anslag, har mellan järnvägsstyrelsen,
vattenfallsstyrelsen och Krångede a.-b. träffats preliminär
överenskommelse om kraftleverans. Denna beräknas till en
början komma att röra sig om ca 74 mill. kWh pr år,
sedan elektrifieringen blivit helt genomförd. Enligt den
av järnvägsstyrelsen uppgjorda planen skulle
elektrifieringen successivt igångsättas från de olika
matningspunkterna vid följande tidpunkter: Krylbo 1/10 1934,
Uppsala 1/4 1935, Ockelbo 1/10 1935, Ljusdal 1/4 1936
och Ånge 1/10 1936. Vattenfallsstyrelsen skulle
ombesörja komplettering av transformatorstationen i
Uppsala samt byggandet av transformatorstationer i Krylbo,
Ockelbo, Ljusdal och Ånge samt en ny primärlinje
Västerås--Krylbo, allt för en kostnad av 1 995 000 kr. För
nästa budgetår beräknas ett anslag om 745 000 kr. bli
erforderligt, att disponeras för linjen Västerås--Krylbo
samt transformatorstationen på sistnämnda plats.

<b>Den norske ingeniørforening i eget hus.</b> I närvaro av
norske konungen och en stor representativ församling
invigdes den 1 november "Ingenørenes hus" i Oslo.
Bland de vid högtidligheten närvarande, som fyllde
byggnadens festsal till sista plats, märktes förutom
konungen representanter för stat och kommun,
ingeniørforeningen m. fi. organisationer samt en del utländska
gäster. Högtidligheten inleddes med att en orkester
spelade Svendsens festpolonais, varefter ingenjör Frimann
Dahl, ordförande i N. I. F:s Osloavdelning, hälsade de
närvarande välkomna. Högtidstalet hölls av ingenjör
Hallgrim Thoresen, ordförande i byggnadskommittén.
Han erinrade om, att husets uppförande innebar
förverkligandet av ett nu 43-årigt förslag och hoppades, att
byggnaden skulle visa sig motsvara sitt ändamål och
bevara sin soliditet genom åren. (Byggnaden är
nämligen i högsta grad funktionalistisk, vilket synes ha väckt
blandade känslor här och var i ingenjörskretsarna.)
Sedan konungen förklarat huset invigt, lämnade ingenjör
Dahl en redogörelse för utrymmenas disposition.
Presidenten i N. I. F., flottningsdirektör Joh:s Johannesen,
frambar därefter föreningens tack till konungen och
till dem som medverkat för husets tillkomst. Till
hedersledamöter i föreningen kallades direktör H. Stub
och veichef Roshauw, den senare initiativtagare till
byggnaden för 43 år sedan. Efter ytterligare ett par
musiknummer var invigningsakten till ända.

På aftonen samlades medlemmar av N. I. F. samt
andra organisationer, inbjudna representanter för Oslo
kommun m. fl., sammanlagt ca 300 personer, till supé
i lokalerna. Vid bordet höllos tal av ingenjör Finn
Borchgrevink, ingenjörerna Dahl, Thoresen,
flottningsdirektör Johannesen, veichef Roshauw m. fl. samt
direktör Kristoffer Huldt, som frambar gästernas tack.

Det synnerligen markanta ingenjörshuset, som ligger
vid Kronprinsens gate, är en byggnad i sex våningar
ovanför källarvåningen samt försedd med ett torn i
ytterligare tre våningar. I källarvåningen äro
kökslokaler samt transformatorstation och värmecentral
inredda. Från huvudingången vid Kronprinsens gate för
en bred trappa upp till första våningen, där matsal och
en mindre sammanträdessal samt ett biljardrum äro
inredda. Festsalen i andra våningen har en golvyta av
252 m<sup>2</sup>, förutom ett podium med talarstol. Salen går
igenom även tredje våningen, som för övrigt innehåller
skioptikonrum, vilket medelst diverse signalanordningar

<img 1>
Ingeniørenes hus i Oslo.
</img>

står i förbindelse med talarstolen. Fjärde, femte och
sjätte våningarna innehålla kontorslokaler med
sammanlagt 65 rum. I ena tornvåningen kommer Teknisk
ukeblad att residera.

<b>Teknologföreningens restaurant.</b> Då det synes vara
en ganska spridd uppfattning, att teknologföreningens
restaurationslokaler äro stängda å söndagarna, få vi
härmed meddela, att detta icke är fallet. Lokalerna
hållas öppna mellan kl. 11,30 och 17, varvid lunchservering
pågår till kl. 15. Thé complet kan erhållas mellan kl. 13 och 17.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder till ordinarie årsmöte på föreningens lokaler,
Brunkebergstorg 20, måndagen den 14 november 1932.
<sp>Ärenden:</sp> Kl. 17,15 (precis) 1) Protokolljustering-. --
2) Inval. -- 3) Inkomna skrivelser. -- 4) Fråga om
avdelningens ordinarie sammanträdesdagar år 1933. -- 5) Val
för år 1933 av ordförande, v. ordförande och sekreterare
samt 4 övriga ledamöter i styrelsen. (Valkommitténs
förslag: ordf.: major <sp>Hugo von Heidenstam;</sp>
v. ordf.: kapten <sp>Agne E. Sandberg;</sp> sekr.: civiling.
<sp>Valter H. Furuskog;</sp> övriga ledamöter: kapten
<sp>Lars J. Schönmeyr,</sp> kapten <sp>Carl I. Thulin,</sp>
civiling. <sp>J. R. Alex. Södergren</sp> och civiling. <sp>Bo
D. Ekelund).</sp> -- 6) Val av avdelningens representanter
i föreningens styrelse för år 1933. (Valkommitténs
förslag: civiling. <sp>E. Paul Wretlind</sp> och major
<sp>Hugo von Heidenstam</sp> med kapten <sp>Agne E.
Sandberg</sp> som suppleant). -- 7) Val av ceremonimästare
och klubbmästare för år 1933. (Valkommitténs
förslag: ceremonimästare: civiling. <sp>Erik G. Pedro
Hellström;</sp> klubbmästare: civiling. <sp>Ivar A.
Tengvall).</sp> - 8) <i>"Kort redogörelse för den internationella
kongressen för bro- och byggnadskonstruktioner i Paris i
maj 1932",</i> av tekn. dr <sp>Hjalmar Granholm.</sp> --
9) <i>"Några reflexioner rörande vägbroar av betong",</i> av
civilingenjör <sp>Ejnar W. Landberg.</sp> -- Omkr. kl.
19,00. Gemensam gåsmiddag. (Pris för middagen med
Sandwiches, snaps, pilsner, svartsoppa, gås, rödvin, dessert,
kaffe och betjäning kr. 8:25). -- Nachspiel med
strängaspel.

<b>Ordinarie stämma</b> hälles å föreningens lokal,
Brunkebergstorg 20, onsdagen den 16 november 1932 kl. 19,30.
<sp>Ärenden:</sp> 1) Inval. -- 2) Fastställande av inkomst- och
utgiftsstat för år 1933. -- 3) Tillsättande av valkommitté
för de val, som stadgeenligt skola äga rum vid
marsstämman 1933: a) Föreningens ordförande utser två
ledamöter, varav en sammankallande, b) Föreningen väljer fem
ledamöter. -- Kl. 20. <i>"Snabbtrafik i Stockholms skärgård
och båttyper härför",</i> föredrag av civilingenjör <sp>Nils
Ljungzell.</sp> Diskussion. -- Supé m. m.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den 18
november 1932 kl. 19,30 precis. <sp>Ärenden:</sp> 1)
Protokolljustering. -- 2) Inval. -- 3) Bestämmande av
sammanträdesdagar under år 1933. -- 4) Val av styrelse och
funktionärer för år 1933. a) Val av styrelse. Valnämndens
förslag: ordf.: överingenjör R. Liljeblad (nyval), v. ordf.:
driftdirektör H. Fransen (nyval), civilingenjör H. Ericson
(omval), sekr.: tekn. dr F. Dahlgren (omval), civilingenjör
S. Nordström (omval), övriga ledamöter: disponent E.
Berggren (omval), civilingenjör F. Markman (omval),
ingenjör F. Fransson (omval), laborator M. Möller (omval),
ingenjör H. Spanne (omval), överdirektör W. Borgquist
(nyval), (civilingenjör J. Körner är dessutom såsom
redaktör för "Elektroteknik" självskriven ledamot av styrelsen),
b) Val av representanter i Svenska teknologföreningens
styrelse. Valnämndens förslag: Ordinarie: civilingenjör H.
Ericson (nyval), driftdirektör H. Fransen (nyval).
Suppleant: överdirektör W. Borgquist (nyval), c) Val av
klubbmästare. Valnämndens förslag: civilingenjör B.
Silfver-hielm (omval), civilingenjör S. Hedberg (omval). --
5) <i>"Överspänningars inträngande i transformatorlindningar",</i>
diskussion med inledningsföredrag av professor
<sp>H. Norinder.</sp> Föredraget omfattar bl. a. en
redogörelse för experimentella undersökningar utförda med
katodstråloscillograf. -- Supé och samkväm.

<b>Avdelningens för Skeppsbyggnadskonst</b> ordinarie
höstsammanträde äger rum i Stockholm å föreningens lokal,
Brunkebergstorg 20, lördagen den 26 november 1932 kl.
2,30 e. m. <sp>Ärenden:</sp> 1) Val av styrelse m. fi.
funktionärer för år 1933. -- 2) <i>"Götaverkens ångkompressor",</i>
föredrag av civilingenjör <sp>O. Hammar,</sp> med
kompletterande inlägg av ingenjör <sp>Erik Johanson.</sp> -- 3)
<i>"Svetsningen och klassificeringssällskapen",</i> föredrag av
civilingenjör <sp>Karl Ringdahl.</sp> -- 4) <i>"Skärgårdsbåtar
av nya typer",</i> föredrag av civilingenjör <sp>N. J. Ljungzell.</sp>

<b>Avdelningen för Industriell ekonomi och organisation</b>
håller sitt ordinarie höstsammanträde å
<i>Ingeniörsvetenskapsakademiens</i> lokaler, Grevturegatan 14, tisdagen den
22 november 1932 kl. 17 enligt följande program: Kl. 17,0.
Val av justeringsmän. -- Inval. -- Styrelseval. -- Val av
två representanter och en suppleant i Teknologföreningens
styrelse. -- Skrivelser. -- Kl. 17,30. Kommerserådet <sp>Axel
F. Enström:</sp> <i>"Planering inom industrien med hänsyn till
konjunkturväxlingarna."</i> -- Kl. 19,0. Gemensam middag
bestående av smörgåsbord, varmrätt, dessert, snaps,
pilsner, kaffe och servisavgift kronor 6:--. -- Samkväm.

Avdelningen för <i>Industriell ekonomi och organisation</i>
konstituerades i maj 1931. Dess uppgift är att förmedla
meningsutbyte och åvägabringa kamratlig sammanslutning
mellan ledamöter av föreningen, som äro intresserade
förindustriell ekonomi och organisation.

Denna uppgift kan Ni stödja genom att bli medlem av
avdelningen. Medlemskapet ådrager Eder inga extra
avgifter, men Ni erhåller <i>gratis</i> Sveriges industriförbunds
Rationaliserings-Revy, som utkommer ca sex gånger per år.

Dessutom har medlemmarna <i>gratis</i> erhållit separattryck
av publicerade föredrag, som hållits vid avdelningens
sammanträden.

<b>Avdelningen för Teknisk undervisning</b> sammanträder
med damer på Tekniska högskolan, fysiska hörsalen,
onsdagen den 23 nov. 1932 kl. 19,15. Ärenden: 1)
Protokolljustering. -- 2) Inval. -- 3) Val av styrelse och
suppleanter. -- 4) Val av representanter i föreningens styrelse. --
5) Professor <sp>I. Malmer</sp> redogör för <i>Tekniska högskolans
nya flygtekniska laboratorium,</i> vilket därefter visas. --
Efter visningen supé (à kr. 3:15) och samkväm på
teknologföreningens lokal med visning av 1) En hydrodynamisk
film från Göttingen och 2) En nyupptagen norrskensfilrn
från A. E. G.

<b>Örebro ingenjörsklubb</b> håller årsmöte å Grand hotell,
Motorcykelklubbens lokal, lördagen den 12 november 1932 kl.
7 e. m. Program: 1) Protokolljustering. -- 2) Allmänna
ärenden och inval. -- 3) Val av kommitterade för januari.
-- 4) Styrelse- och revisionsberättelse för det gångna
verksamhetsåret. -- 5) Fastställande av års- och
inträdesavgifter för nästa år. -- 6) Val av: a) Ordförande, v.
ordförande för landsorten och sekreterare. b)
Klubbmästare och v. klubbmästare, c) Revisorer och
revisorssuppleant, d) Referenter. -- 7) Referentföredrag av:
1. Lektor Ahlberg. 2. Stadsarkitekt Arn. 3. Kapten
Cederblad. 4. Lektor Nordberg. -- Supé och samkväm.

<b>Skånska ingenjörsklubben</b> sammanträder på
Kungsparkens restaurang i Malmö fredagen den 18 november kl.
7 e. m. Civilingenjören kapten <sp>G. Traneus</sp> lämnar ett
kortare meddelande om <i>"1929 års vägsakkunniges förslag
till ny väglag".</i> Kvällens huvudföredrag hållas av
ingenjör <sp>A. Hanson</sp> och direktör <sp>W. Edström</sp> från
Göteborg om resp. <i>"Den elektriska ljusbågsvetsningen och
dess användning vid konstruktions- och reparationsarbeten"</i>
samt <i>"Några exempel på praktisk användning av
elektrisk svetsning".</i> Ämnet belyses med såväl fasta som
rörliga bilder. Efter förhandlingarna sedvanlig supé och
samkväm.

</chapter>
<chapter name="TEKNISK TIDSKRIFT
HÄFT. 47 ÅRG. 62 19 NOV. 1932">
<h1>TEKNISK TIDSKRIFT</h1>
<h2>HÄFT. 47 ÅRG. 62 <tab>19 NOV. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Gratisförslagen inom entreprenadväsendet och industrien, av överingenjör Runo Hellborg. --
Ett beaktansvärt nyförvärv till Tekniska museet. -- Notiser. -- Insänt. -- Tekniska föreningar. -- Rättelse.
-- Sammanträden.

</chapter>
<chapter name="GRATISFÖRSLAGEN INOM ENTREPRENADVÄSENDET
OCH INDUSTRIEN.">
<h2>GRATISFÖRSLAGEN INOM ENTREPRENADVÄSENDET
OCH INDUSTRIEN.</h2>
<poem>Den aktuella frågan om gratisförslagen
inom entreprenadväsendet och industrien,
vilken förut belysts i denna tidskrift senast
1931, h. 52, förelåg till diskussion vid
teknologföreningens allmänna sammanträde
den 21 okt. Frågan inleddes av överingenjör
<b>Runo Hellborg,</b> vars inledningsanförande
i huvudsak återgives i det följande. Efter
inledningsanförandet vidtog en livlig diskussion.
</poem>
Den föreliggande frågan bör skärskådas
huvudsakligen ur två olika synpunkter.

Den första synpunkten företrädes av dem som
anse, att det arbete av mer eller mindre
konsulterande art, som en leverantörsfirma utför inom
industrien, är av ondo. Man behöver väl icke tro, att
denna syn på saken härrör sig från rädsla hos de
konsulterande ingenjörerna för konkurrens, utan
säkerligen ligger bakom detta en betydligt allvarligare
tanke, nämligen att leverantörsfirman, så snart denna
kommer in på det konsulterande området, ej kan
företräda den opartiskhet, som är nödvändig, för att en
anläggning skall bliva utformad på det tekniskt och
ekonomiskt riktiga sättet i varje särskilt fall.

Den andra huvudsynpunkten är att systemet med
gratisförslag i många fall innebär ett onödigt
dubbelarbete därigenom att ett stort antal firmor få räkna
på samma sak. Denna synpunkt representeras
givetvis huvudsakligen av leverantörsfirmorna, som här
framhålla, att detta dubbelarbete i längden måste
verka fördyrande på anläggningarna ifråga, samtidigt
som de utarbetade förslagen från en firma illojalt
kunna utnyttjas av en annan, konkurrerande firma.

Vad nu den första frågan angår, som synbarligen
kan karakteriseras under rubriken "den
konsulterande ingenjören och leverantören" beror
motsatsställningen här delvis på misstro och delvis på att
den konsulterande ingenjörens ställning i många fall
ej är så stark, som den borde vara. Det vore
självfallet idealet, att planen för en anläggning utformas i
stort sett av den konsulterande ingenjören, så att
leverantörsfirman endast har att lösa sin konstruktiva
detalj uppgift. Den konsulterande ingenjörens första
uppgift är nämligen att uppställa den riktiga
ekvationen eller med andra ord han skall utarbeta
programmet för den blivande anläggningen. Med de
resurser, som de flesta konsulterande ingenjörer nu
hava, kan man ej fordra att han skall vara Gud
Fader själv och känna till allt som finns på teknikens
skilda områden, men man bör kunna fordra, att han
klart kan uppställa de ekonomiska premisserna för
den blivande anläggningen.

Så är icke alltid fallet. Som exempel må anföras
hurusom ett oklart program för en ångturbinleverans
missförstods av kontinentens samtliga ledande
firmor. I programmet stod, att turbinen skulle
konstrueras för den och den effekten, generatorn för den och
den spänningen och strömarten och för övrigt endast
att turbinen skulle konstrueras för bästa möjliga
ångekonomi. Samtliga kontinentala firmor erbjödo
turbiner med utomordentligt god fullastekonomi. Nu
skulle emellertid denna turbin köras endast såsom
reserv för utfallande vattenkraft. Därför spelade
tomgångsångförbrukningen den allt dominerande rollen
för att få ned årskostnaderna till ett minimum, under
det att fullastångförbrukningen icke hade någon som
helst betydelse. Hade i detta fall den konsulterande
ingenjören i programmet tydligt angivit driftsförutsättningarna,
så hade turbinfirmorna säkerligen också
på en gång kunnat erbjuda den för ifrågavarande
drift lämpligaste turbinen och en massa onödigt
arbete för de stackars leverantörerna hade undvikits.

Det är sådana fall, som tvingar den på längre sikt
arbetande leverantörsfirman att hålla en stab
ingenjörer, som göra driftundersökningar för att kunna
giva kunden det bästa förslaget. Det är detta
konsulteringsarbete hos kunden, som betraktas med
misstro. Men man glömmer här, att stora ekonomiska
värden för leverantören stå på spel, om han icke
först och främst uppträder sakligt. En beställning
som tagits endast för beställningens egen skull och
som sedan ej kunden blir belåten med, betyder
alltför mycket för en firma, som önskar fortsätta att
leva för att den skulle våga handla i det fallet lättsinnigt.

Härvidlag spelar emellertid även andra faktorer in.
Leverantörsfirmorna måste hålla sig med
specialingenjörer, som för den blivande kunden klargöra de
fördelar en viss maskin eller apparat kan erbjuda. I
många fall vet ej kunden av, att i hans fabrik ett
behov föreligger för apparaten ifråga.

Man har nu på fullt allvar föreslagit, att leverantörsfirmorna
skulle förbehålla sig ersättning för sitt
arbete, om de åtaga sig en driftundersökning med

åtföljande utredning om hans apparats användbarhet
för fabriken eller verket ifråga. Det är väl ändå för
mycket begärt, att kunden, innan han har någon som
helst uppfattning om vad saken gäller, eller vad den
eventuella nyanskaffningen kan betyda för hans
företag, skall binda sig för att erlägga en viss summa
om undersökningen ej resulterar i en order. Intet
enda fall här i Sverige har veterligen förekommit
inom maskinindustrien då något sådant var möjligt.
Utomlands gjorde en firma för en del år sedan ett
dylikt experiment, som man emellertid senare fick
dyrt betala. Den ingenjör, som stationerades i
landet ifråga erhöll som särskild löneförmån rätt att
taga betalt för sitt utredningsarbete hos kunden
direkt. Det gick ganska bra så länge han var ny i
landet, som för övrigt i tekniskt avseende då fick
betraktas som ganska jungfruligt, men rätt så snart
bildades en så fast opinion mot honom, att han
fullständigt utestängdes från alla fabriker. Att
försäljningen härigenom automatiskt stoppades upp, säger
sig självt.

Systemet med gratiskonsultering från leveransfirmornas
sida påtalades offentligt först av de
konsulterande ingenjörerna. Att här faktiskt föreligger
någonting bakvänt är otvivelaktigt. Vi hava i de
konsulterande ingenjörerna ett organ, som är avsett att
fylla just den uppgift, som ligger i själva namnet och
varför skulle det då behövas någon ytterligare? Att
medels konstlade medel såsom en överenskommelse
om ekonomisk ersättning till leverantörerna för
konsulteringsarbete råda bot på missförhållandena kan
nog ingen ta på allvar, utan lösningen ligger säkert
på ett helt annat håll.

Finge den konsulterande ingenjörens klientel
ögonen öppna för de insatser denne verkligen kan
åstadkomma, skulle redan mycket vara vunnet. Tyvärr
måste man säga, att klientelet ej inser detta. Detta
ser man bäst, om man tar reda på vilka arvoden, den
konsulterande ingenjören får för sitt arbete. Dessa
arvoden äro i Sverige synnerligen låga. Följden blir
den, att den erhållna betalningen ofta ej räcker till
mer än en enda kvalificerad ingenjörskraft, nämligen
ägaren själv, chefen för den konsulterande byrån.

Vad som sålunda i första hand fattas är större
penningresurser. Det arbete, som presteras av den
konsulterande ingenjören skall ej värderas per
skrivmaskinssida, utan efter den hjälp och de fördelar som
han lämnar sin uppdragsgivare. Det är kanske
endast en ljus utopi, att dylika förändringar i
uppskattningen skulle kunna inträda. Andra länder använda
dock faktiskt andra beräkningsgrunder exempelvis så,
att den konsulterande ingenjören erhåller en viss
procent på anläggningskapitalet eller dylikt. Även om
ett sådant beräkningssätt kan föra med sig, att en
konsulterande ingenjör, som ser alltför mycket till
sin egen fördel, frestas att övergiva sparsamhetens
stig vid projekteringen av anläggningen ifråga, borde
dock något i den stilen kunna tänkas.

Hur som helst borde det konsulterande arbetet
ekonomiskt belönas på ett mycket rikligare sätt än
nu, och vad skulle då icke det innebära?

De större penningresurserna skulle möjliggöra, att
den konsulterande ingenjören ej längre skulle stå
såsom en ensam man, utan han skulle kunna samla
omkring sig en hel stab av duktiga specialister. Man
hade icke längre en konsulterande ingenjör, utan man
hade en konsulterande ingenjörsfirma. Denna firma
skulle då hos sig kunna engagera duktigt folk, som
nu på grund av de mindre gynnsamma
utkomstmöjligheterna ej se sig i stånd att arbeta som
konsulterande, utan oftast istället fastna hos en
leverantörsfirma, som bättre kan betala sitt folk.

Ledaren för den konsulterande ingenjörsfirman
skulle vara den sammanhållande kraften, som giver
de större direktiven, generalen för en armé av
specialister.

Som det nu med några undantag är, kan man ej
begära, att den ensamme mannen skall vara specialist
på samtidigt t. e. dieselmotorer, cellulosaframställning,
ångturbiner, vattenkraftutbyggnader,
energiackumuleringsfrågor, elektrisk anläggningsteknik
etc. etc. Det gick kanske för sig ännu för 20 år
sedan, men det går icke i dag med den oerhörda
fördjupning tekniken fått på alla områden. Och dock
är fortfarande regeln den, att lösningen av ett större
problem, som fordrar specialkunskaper i allt detta,
fortfarande är anförtrodd en enda man. Följden blir,
att den mannen måste tillkalla leverantörerna för att
de skola ersätta den sakkunskap, som han saknar
eller resultatet blir en rutinutredning, som varken
uppdragsgivaren eller de blivande leverantörerna
kunna använda sig av. Resultatet blir sålunda alltid
detsamma. Leverantörsfirmornas förkättrade
konsulterande verksamhet måste hållas vid liv.

På helt annat sätt skulle det se ut, om de
ekonomiska förutsättningarna för den konsulterande
ingenjören voro sådana, att han bakom sig hade en hel stab
av specialister och om han samtidigt visste, att på ett
riktigt sätt organisera denna stabs arbete. Han
skulle då själv såsom ledare i det nyss relaterade
fallet ha släppt de olika specialisterna på var sin
uppgift av problemet. Sålunda skulle hans expert på
frågan om samköming av olika sorts kraftkällor ha
fått behandla kräftproblemet i den föreliggande
uppgiften, alltså om det skulle bliva en dieselmotor, en
ångturbin eller om det bättre lönade sig att bygga ut
ett vattenfall, som fanns i närheten. Experten
på sulfitcellulosa skulle med sina ritare ha
utarbetat den fabrikationstekniska sidan, om det nu
gällde en sådan uppgift osv. Ledaren skulle sedan
samla ihop de skilda förslagen med de alternativa
möjligheter till olika lösningar, som hans experter fått
fram och sammanställt det hela till ett utformat helt.
Han skulle då ha kunnat komma in med ett
uttömmande förslag till anläggningen i sin helhet, som
utom att det inskränkt en konsulterande insats från
leverantörsfirmorna till ett minimum helt
tillfredsställt kunden.

Att det i de flesta fall inte är så lyckligt ställt
f. n. är varken den konsulterande ingenjören eller
leverantörens fel, det är själva systemet, som
undervärderar den konsulterandes tekniska och
ekonomiska insats och som tvingar denna att föra en isolerad
och tynande tillvaro. Förena istället de ensamma
ingenjörerna, som nu var och en i sin stad måste
behärska allt inom tekniken, till större sammanslutningar
av specialister med var sitt speciella område
och dessa specialister skulle samfällt kunna uträtta,
vad en inte kan.

Den andra frågan avser det improduktiva arbete,
som förekommer, och som består däri, att ett onödigt
stort antal konkurrensanbud infordras, och i illojalt

utnyttjande av från en konkurrensfirma erhållna uppgifter,

En av cheferna för en ångturbinfirma berättade,
huru i ett fall, då det var fråga om en
ångturbinleverans, 52 av världens på den tiden 55
ångturbinleverantörer anmodades att komma in med anbud.
Ingenjör Richert berättade i sitt föredrag förra året i
Sveriges konsulterande ingenjörers förening om liknande fall.

Vidare visar statistiken från olika leverantörsfirmor,
i den mån sådan är tillgänglig, att vid sådana
firmor som arbeta under konkurrens exempelvis på
den mekaniska industriens område, i genomsnitt
endast mindre än 5 % av de utgående anbudssummorna
motsvaras av erhållna beställningar. En del företag
stå givetvis i en lyckligare ställning, framför allt då
sådana som lyckats uppnå en monopolställning på
sin speciella marknad.

Detta undanskymmer dock ej det faktum, att
kanske i genomsnitt nio tiondelar av projekterings- och
anbudsarbetet ej giver något resultat i form av
beställning. Konsekvensen härav skulle då vara, att
kostnaderna för projekteringsarbetet teoretiskt skulle
bliva kanske 10 gånger större än vad det behövde vara.

Detta tomgångsarbete måste givetvis betalas och
det kan ej ske på annat sätt än att leverantörsfirmorna
taga igen dessa kostnader genom att sälja
varan till ett högre pris.

Det har då ofta framhållits i diskussionerna om
detta ämne, att den köpare, som kan pressa säljaren
hårdare prutar bort denna prisförhöjning. Detta i sin
tur leder till, att den mera mjuke köparen får betala
ett ännu högre pris.

Hela detta resonemang förefaller överdrivet. De
genomsnittliga projekteringskostnaderna, exempelvis
inom maskinindustrien uppgå endast i sällsynta fall
till 5 % av varans tillverkningsvärde. Även om man
genom rationalisering av anbudsgivandet kunde få
ned denna kostnad, blir detta dock ej på något sätt
av dominerande betydelse för försäljningspriset. För
övrigt är den starkare köparens utnyttjande av
säljaren en helt normal företeelse, som är typisk för allt
köpande och säljande och därför på intet sätt något
speciellt för det slag av köpenskap, som arbetar med
avgivandet av anbud. Utarbetandet av gratisanbud
måste väl också betraktas såsom ett led i
försäljningsarbetet och kostnaderna för anbudens
utarbetande äro sålunda ingenting annat än en normal
försäljningskostnad. Det kostar alltid pengar att
övervinna en köpares ingrodda motvilja mot att köpa.

Tomgångsarbetet vid avgivande av gratisanbud bör
vidare leverantören ej betrakta som bortkastat arbete.
Skulle gratisanbudssystemet helt plötsligen upphöra,
finge säkerligen den firma, som vill följa med
teknikens utveckling, istället lägga sig till med en
ännu mer improduktiv avdelning avsedd att hålla
firman à jour med kundernas behov, genom vad
som publiceras i litteraturen, eller på något annat
sätt. En dylik avdelning skulle dock inte alls kunna
ersätta en projektavdelning, som på ett helt annat
sätt lär känna de problem det är fråga om, kundens
önskningar etc. Genom gratisanbudssystemet får i
själva verket firman ideligen nya problem att lösa.
dess tekniska vitalitet hålles vaken och härigenom
torde en rätt avsevärd del av kostnaderna för det
för tillfället ej till order förande projekteringsarbetet
uppvägas.

Dessa synpunkter anföras för att söka reducera
denna fråga till dess rätta proportioner och för att
försöka visa, att det hela ej är så farligt, nar det
hålles inom rimliga gränser.

En helt annan sak är, när gratisanbudssystemets
möjligheter utnyttjas till det yttersta eller när det
sker pä ett illojalt sätt. Det ligger frestande nära
till hands för en köpare, som själv ej riktigt vet
vad han vill ha, att taga in massor av förslag från
olika leverantörsfirmor. Han har den uppfattningen,
att ju flera leverantörsfirmor han tillfrågar, dess
allsidigare får han saken belyst. Han glömmer då, att
han får så många förslag, att han fullständigt
drunknar i detaljer och också ofta förlorar den överblick
över problemet, som han kanske hade, innan han
tillkallade alla dessa leverantörer.

Här kommer återigen en uppgift för den konsulterande
ingenjörsfirman. Förutom varukännedom hos
denna förutsattes då, att den väl känner till de olika
leverantörernas tillverkningar, patentförhållanden,
den ekonomiska vederhäftigheten hos de olika
firmorna osv.

Vi komma då åter till behovet av en stab specialister
i den konsulterande ingenjörsfirmans tjänst.
Ledaren skall då på samma sätt som när det gällde
programmens utformning efter utlåtande från sina
olika medhjälpare med full auktoritet kunna föreslå
sin klient ett begränsat antal leverantörer, som skola
tillfrågas.

En konsulterande ingenjörsfirma som har nått den
position som här förutsattes slår också ned alla
försök till ett illojalt utnyttjande av den ena firmans
uppslag till förmån för den andra. Han vet. att han
ej bara är beställarens utan i lika hög grad
tillverkarens man.

Vad här anförts är icke någon patentmedicin,
såsom att leverantörsfirmorna skola taga betalt för sina
anbud och utredningar, utan anvisning på en utväg:
Giv de konsulterande ingenjörsfirmorna en starkare
ekonomisk ryggrad, som möjliggör för dem att
uppträda med större auktoritet och åtminstone de osunda
utväxterna på gratisanbudssystemet skola av sig
själva upphöra att frodas.

</chapter>
<chapter name="ETT BEAKTANSVÄRT NYFÖRVÄRV TILL TEKNISKA MUSEET.">
<h2>ETT BEAKTANSVÄRT NYFÖRVÄRV TILL TEKNISKA MUSEET.</h2>
I den årsbok "Daedalus", som Tekniska museet,
Ingenjörs vetenskapsakademien, varje år utger,
redogöres ganska detaljerat för de gåvor och andra
förvärv, som erhållas till museets samlingar. I allmänhet
har man numera därigenom i ingenjörskretsar och
bland industrimännen klart för sig det program efter
vilket Tekniska museet arbetar och de föremål och
annat, som äro önskvärda att få införlivade med

museets samlingar. I dagarna har emellertid museet
erhållit en gåva av ett slag, som tyvärr är ganska
sällsynt, men som skulle kunna, om intresse och lite
arbete lades ner på saken, få många efterföljare.

I museets stora <i>arkiv</i> har efter hand samlats ett
rikt material belysande våra framstående ingenjörers
och industrimäns arbeten. Det är porträtt, ritningar,
broschyrer, patentbrev och andra tekniska handlingar
av historiskt intresse. Tyvärr är det emellertid så,
att dessa personhistoriska samlingar äro långt ifrån
fullständiga, sällan försedda med utförliga uppgifter
och således från början icke av det värde, som de
egentligen borde äga. Det är för museets tjänstemän
ett mycket omfattande arbete att från olika håll söka
samla in dylikt material, få det kompletterat ur olika
synpunkter och ordna upp detsamma på ett sådant
sätt, att det för forskningar kan vara av betydelse.
Det ligger i sakens natur att de strängt upptagna
ingenjörerna och industrimännen icke ge sig tid att
under sin livstid insamla vittnesbörden och de
arkivaliska beläggen för de olika resultaten av deras
verksamhet, och även om dessa eventuellt samlas på
hög, ligga de oftast oordnade. Under årens lopp har
museet fått övertaga åtskilliga sådana samlingar, men
även några, som varit i välordnat skick. Ett
föredömligt exempel på det senare är den gåva, som
civilingenjör Torsten Ohlsson, Stockholm, nyligen
överlämnat rörande hans faders mångomfattande
verksamhet. Den innehållsrika samlingen om fabrikör
Johan Ohlssons arbeten omfattar bl. a. elevritningar
från hans tid på Teknologiska institutet 1858, hans
borgerskapsbrev, hans broschyrer rörande egna
uppfinningar och den av honom grundade och ägda
stenkolstjärefabriken och andra av honom under årens
lopp startade tillverkningar eller gjorda uppfinningar
och slutar med de nekrologer, som vid hans död
hugfäste minnet av hans gärning. I gåvan ingick även
arkivalier rörande fabrikör Bengt Ohlsson och
civilingenjör Olof Ohlsson och deras respektive fabriker
Södertelge oljefabrik och Slipers a.-b. i Stockholm.

Bland det personhistoriska materialet finnes även
exempel på dessa ej sällan unika reklamtryck,
priskuranter, fabriksinventarier, tillfällighetstryck m. m.,
som ha så mycket att berätta om de gamla
fabrikernas tillverkningar och öden, vilket icke kan
återfinnas på annat ställe i böcker, officiell statistik eller
offentliga arkiv och därför för ett museiarkiv är
särskilt åtråvärt. Lika värdefulla äro också äldre
fotografier av industriella anläggningar under dessas
olika utvecklingsskeden. Det finnes säkerligen i
vårt land många ingenjörs- och industrimannasöner,
som på samma sätt som ingenjör Torsten Ohlsson,
skulle kunna i aktning för sina fäders gärningar
sammanföra och till museet överlämna handlingar
och bilder av ovan berört slag för att detta
historiska material där må bli bevarat för framtiden.
Säkert finnes det också många äldre ingenjörer, som
i sina gömmor ha åtskilligt av värde för kommande
forskningar på industrihistoriens och teknikens
områden, som vore värt en bättre lott än att förr eller
senare kastas bort och gå till spillo, och Tekniska
museet vågar hoppas att bli ihågkommet, ty museets
arkiv är den rätta platsen för allt, som kan vara
ägnat att nu och framdeles upplysa om den tekniska
och industriella verksamheten i vårt land såväl när
den hör samman med personer, uppfinningar och
konstruktioner som industriella anläggningar. <i>T. A.</i>

</chapter>
<chapter name="NOTISER">
<h3><i>NOTISER</i></h3>
<b>Teknologernas praktikfråga.</b> Teknisk tidskrift
redogjorde på, sin tid (häfte 30--31, 1931) för den vid
teknologföreningens årsmöte i Malmö 1931 förda
diskussionen angående teknologernas och de unga ingenjörernas
praktikfråga. Resultatet av diskussionen blev, som
bekant, att föreningen uppdrog åt styrelsen att i
samarbete med Sveriges industriförbund, tekniska
högskolan och de med föreningen samarbetande tekniska
föreningarna utreda denna fråga. Den för ändamålet
bildade kommittén, i vilken jämväl andra korporationer
än de nämnda blevo representerade, konstituerades i
december 1931, och dess utlåtande förelåg i oktober i
år. Utlåtandet utmynnar i följande förslag, som i
dagarna godkänts av teknologföreningens styrelse.

Kommittén föreslår inrättandet av ett <i>centralt organ</i>
för omhändertagande av frågan om praktikantanställningar
inom de olika fack, där sådana äro av behovet
påkallade, samt vid de olika tekniska läroanstalterna
<i>lokala organ,</i> samarbetande med centralorganet.

För det centrala organet har kommittén skisserat de
organisatoriska huvuddragen. Då alla mera betydande
industriföretag i landet äro anslutna till Sveriges
industriförbund, ligger det ju nära till hands att söka
få ett dylikt organ på något sätt anslutet till förbundet,
vilket redan omhändertagit en närbesläktad
arbetsuppgift, organiserandet av arbetsledarkurser. Det
centrala organet, vars namn föreslås skola bliva <i>Svenska
industriens praktiknämnd</i> (S. I. P.) skall enligt
förslaget utgöras av sju ordinarie ledamöter, därav tre
utses av industriförbundets styrelse, en av jernkontorets
styrelse, en av tekniska högskolans lärarkollegium, en
av skolöverstyrelsen och en av teknologföreningen.
Nämnden skulle bemyndigas att med sig adjungera
ytterligare ett antal personer, vilkas medverkan kan
befinnas önskvärd.

Nämndens arbetsuppgifter har kommittén
sammanfattat sålunda: Nämnden skall i samarbete med
industriens arbetsledare verka för att vid landets
industriella, statliga och kommunaltekniska företag samt
andra byggnads- och anläggningsarbeten må som
praktikanter mottagas dels studerande (i förslaget kallade
A-praktikanter) vid tekniska högskolan, Chalmers'
tekniska institut, tekniska elementarskolor, gymnasier och
fackskolor, dels ynglingar (B-praktikanter), som hava
för avsikt att söka inträde i nämnda läroanstalter.
Nämnden skall söka utverka praktikanters mottagande
i företagen samt fördela anställningsmöjligheterna på
lämpligt sätt och härom underrätta de lokala
platsförmedlingsorganen, vilka direkt skola hänvisa
studerande till resp. företag. Beträffande B-praktikanternas
praktik bör nämndens expedition, eventuellt även de
lokala organen, kunna lämna upplysningar för sökande.
Nämnden bör även tillse, att praktikanterna få
tillfälle att tillgodogöra sig praktiken, bl. a. så, att de få
kännedom om arbetets bedrivande å olika avdelningar
inom de företag, där de praktisera. B-praktikanterna
böra antagas för utbildning vid företag, som hava
särskilda lärlingsverkstäder, och få där arbeta jämsides

med lärlingarna. En förutsättning härför är, att denna
praktik av vederbörande läroanstalter blir jämställd
med annan praktik.

Nämnden bör vidare utarbeta program för praktikarbete
inom olika fack, särskilt för A-praktikanter, som
äro beredda att ägna en längre tid åt sin praktiska
utbildning. För B-praktikanter skulle endast givas
allmänna anvisningar om praktikens betydelse för den
fortsatta utbildningen samt olika sätt för praktikens
fullgörande.

Slutligen bör från praktiknämndens sida bedrivas en
kraftig propaganda bland såväl arbetsgivare som elever
till väckande och bibehållande av ett livaktigt intresse
för de studerandes praktiska och sociala utbildning.

De lokala organen böra utformas som praktikbyråer
vid läroanstalterna. En eller flera lärare böra som
ledande eller rådgivande deltaga i byråns arbete, men
eleverna böra själva aktivt medverka genom av dem
valda förtroendemän, exempelvis en elev från varje
avdelning eller varje fack. Till de ovan antydda
uppgifterna bör även läggas den, att till praktiknämnden
anmäla de lokala praktikanställningar, som erhållits
utan nämndens förmedling och om vilka byrån erhållit
kännedom.

Beträffande praktikens art uttalar kommittén, att
arbete i mekanisk verkstad kan anses som lämplig
förberedande praktik, oberoende av det fack, praktikanten
ämnar ägna sig åt. Denna första praktik bör helst
förläggas till verkstäder med blandad tillverkning.
Praktikanterna böra å arbetsplatserna om möjligt stå
under ledning av en ingenjör. Praktiken under
studietiden bör åtminstone till större delen fullgöras vid
företag inom den studerandes särskilda fackområde.

Praktikanterna böra undantagslöst vara fullt
jämställda med arbetarna i fråga om arbetstid, iakttagande
av ordningsföreskrifter m. m. Praktikant bör vidare
erhålla skälig avlöning, om möjligt tillräckligt för
bestridande av kost och logi. En praktikant med
arbetsvana bör i regel i avlöningshänseende jämställas med
sina arbetskamrater. Undantag kan tänkas böra
förekomma, exempelvis då arbetslöshet råder, då det kan
anses befogat, att praktikanterna gå utan lön.
Slutligen rekommenderar kommittén användandet av
standardiserade betygsformulär för praktikanter.

<b>Bristfällig utlandsreklam.</b> För någon tid sedan
utgav institutet för svensk utlandstjänst en broschyr
"Higher Professional Education in Sweden", vars syfte
är att främja högskolebildade svenskars anställning i
utlandet. Broschyren innehåller kortfattade redogörelser
för det sätt varpå man i Sverige ordnat utbildningen
av läkare, tandläkare, veterinärer, sjukgymnaster,
ingenjörer, lantmätare och jägmästare samt för den
högre lantbruks- och handelsundervisningen.
Broschyrens syfte är otvivelaktigt gott, och att upplysning i
berörda hänseende verkligen behöves i utlandet, speciellt
i de engelsktalande länderna, till vilka broschyren
närmast är riktad, framgår bl. a. därav, att två så spridda
handböcker som The Statesman's Yearbook och
Whitaker's Almanack icke innehålla några som helst
uppgifter om exempelvis ingenjörsutbildningen i Sverige.

Det är givetvis ett mycket svårt företag att för en
utländsk publik söka klarlägga genuint svenska
förhållanden. Icke nog med att de meddelade uppgifterna
måste vara sakligt korrekta; man måste även tillse
att anknytningar vinnas till motsvarande utländska
förhållanden, där så kan ske, och detta måste göras på
sådant sätt, att om möjligt varje förväxling undvikes.
Det sagda gäller i föreliggande fall förhållandena inom
den statliga administrationen i allmänhet och
undervisningsväsendet i synnerhet. Skillnaden mellan svenskt
och engelskt är som bekant i dessa avseenden
betydande, och det måste därför ibland vara svårt att
finna engelska namn på svenska begrepp, för vilka
direkt motsvarighet saknas i England. Det är dock av
stor vikt, att- ämbetsverk, skolor och läroämnen givas
sådana benämningar, att deras funktioner och innebörd
såvitt möjligt framgå därav. Tyvärr måste man,
åtminstone då det gäller den tekniska undervisningen,
till vilken vår granskning av naturliga skäl blivit
inskränkt, vid genomläsning av broschyren konstatera,
att författaren eller översättaren i åtskilliga fall ej
lyckats finna de existerande adekvata engelska
uttrycken för svenska benämningar eller ock använt rent
felaktiga engelska termer.

Även ur rent saklig synpunkt präglas framställningen
av åtskilliga brister, som bort kunna undvikas. Redan
ingressen till kapitlet "Higher Technical
Education" innehåller en passus, som kan föranleda
missförstånd: "Sweden possesses ät present two institutions
for giving technical tuition and training". Säkerligen
skulle det giva bättre relief åt vår tekniska
undervisnings ståndpunkt, om här omtalades, att nämnda två
institutioner bilda toppen på ett högt utvecklat system av
tekniska undervisningsanstalter av olika grader.

Tekniska högskolan kallas "The Royal University of
Technology", en benämning, som måhända kan förefalla
väl anspråksfull, men som från engelsk synpunkt torde
vara godtagbar. Chalmers' tekniska institut har
däremot omväxlande benämnts "technical college" och
"technical institute", vilket ju tyder på att den
redaktionella behandlingen av bidragen till broschyren ej
varit vidare omsorgsfull. Till liknande inadvertenser
återkomma vi i det följande.

Problemet att finna adekvata engelska benämningar
för de svenska statsdepartementen och centrala
ämbetsverken synes ha vållat svårigheter. Tekniska
högskolan säges sortera under "Board of Education", varmed
åsyftas ecklesiastikdepartementet. Skulle en engelsman
i Sverige fråga efter "Board of Education", är det dock
lika möjligt, att han bleve hänvisad till skolöverstyrelsen.
Denna osäkerhet kunde ha undvikits, om för
departementet begagnats något av de namn som
förekomma i engelska handböcker, nämligen "Department of
Education and Ecclesiastical Affairs" eller "Department
of Public Worship and Instruction". I styrelsen för
högskolan sitta representanter för en del ämbetsverk,
däribland "Conservancy Board" och "Housing Board",
vilka kunna identifieras med vattenfallsstyrelsen och
byggnadsstyrelsen. "Conservancy Board" är emellertid
en alldeles felaktig benämning för ett ämbetsverk, som
officiellt kallar sig "Royal Board of Waterfalls" och
vars karaktär i viss mån motsvarar uttrycket
"Electricity Board". Vad byggnadsstyrelsen angår, står denna
nog rätt främmande för omsorgen om bostadsproduktionen
i landet. Ingenjörsvetenskapsakademien och
Svenska teknologföreningen ha ju sina fastställda
engelska namn, "The Royal Swedish Institute for
Engineering Research", resp. "Swedish Association of
Engineers and Architects", men benämnas i broschyren
"Academy of Engineering Science", resp. "Swedish
Technological Association". Det kan knappast råda tvivel om
att nämnda institutioner själva löst sin namnfråga på
det bästa sättet.

Högskolans fackavdelningar, som omväxlande kallas
"departments of the University" och, förvisso olämpligt,
"trade sections" (avdelningarna vid Chalmers' kallas
"branches"), ehuru "faculty" väl bäst torde svara mot
engelskt språkbruk och mot benämningen universitet,
hava i broschyren erhållit namn, som i vissa fall mycket
illa återge deras uppgifter. Maskinbyggnad och
mekanisk teknologi översättes med "engineering and
mechanical technology", ehuru "engineering" betyder teknik i
största allmänhet. Väg- och vattenbyggnadskonst, som
på pricken motsvaras av "civil engineering", har fått
det konstbesynnerliga och alldeles missvisande namnet
"road and conservancy structure", och bergsvetenskapen

har fått krypa in i den trånga ramen "mining
engineering", som ställer metallurgien utanför. Att
lantmäteriundervisningen införlivades med tekniska högskolan
"at the instance of the Government" är ju att för
Ekmanska regeringens räkning göra en dygd av
nödvändigheten.

Om redogörelsen för högskolans organisation åsyftar
att bevisa dess jämlikhet med statsuniversiteten i olika
avseenden, har författaren sannerligen icke försummat
att andraga något argument härför. Men undervisningens
art karaktäriseras även av läroplanerna, och
beträffande de meddelade utdragen ur dessa kunna
anmärkningar riktas såväl mot urvalet av läroämnen som
mot dessas benämningar. Så t. e. har ämnet
gjuteriteknik angivits ingå i elektrikernas läroplan, där det
endast är frivilligt, medan det saknas i utdraget ur
mekanisternas läroplan, där det dock är obligatoriskt.
Flygteknik översättes med "aeronautics", varav man
skulle kunna tro, att mekanister och skeppsbyggare
finge undervisning i flygning, vilket ju ingalunda är
fallet. I listan på skeppsbyggarnas läroämnen figurerar
f. ö. "ship-yards aeronautics", dvs. konsten att flyga på
varv. Elektricitetslära har erhållit benämningen
"electricity", som näppeligen kan sägas motsvara
ämnets vetenskapliga karaktär. Bland väg- och
vattenbyggarnas ämnen återfinner man även "water and food
chemistry", och detta är såtillvida riktigt, som vatten-
och födoämneskemi är ett frivilligt läroämne inom
avdelningen. Speciellt födoämneskemien torde dock sakna
större betydelse för väg- och vattenbyggarnas
utbildning. Däremot har det viktiga ämnet vattenbyggnadslära,
vilket innefattar hydrodynamik, dammbyggnader,
vattenkraftanläggningar, vattenvägar, hamnbyggnader,
slipar och dockor, hydrologi, vattenledningar och
vattenavlopp, erhållit den missvisande och oegentliga
benämningen "water conservancy". "River conservancy"
betyder flodreglering, men "water conservancy" betyder
ingenting. En ren lapsus är väl, att det så viktiga
ämnet organisk kemi ej medtagits i utdraget ur
kemisternas läroplan, över huvud taget kan man säga, att de
upplysningar broschyren lämnar angående läroplanerna
vid tekniska högskolan ofta äro dels missvisande, dels
föga upplysande.

I redogörelsen för Chalmers' tekniska institut har
däremot en utförlig förklaring av varje läroämnes
omfattning presterats, som ställer de torftiga uppgifterna
från tekniska högskolan i en egendomlig belysning.
Då avsikten väl knappast kan vara att gynna
chalmers-ingenjörerna på högskoleingenjörernas bekostnad, måste
frånvaron av enhetlighet i behandlingen av de båda
läroanstalternas organisation och undervisning bero på
bristande uppmärksamhet från redaktionens sida.

De försyndelser i berörda avseenden, som utgivaren
låtit komma sig till last och varav de här påpekade äro
endast en lindrig axplockning, nedsätta i betänklig grad
broschyrens värde som propagandalitteratur för svensk
ingenjörsutbildning. En grundlig omarbetning i olika
hänseenden av hela kapitlet om den högre tekniska
undervisningen synes oss därför starkt påkallad.

<b>Reseberättelser.</b> Följande reseberättelser ha
inlämnats till <i>Tekniska högskolans bibliotek,</i> där de finnas
tillgängliga för besökande: <sc>Arvidsson, David,</sc> Berättelse
från studieresa i Tyskland, Belgien och Schweiz under
juli och augusti månader 1931 för studier av svetsade
järnkonstruktioner och svetsningsteknik. Stockholm
1932. L. fol. 50 maskinskr. sid., 63 fig. (fotogr.
handritn. m. m.), 1 Bil. -- <sc>Bergström, Karl,</sc> Berättelse över
studieresa till Amerikas Förenta Stater och Canada (för
att studera framsteg på det värmetekniska området med
speciellt avseende på pappers- och cellulosaindustrien).
Stockholm 1931. 4:o. 27 maskinskr., sid., 19 fig., 3
textfig. -- <sc>Blom, Holger,</sc> Reseberättelse (från en resa i
England, Frankrike, Tyskland, Holland, Schweiz och
Tjeckoslovakien för att studera byggnadsföretags
organisation och andra arkitektens yrke tillhörande aktuella
ämnen). Stockholm 1932. Maskinskr. L. fol. 29 sid., 30
planschsid., 7 bilagor. -- <sc>Dalhlin, Elis,</sc> Intryck och
erfarenheter från vistelse i Förenta Staterna under tiden
febr. 1927--dec. 1929 såsom stipendiat i avsikt att
studera moderna transportanordningar. (Med) Bil. 1--2.
Stockholm 1930. 4:o. Maskinskr. 30, 23, 21 sid., 34, 40,
12 fig., 2 tab. -- <sc>Eckstein, N.,</sc> Reseberättelse (över
studier i Tyskland av ångteknik, speciellt ångturbinteknik
och verkstadsorganisation därav samt utvecklingsmöjligheterna
för nämnda industri). Stockholm 1932. L.
fol. Maskinskr. 37 sid., 14 textfig. -- <sc>Fixstén, O. Verner,</sc>
Reseberättelse (sammandrag) över en studieresa till
U. S. A. dec. 1929--dec. 1931 för att genom besök vid
ångkraftcentraler, värmeverk och ångtekniska firmor
studera till ångtekniken hörande frågor. Stockholm
1932. 4:o. Maskinskr. 76 sid., 1 bil., 45 fig. och 7 tab.
i texten. -- <sc>Lundgren, Erik H.,</sc> Studieresa till Tyskland
och Holland för studier i modern telefonteknik 1931.
Stockholm 1932. 4:o. 30 sid., 11 bil. (diagr., fotogr.). --
<sc>Nordström, H. F.,</sc> Redogörelse för studieresa gjord år
1932 med resebidrag ur anslaget för resestipendier för
tekniska högskolans lärare. Stockholm 1932. L. föl.
Maskinskr. 2 sid. -- <sc>Sterner, V.,</sc> Reseberättelse från en
studieresa i Tyskland och Schweiz sommaren 1930 (för
att studera moderna kraftanläggningar). Stockholm
1931. L. fol. Maskinskr. 10, 3, 1 sid.

Från <i>kommerskollegium</i> ha till Teknisk tidskrift
insänts följande reseberättelser: <sc>Höök, Gunnar,</sc>
Reseberättelse över studieresa till Amerikas förenta stater
1931--1932 (för studier av de elektriska förbindelsemedlens
olika grenar). Dnr T. K. 1654/1932. 4:o Mskr. 32
sid., 3 bil. -- <sc>Blomqvist, Mårten,</sc> Berättelse över resa i
Tjeckoslovakien och Tyskland för studier i kylteknik
sommaren 1932. Dnr T. K. 1530/1932. Fol. Mskr. 11
sid., 21 originalfotografier, 1 bil.

</chapter>
<chapter name="INSÄNT">
<h3><i>INSÄNT</i></h3>
<b>Velockmuttern.</b>

Teknisk tidskrift 1931, häftet 23, innehöll å sidan
333 en artikel om en ny låsmutter "velock", mot vilken
artikel intet genmäle synes ha ingått. Med anledning av
en artikel i Svenska Dagbladet den 4 nov. om patent
a.-b. Velock synes det nu lämpligt att påvisa en del
svävande och oriktiga uppgifter i den först nämnda
artikeln. Dess författare uttalar den åsikten att det
finnes "en hel del låsmutterkonstruktioner" som "fylla sin
uppgift att sitta kvar på sin plats under alla
förhållanden, sålunda under vibrationer, skakningar och
temperaturväxlingar", och att problemet numera endast skulle
gälla att få tag i en konstruktion som vore billig. Denna
åsikt är oriktig; någon konstruktion som fyller alla
dessa fordringar existerar icke. Alla hittills kända
låsmuttrar lida av felet att antingen lossna de vid
våldsamma vibrationer eller också duga de ej för hög
temperatur. För den som skaffar sig osäkra låsmuttrar är
det nog en klen tröst att muttern var "billig".

Artikeln angiver såsom något för velockmuttern
märkligt att "dess gangor ligga an mot bultens med den
sida, som får direkt upptaga belastningen" -- vilket
förhållande ju med nödvändighet äger rum hos alla
muttrar, oberoende av deras speciella konstruktion. Vida
allvarligare är artikelns påstående att "brickans
fjädring motverkar att spel i gängorna bildas". Detta
påstående är oriktigt; spelrummet i gängorna beror därav
att hålet i muttern är större än bultdiametern -- för att
muttern må kunna anbringas -- och detta spelrum kan
ingalunda bortskaffas medels en bricka. Eftersom det

är just detta spelrum i gängorna, som är anledningen
till att muttern lossnar vid vibrationer, så kan ingen
mutter, vid vilken dylikt spelrum finnes, erbjuda
betryggande säkerhet vid skakningar. -- Mycket
besynnerlig förefaller uppgiften att muttern "kan användas
upprepade gånger, men måste då åtdragas något hårdare för
varje gång". Detta stränga villkor minskar i hög grad
velocks användbarhet. Och då brickan blivit "utnött"
kan den "ersättas med en ny". Detta förhållande
innebär ett avsevärt osäkerhetsmoment, och inverkar även
något på det billiga priset.

Ganska meningslös förefaller uppgiften att "om så
erfordras kan muttern lossas fastän med någon
ansträngning". I detta sammanhang och särskilt med
anledning av uppgifter, som lämnas i en tryckt broschyr
"Velock, den revolutionerande låsmuttern", må
nämnas att det icke kan räknas som en fördel om, muttern
är besvärlig att skruva fast eller loss -- det är tvärtom
en nackdel. Att ett skruvförband "sitter så fast som det
vore nitat" är icke en förtjänst utan ett ganska stort fel.

Det har tidigare påpekats i fackpressen, och synes
behöva upprepas, att storleken av det vridningsmoment,
som fordras för att lossa en mutter icke alls utgör
något mått å dess säkerhet gent emot skakningar. Som
exempel å giltigheten av denna sats må nämnas det
faktum att kronmuttern fordrar för att lossas utan
borttagande av dess saxpinne ett mångdubbelt större
vridningsmoment än någon annan låsmutter, dock lossnar
den och faller bort från skruven vid häftiga och
långvariga vibrationer. De slutledningar beträffande
velockmutterns tillförlitlighet mot skakningar, som i ovan
nämnda broschyr dragits från resultat av prov utförda
vid Statens provningsanstalt, äro sålunda alldeles värdelösa.

Troligen uppfinnas framdeles många flera sorts
låsmuttrar; deras uppfinnare gjorde klokt i att grundligt
prova dem på bergborrmaskiner, innan de försökte sig på
att låta dem "erövra världsmarknaden". I Amerika
tillverkas sedan flera år en låsmutter, som visat sig fullt
tillförlitlig å bergborrmaskiner, och som av denna
anledning funnit vidsträckt användning å många områden.
Upplysningsvis må nämnas att den icke glappar å
bulten -- den utövar i stället tryck å bägge sidorna av
gängan. Den fordrar intet stort vridningsmoment för att
lossas och repareras naturligtvis aldrig. Den lider dock
av det felet att den ej tål högre temp. än 170 °C.
<tab><tab><tab><tab><tab><tab><tab><i>T. G. Rennerfelt.</i>

Den ifrågavarande notisen om velockmuttern
utgjorde förkortning av en något längre redogörelse, som
insänts av en redaktionen utomstående mångårig
skribent i tidskriften. <tab><tab><tab><tab><tab><i>Red.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Uppsala</b>
hade den 23 september sitt första sammanträde för
höstterminen under ordförandeskap av ingenjör Thure
Gyllenberg. Före sammanträdet avlades besök i ett nybyggt
bostadshus, som demonstrerades av ingenjör Diös. Vid
sammanträdet, som ägde rum å Gillet, höll redaktionssekreteraren
fil. kand. Helge Gad ett mycket intressant
föredrag med titeln "Hur gör man en tidning?"

Redaktör Gad började sitt föredrag med en historik
över tidningspressens uppkomst samt lämnade därefter
en översikt av de tekniska hjälpmedel, som betingat
utvecklingen av tidningspressen till den maktfaktor den
nu är vorden. Tidningens ursprung var brevet.
Romarnas <i>Acta diurna</i> voro brev, som mångfaldigades av
skrivare och som meddelade de officiella nyheterna.
Tidningen i modern mening var emellertid betingad av
boktryckerikonsten. Tidningspressens historia uppvisar
emellertid ej en jämn utveckling. Till långt in på
1800-talet voro framstegen ringa. De svenska tidningarna
lämnade knappast hantverksstadiet förrän vid sekelskiftet.

Handsättningen har nu till största delen undanträngts
av maskinsättning. Endast rubriker och en del
annonser sättas ännu för hand, enär man nu förfogar
över sättmaskiner med ända till sex olika stilsorter
(Linotype). Beträffande tryckningen har man från
flattryckspressarna övergått till rotationsmaskinerna.
Den från sättmaskinerna kommande gjutna stereotypsatsen
överföres på böjlig papier maché och från denna
gjutas tryckplåtarna. I rotationsmaskinerna tryckas,
vikas, klistras, skäras och falsas tidningarna. Till
slut beskrev föredragshållaren även bildmaterielets
tillkomst -- klichétillverkningen -- och påpekade
betydelsen av tidningarnas stora samlingar av bilder och
klichéer. Föredragshållaren berörde även
tidningsredaktionens arbete, ett arbete fyllt av omväxling och
spänning. En tro på nyttan av det arbete, som utföres,
bidrager ock till att skapa arbetsglädje,

Efter föredraget följde sedvanligt samkväm och vid
midnattstid avslutades den givande kvällen med ett
besök på Upsala nya tidnings officin, där arbetet då
pågick för fullt. <tab><tab><tab><tab><tab><tab><i>E. K.</i>

<b>Tekniska samfundet, Göteborg,</b>
som av Skånska cementaktiebolaget blivit inbjuden att
bese den nya cementfabriken i Hellekis, inledde
höstsäsongen med en utfärd till dessa anläggningar lördagen
den 24 september 1932.

Inbjudan resulterade i en livlig tillslutning, varför
utfärden företogs med extratåg på Västgötabanan.
Under uppresan utdelades till deltagarna särtryck, av en
beskrivning i Teknisk tidskrift, över Hellekis
Cementfabrik, vilka voro till stor nytta under rundvandringen
genom fabriken.

Vid framkomsten hälsades resenärerna välkomna av
disponent Nils Danielsen, som skickligt organiserat
utfärden och nu gav närmare instruktioner för besöket.
Deltagarna hade uppdelats i två grupper, av vilka den
ena gruppen besåg fabriken och studerade tillverkningen
medan andra hälften i bussar företog en utfärd till
bolagets dagbrott, ca 3 km från fabriken, och
stenhuggeriet. Respektive turer togo en tid av en och en halv
timme varefter grupperna växlade. Besöket vid
fabriken avslutades vid femtiden, då tåget avgick till Skara
där cementaktiebolaget bjöd deltagarna på middag å
stadshotellet. Disponent Danielsen talade för gästerna,
tackade för besöket och hoppades att
Göteborgsmarknaden skulle återknyta förbindelsen med
cementtillverkningen i Hellekis, då genom den nya fabriken
leveransförmågan hade stegrats avsevärt.

Samfundets ordförande, arkitekt Sven Steen,
framförde gästernas tack för den storartade gästfriheten.
Vid 8-tiden skedde uppbrottet och vid halv 12-tiden
anlände extratåget till Göteborg. <tab><tab><tab><i>G. E. M.</i>

<b>Östergötlands tekniska förening</b>
i Linköping hade lördagen den 1 oktober ett talrikt
besökt sammanträde å Stora hotellet i Linköping under
ordförandeskap av direktör G. Lindman.

Vid sammanträdet höll fil. dr Gregor Paulsson,
Stockholm, ett med talrika ljusbilder illustrerat föredrag
över ämnet: "Teknik och form, förutsättningarna för
samarbete mellan industrien och konsten."

Till att börja med erinrade tal. om, hur energiskt
det i våra dagar arbetas på att få de tekniska och
estetiska rörelserna att samgå. I fortsättningen
berättade han en lärorik historia, som visade, att det
gives andra värden i en vara än det rena nyttovärdet.


Det gives prydnadsvärde och ekonomiskt värde,
försäljningsvärde. Ju nödvändigare en vara är, desto mindre
av värdet inbegriper prydnadsvärde. Industrialismen
har emellertid åstadkommit en förfulning av varorna.
Vi, som se på produktionen även ur estetisk synpunkt,
se på den på ett helt annat sätt än fabrikanter och säljare.

Tal. ställde så emot varandra estetikerns glädje
inför det konstnärligt ändamålsenliga samt affärsmannens
och teknikerns intresse av en vara ur synpunkten av
dess ekonomiska värde och tjänstevärde. Därifrån kom
tal. in på industriens förhållande till de konstnärliga
värdena. Med ljusbilder visade tal. hurusom olika
alster av konsthantverk kunna representera olika grader
av nyttans och prydnadens funktioner.

Få personer voro medvetna om att genom teknikens
genombrott en ny formvärld skulle uppstå, i vilken
formerna helt och hållet måste rätta sig efter funktionen.
Så småningom grep den emellertid omkring sig och
präglade alla de resultat, som uppstodo genom de
tekniska framstegen.

Från denna den rena ändamålsenlighetens och
saklighetens värld kom tal. in på bohagsvarorna. Mot en
förkonstlad syn på varorna ställde tal. den bjärta
motsatsen, representerad av enkla föremål i hyfsad form,
nyttoföremål av rostfritt stål, eldfast lera m. m. Gamla
vackra former gå ofta väl in i den moderna
nyttokonsten. Man anser det vara lika bra att föra fram
gamla goda saker som att skapa nya. Inställningen
till formgivningen i våra dagar ville tal. beteckna
såsom saklig och moralisk.

Med bilder illustrerade tal., hurusom de varor, vilka
skola framställas individuellt, måste ha andra, enklare
former än de, vilka skola göras hantverksmässigt.
Föremålen måste nämligen klädas i former, som passa de
maskinella tillverkningsmetoderna. Maskinen har sina
egna former, och det gäller således ej att imitera
hantverkets.

Det är, sade tal. till sist, kanske i vårt nyare, mera
omedelbara och enklare sätt att leva, som skillnaden
ligger mellan den gångna tiden och den nya.

Föredragshållaren, som avtackades av ordföranden,
blev föremål för livliga applåder.

Efter föredraget intogs gemensam supé, varefter en
livlig diskussion utspann sig i anslutning till dagens
föredrag. <tab><tab><tab><tab><tab><tab><tab><i>H. N.</i>

<b>Tekniska föreningen i Västerås.</b>
hade sitt andra sammanträde för denna säsong
måndagen den 24 oktober, varvid föredrag hölls av direktör
Gunnar Wallgren från Ulvsunda rörande "Nomylagret
och dess smörjningsprincip".

Föredraget, som framfördes på ett synnerligen
medryckande sätt, gav först en framställning av de
teoretiska förutsättningarna för bildning i ett glidlager av en
bärande oljefilm och övergick därefter till en
beskrivning av huru problemet blivit löst i Nomylagret.
Intresserade hänvisas rörande detta lager till de artiklar,
som tidigare varit publicerade i Teknisk tidskrift.

Föredraget, som hade lockat nära 100 medlemmar,
illustrerades av ett stort antal skioptikonbilder och
åhördes med spänt intresse.

Efter förhandlingarna följde som vanligt supé med
samkväm. <tab><tab><tab><tab><tab><tab><tab><i>H. S.</i>

</chapter>
<chapter name="RÄTTELSE">
<h3><i>RÄTTELSE</i></h3>
<b>Kan  en  underjordisk vattentillgång skyddas
genom lagstiftning?</b>

På sid. 435, vänstra spalten, 12 raden, står: inträngt;
skall vara: instängt. På sid. 436, vänstra spalten, 21
raden, står: nytta och trevnad; skall vara: ägarnas
nytta och trevnad.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska arkitektföreningen,</b> avdelning av Svenska
teknologföreningen, sammanträder måndagen den 21
november 1932 kl. 8,00 e. m. å Svenska teknologföreningens
lokaler, Brunkebergstorg 20. <sp>Ärenden:</sp>
Föreningsangelägenheter. -- Val av styrelse för år 1933. -- Val av
representanter i teknologföreningens styrelse. --
<i>"Byggnadsteknik i U. S. A.",</i> föredrag med skioptikonbilder av
danske arkitekten <sp>L. Marnus.</sp> -- Diskussion. -- Efter
sammanträdet supé och surrealistiskt nachspiel med röster
från Paris. Pris för supé, bestående av smörgåsbord med
småvarmt, brännvin, öl, kaffe och servis, kronor 3:50.

<i>Meddelande nr 1.</i> På föranstaltande av Tekniska
högskolans fackavdelning för arkitektur och Konsthögskolans
byggnadsskola kommer arkitekten L. Marnus från
Köpenhamn att tisdagen den 15, torsdagen den 17 och tisdagen
den 22 november kl. 19,15 (precis) i <i>Konstakademiens stora
sal</i> föreläsa om amerikanska byggnadsförhållanden,
berörande särskilt <i>Systematisk arbetsledning och
arbetsmetoder på kontor och byggnadsplats, Nya
byggnadskonstruktioner</i> och <i>Moderna bostäder.</i> Samtidigt utställas
amerikanska byggnadsritningar. Medlemmar av Svenska
arkitektföreningen inbjudas.

<b>Avdelningen för Industriell ekonomi och organisation</b>
håller sitt ordinarie höstsammanträde å
<i>Ingeniörsvetenskapsakademiens</i> lokaler, Grevturegatan 14, tisdagen den
22 november 1932 kl. 17 enligt följande program: Kl. 17,0.
Val av justeringsmän. -- Inval. -- Styrelseval. -- Val av
två representanter och en suppleant i Teknologföreningens
styrelse. -- Skrivelser. -- Kl. 17,30. Kommerserådet <sp>Axel
F. Enström:</sp> <i>"Planering inom industrien med hänsyn till
konjunkturväxlingarna."</i> -- Kl. 19,0. Gemensam middag
bestående av smörgåsbord, varmrätt, dessert, snaps,
pilsner, kaffe och servisavgift kronor 6:--. -- Samkväm.

Avdelningen för <i>Industriell ekonomi och organisation</i>
konstituerades i maj 1931. Dess uppgift är att förmedla
meningsutbyte och åvägabringa kamratlig sammanslutning
mellan ledamöter av föreningen, som äro intresserade för
industriell ekonomi och organisation.

Denna uppgift kan Ni stödja genom att bli medlem av
avdelningen. Medlemskapet ådrager Eder inga extra
avgifter, men Ni erhåller <i>gratis</i> Sveriges industriförbunds
Rationaliserings-Revy, som utkommer ca sex gånger per år.

Dessutom har medlemmarna <i>gratis</i> erhållit separattryck
av publicerade föredrag, som hållits vid avdelningens
sammanträden.

<b>Avdelningen för Teknisk undervisning</b> sammanträder
med damer på Tekniska högskolan, fysiska hörsalen,
onsdagen den 23 nov. 1932 kl. 19,15. Ärenden: 1)
Protokolljustering. -- 2) Inval. -- 3) Val av styrelse och
suppleanter. -- 4) Val av representanter i föreningens styrelse. --
5) Professor <sp>I. Malmer</sp> redogör för <i>Tekniska högskolans
nya flygtekniska laboratorium,</i> vilket därefter visas. --
Efter visningen supé (à kr. 3:15) och samkväm på
teknologföreningens lokal med visning av 1) En hydrodynamisk
film från Göttingen m. m.

<b>Avdelningens för Skeppsbyggnadskonst</b> ordinarie
höstsammanträde äger rum i Stockholm å föreningens lokal,
Brunkebergstorg 20, <i>lördagen den 26 november 1982 kl.
2,30 e. m.</i> <sp>Program:</sp> 1) Val av justeringsmän. --
2) Val av styrelse för år 1933. -- 3) Val av ledamöter och
suppleant i föreningens styrelse för år 1933. -- 4) Val av
ledamot i biblioteksnämnden. -- 5) Val av klubbmästare
och vice klubbmästare för år 1933. -- 6) <i>"Götaverkens
ångkompressor",</i> föredrag av civilingenjör <sp>O. Hammar</sp>
med kompletterande inlägg av ingenjör <sp>Erik Johansson.</sp>
-- 7) <i>"Svetsningen och klassificeringssällskapen",</i>
föredrag av civilingenjör <sp>Karl Ringdahl.</sp> -- 8)
<i>"Skärgårdsbåtar av nya typer",</i> föredrag av civilingenjör
<sp>N. J. Ljungzell</sp> med redogörelse för några vid K. tekniska
högskolan uppgjorda förslag till passagerarefartyg för
Stockholms skärgård eller Mälaren. -- 9) <i>" 'Mythen', en
helsvetsad passagerarebåt",</i> av överingenjör <sp>Rud. A.
Furrer,</sp> Luzern. -- Efter sammanträdets slut (beräknad
tid kl. 6,15 e. m,) serveras gemensam middag (à c:a 9 kr.)
i föreningens lokal; därefter samkväm.

</chapter>
<chapter name="TEKNISK TIDSKRIFT
HÄFT. 48 ÅRG. 62 26 NOV. 1932">
<h1>TEKNISK TIDSKRIFT</h1>
<h2>HÄFT. 48 ÅRG. 62 <tab>26 NOV. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> En enkel biologisk metod för prövning av för vattencisterner avsedda färg- och
impregnationsmedel, av professor E. Naumann. -- Tekniska samfundets 50-årsjubileum. -- Notiser. -- Litteratur. --
Tekniska föreningar. -- Sammanträden.

</chapter>
<chapter name="EN ENKEL BIOLOGISK METOD FÖR PRÖVNING AV FÖR
VATTENCISTERNER AVSEDDA FÄRG- OCH IMPREGNATIONSMEDEL.">
<h2>EN ENKEL BIOLOGISK METOD FÖR PRÖVNING AV FÖR
VATTENCISTERNER AVSEDDA FÄRG- OCH IMPREGNATIONSMEDEL.</h2>
<h3>Av professor <sc>E. Naumann</sc></h3>
När det gäller för vattencisterner avsedda färg- och
impregnationsmedel, torde man väl i allmänhet
först och främst ta hänsyn till vissa tekniska krav, i
första hand avseende bestrykningens skyddande
förmåga mot underlagrande ytor och dess varaktighet.
Det är emellertid ofta nog också en mycket viktig, i
vissa fall helt enkelt utslagsgivande sak att övertyga
sig om, att bestrykningen också är giftfri, dvs. icke
avger några för levande organismer skadliga ämnen
till vattnet. En lätt tillämplig metod för påvisande
av dylika förhållanden utexperimenterades redan
1928 vid det limnologiska (sötvattensforsknings-)laboratoriet
i Aneboda. Då denna metod nu rätt
allmänt kommit till användning för bedömande av
färg- och impregnationsmedel i omskrivna hänseende,
torde det vara av intresse att ävenledes inför svensk,
tekniskt orienterad publik korteligen sammanställa
dess grunddrag.<footnote>Originalbeskrivningen återfinnes i Band 6 av samlingsverket
"Die Binnengewässer", Stuttgart, Schweizerbart. 1929.</footnote>

Metoden är biologisk, dvs. den är grundad på en
indikatororganisms sätt att reagera mot
miljöstörningar. Som indikatororganism har valts ett litet
kräftdjur (av högst 5 mm längd), vars latinska namn
är Daphnia magna. Denna organism är lätt att odla
i rena linjer under experimentella betingelser. Den
ras, som för olika uppgifter odlats vid laboratoriet i
Aneboda sedan 1918 (ehuru dess lämplighet som
indikator för här avhandlade uppgifter icke
upptäcktes förr än 1928!) härrör ursprungligen från den
enda ännu kvarvarande av de gamla dammarna på
Helgonabacken i Lund. Rasen ifråga torde numera
förekomma mångenstädes inom vårt land, även i
mycket stora odlingar. Det har ännu icke närmare
undersökts, huruvida andra raser kunna användas
med samma fördel, men för jämförande
undersökningar är det givetvis nödvändigt att alltid hålla sig
till ett och samma material, dvs. till en och samma ras.

Metoderna för odling av Daphnia magna äro
mycket enkla. Var och en, som har någon laboratorievana,
torde utan svårighet snart nog kunna bli i
stånd till att tillämpa dem.<footnote> Närmare anvisningar finnas bl. a. meddelade i ovan
anförda band 6 av "Sammlung Binnengewässer". Jfr också
mitt arbete: Sötvattnets plankton. (Serien: "Vetenskap och
bildning".) Stockholm, Bonnier, 1924.</footnote> Däremot fordras det
givetvis en ganska betydande vana att bedöma
djurens sätt att reagera mot skilda miljöstörningar; och
sådan vana torde man näppeligen kunna förvärva
på annat sätt än genom någon tids praktik vid
ett limnologiskt laboratorium, där dessa metoder
tillämpas.

Daphnia magna kan leva i ett vatten, vars salthalt
ungefärligen kan ligga inom de (för övrigt mycket
långt skilda!) extremer, som vårt lands normala
ytresp. grundvatten kunna erbjuda. Vattnets reaktion
bör hälst icke vara mycket under neutralpunkten men
kan gärna gå betydligt över. Syrgashalten kan få
gå mycket långt ner, i varje fall tidvis ända till
<= 2 cm<sup>3</sup>/l. Som näring fordras fint, bakteriemängt
organiskt finslam eller alger av högst ett tiotal µ, i
diameter. Denna näringskälla måste man givetvis i
flertalet fall tillföra extra från särskilda för detta
ändamål anlagda kulturer.

Daphnia magna är särskilt känslig gentemot
sådana (även för levande organismer överhuvudtaget
farliga!) gifter som exempelvis koppar och zink. Den
är dessutom mycket känslig gentemot föroreningar i
vattnet, som härröra från vissa organiska
lösningsmedel. Det torde väl med dessa förutsättningar vara
ganska självklart, att materialet med särskild fördel
skall kunna användas just för undersökningar av det
slag, där man måste vara inställd på att dylika
substanser möjligen kunna förutsättas övergå i
vattenlösning.

Inför man Daphnia magna i ett normalt sötvatten
av ovan antydd typ, så växer den vid riklig tillgång
på näring mycket snabbt i antal. Fortplantningen
sker då genom obefruktade ägg; och ofta med en
sådan intensitet, att varje hona efter ca 7 dagars ålder
allraminst ger upphov till ett tjugotal avkomlingar i
veckan osv.

Vid mera påtaglig förorening av ovan antydd typ
dör emellertid hela det insatta beståndet av Daphnia

magna redan efter några timmar eller efter något dygn.

De preparat, som skola prövas, införas i en
produktiv kultur under sådana betingelser, att
jämförelser med annat material bli möjliga.

Gäller det exempelvis färger och impregneringsmedel,
så utstrykas dessa på skivor av inbördes lika
storlek av indifferent eller till dess verkningssätt
förut känt material, vilka nedsänkas i de i glaskärl
befintliga kulturerna. Skulle nu Daphnierna dö inom
10 dygn, så kan materialet utan vidare förklaras
vara giftigt vid närvaro av sötvatten och alltså också
odugligt att användas för sådana anläggningar, vilka
äro avsedda för vissa vattenledningar, exempelvis
inom fiskerier och liknande anläggningar. Daphnia
magna är visserligen särskilt känslig gentemot
giftverkningar av ovan antydd typ; men utförda
undersökningar ha visat, att där Daphnia magna reagerat
genom förgiftning, där följa både vattenväxter och
djur (fisk) snart nog efter.

Så långt torde också icke någon diskussion
angående1 tillämpligheten av Daphnia magna-provct
kunna ifrågakomma. Men skall man tillåta ett
vatten, mot vilket Daphnia magna inom ovan angivna
försökstid reagerar genom typisk förgiftning, för
mänsklig konsumtion? Frågan torde lia sin stora
betydelse, då man besinnar, att exempelvis redan ett av
galvaniserade rör helt eller delvis bestående
ledningsnät kan betinga ett för Daphnia magna typiskt
giftigt vatten inom sådana trakter av vårt land, där
vattnets kalkhalt är ringa och där dess reaktion
ligger på den sura sidan om neutralpunkten.

Som biologiskt bildad vattenhygieniker är jag
givetvis benägen att utan tvekan besvara denna fråga
nekande. Men möjligen ha de medicinskt orienterade
vattenhygienikerna, -- som ju dock måste anses ha
utslagsrösten, när det gäller att godkänna ett vatten
för mänsklig konsumtion! -- här mindre anspråk?
I denna viktiga fråga ha de dock veterligen ännu icke
haft tillfälle att uttala sig inom vårt land.

</chapter>
<chapter name="TEKNISKA SAMFUNDETS 50-ÅRSJUBILEUM.">
<h2>TEKNISKA SAMFUNDETS 50-ÅRSJUBILEUM.</h2>
Den 3 november i år kunde Tekniska samfundet i
Göteborg se tillbaka på en 50-årig resultatrik
verksamhet. Av praktiska skäl hade minnesfirandet
förlagts till lördagen den 5 november.

Förarbetena till halvsekeljubileet började redan
våren 1931, då en kommitté tillsattes för utgivandet
av en minnesskrift, värdig samfundets verksamhet.
Denna skrift utkom även i god tid till jubileet.

Jubileet firades på Börsen, Göteborgs magnifikaste
samlingslokal, och omfattade högtidssammanträde
jämte bankett. Till jubileet hade inbjudits att
låta sig representera ett flertal institutioner och
föreningar i in- och utlandet. Då dessa representanter
anlände dels fredag kväll och dels lördag morgon,
hade samfundet ett förmiddagsprogram för dessa
gäster. Programmet omfattade besök vid S. K. F.
och Götaverken, som efter besöket på varvet bjödo
deltagarna på lunch.

Högtidssammanträdet, som ägde rum på
eftermiddagen, öppnades av samfundets ordförande,
arkitekt S. Steen, som hälsade de närvarande välkomna
och formade sitt anförande till en återblick på
samfundets första förutsättningar och dess följande
utveckling, varvid han särskilt dröjde vid
förhållandena i Göteborg vid 80-talets början.
Anmärkningsvärt var ju, att uppslaget till samfundets bildande
kom från en journalist, Handelstidningens
mångkunnige medarbetare, M. Rubenson, vars intresse
för teknisk vetenskap väckts under talrika resor
och in- och utländska utställningsbesök. Talet
utmynnade i en erinran om den samverkan, som redan
från begynnelsen samfundet haft med Chalmers
tekniska institut, ett samgående så mycket naturligare
som de flesta av samfundets medlemmar utexaminerats
från Chalmers. Talaren slöt sitt anförande med
ett tack till alla dem, som varit behjälpliga med
åstadkommandet av den ståtliga minnesskriften,
och särskilt adresserades detta tack till professor
Gösta Bodman, som varit redaktör för minnesskriften.

Näste talare var professor G. Bodman, som talade
om Tekniska samfundets historia i korta drag.
Föredraget utgjorde en intressant och underhållande
uppläggning av mera populärt tillgängliga partier av
minnesskriften.

Härefter följde en serie av hälsnings- och
hyllningsanföranden från de föreningar och samfund, som
låtit sig representera. I enlighet med av samfundet
uttalad uppfattning förekommo inga adresser -- med
blott två undantag.

Kommerserådet A. F. Enström framförde
Ingeniörsvetenskapsakademiens lyckönskningar, och direktör
Uno Forsberg representerade Svenska
teknologföreningen. De utländska föreningarnas
representanter voro: för Dansk Ingeniørforening brandinspektör
Povl Vinding, för Tekniska föreningen i Finland
professor A. Ahlfors och för Norsk Ingeniorforening
ingenjör B. Bassøe.

Från Tekniska förbundet i Borås överlämnade
därpå överingenjör A. Engblom en förnämlig adress
som ett uttryck för förbundets tack för ett gott samarbete.

Sedan följde en grupp tekniska föreningar
bestående av Skånska ingenjörsklubben repr. direktör
H. M. Molin, Norrköpings Polytekniska förening
repr. kapten F. Bensow, Tekniska föreningen i
Jönköping repr. direktör W. Graneli, Tekniska
föreningen i Västerås repr. tekn. dr L Herlitz, Tekniska
föreningen i Eskilstuna repr. direktör V. Landqvist,
Ingenjörsföreningen i Halmstad repr. disponent G.
Arnell, Örebro ingenjörsklubb repr. rektor W.
Hallström, Trollhättans ingenjörsklubb repr.
kanaldirektör A. Norman och Tekniska föreningen i
Hälsingborg repr. doktor I. Svedberg, vilken sistnämnde
som talesman framförde dessa föreningars
lyckönskningar till samfundet. Stadsplanedirektör A.
Lilienberg från Svenska kommunaltekniska föreningen
överlämnade därefter en gedigen adress.

Till slut talade professor A. Romdabl för
Göteborgs k. vetenskaps- och vitterhetssamhälle.

Sedan ordföranden uppläst ett antal telegram, bl. a.

även från Svenska ingenjörsföreningen i Chicago,
avslöts mötet.

Deltagarna förflyttade sig sedan till stora börssalen
där middagen dukats. Under middagen höllos endast
få och korta anföranden. Arkitekt S. Steen inledde
talen med en skål för Konungen, som åtföljdes av
kungssången. Senare hälsade arkitekt Steen de
närvarande välkomna, varpå följde ett tal för
samfundet. Maskindirektör D. O. Silfverstolpe talade å
Göteborgs stads vägnar och direktör Uno Forsberg
förde Svenska teknologföreningens talan. Damernas
hyllning framfördes i en bordsvisa, författad av
ingenjör Olle Lundberg och föredragen till luta av
arkitekt R. O. Svensson.

Landshövding O. von Sydow gjorde sig slutligen
till tolk för gästernas och festdeltagarnas
tacksamhet i ett livligt uppskattat anförande.

Kaffet serverades i angränsande salar, och senare
vidtog dansen till fram på småtimmarna. <tab><i>G. E. M.</i>

</chapter>
<chapter name="NOTISER">
<h3><i>NOTISER</i></h3>
<b>Energiproduktionen i Sverige under tredje kvartalet
1932.</b> Svenska elektricitetsverksföreningens i dagarna
publicerade energistatistik för tredje kvartalet 1932 ger
bl. a. den beaktansvärda upplysningen, att det häftiga
bakslaget under andra kvartalet delvis är återhämtat.
De exceptionellt låga energisiffrorna för maj och juni
ha följts av kraftigt stigande värden under tredje
kvartalets månader. Visserligen är totalvärdet för
energiproduktionen under september något lägre än för
motsvarande månad 1931, men man torde ändå kunna draga
den slutsatsen, att eftersommarens häftiga nedgång i
energiproduktionen mest berodde på de stora arbetskonflikterna
och andra faktorer av mera övergående art.

Sydsverige uppvisar ganska låga månadsvärden
under tredje kvartalet. Ångkraftprocenten är abnormt
hög, ända upp till 34 % under augusti. De låga
produktionsvärdena torde alltså huvudsakligen bero på den
svåra vattenbristen i Sydsverige. I Centralsverige
passerades minimum i augusti, och september låg alltjämt
under det normala värdet. Nedgången var dock ännu
mera markerad i Bergslagen och isynnerhet i Norrland.
Återhämtningen har dock inom dessa områden skett
proportionsvis raskare, så att septembervärdet för
Norrland t. o. m. låg 22 % över årsgenomsnittet.

Samhällenas energiomsättning har utvecklats
jämnare. Nedgången under sommaren var mera måttlig,
och på det hela taget kan man säga, att elektricitetsverken
hittills blivit rätt oberörda av krisen, även om
man tar hänsyn till industrileveranserna. Ökningen i den
högkvalificerade distributionen har dock uteblivit.
Försäljningen av lågspänd energi enligt detaljtariffer, den
ur ekonomisk synpunkt viktigaste delen av elverkens
energiomsättning, har under året hållit sig
tillnärmelsevis konstant.

<b>Världskraftkonferensens sektionsmöte.</b> Till
Världskraftkonferensens sektionsmöte nästkommande sommar
hade den 12 november anmälts sammanlagt 165
uppsatser, därav från Belgien 3, Danmark 8, England 10,
Finland 7, Holland 2, Italien 15, Japan 6, Lettland l, Norge
8, Polen 3, Schweiz 8, Sverige 43, Tyskland 25, U. S. A.
8 och U. S. S. R. 15 uppsatser.

Uppsatsernas fördelning på de olika sektionerna var
följande: sektion 1 (användning av elektrisk energi
inom storindustrien) 53, sektion 2 (kombinationer av
kraft och värme) 19, sektion 3 (speciella energifrågor
inom ångförbrukande storindustrier) 11, sektion 4
(energifrågor inom järn- och stålindustrien) 6, sektion
5 (elektrovärme för ståltillverkning och
värmebehandling) 12, sektion 6 (drivkraftens överföring och
anpassning) 12, sektion 7 (ånga-diesel-elektricitet inom
järnvägsdrift) 18, sektion 8 (lokal- och förortstrafikens
energiproblem) 14 samt slutligen inom sektion 9
(sjöfartens energifrågor) 20 uppsatser.

Som generalrapportörer inom de olika sektionerna
fungera följande herrar: sektion 1 kraftverksdirektör
K. G. Ljungdahl, sektion 2 civilingenjör Tom
Nordensson, sektion 3 civilingenjör Holger Lundberg, sektion 4
bergsingenjör Åke Anjou, sektion 5 civilingenjör
Lennart Högel och bergsingenjör Magnus Tigerschiöld,
sektion 6 ingenjör Axel Hansson, sektion 7 civilingenjör
Harry Bager, sektion 8 civilingenjör Julius Körner och
slutligen inom sektion 9 direktör Ernst Hedén.

<b>En ny automatisk reproduktionsmetod.</b> I nästan allt
vetenskapligt forskningsarbete spelar ju excerperingen
av handskrifter eller böcker en mycket viktig roll. Detta
tidsödande arbete har man på senare tid väsentligt
kunnat underlätta genom fotografering av valda delar av
källmaterialet, och ofta ställer det sig billigare att
framställa fotografiska kopior av de för forskningsuppgiften
värdefulla delarna av ett verk än att anskaffa
hela verket. Denna metod gör dessutom forskaren
mera obunden av tiderna för bibliotekens och arkivens
öppethållande.

Hittills har det varit vanligt att fotograferingen skett
direkt på papperet, men denna metod har vissa
olägenheter. Antingen får man en negativ kopia, som är
svårläst och, när det gäller återgivande av halvtonsbilder
efter fotografiska original, föga lämplig för sitt
ändamål. En omfotografering av den negativa kopian ökar
kostnaden och försämrar i allmänhet bildens gradation.
En i marknaden befintlig apparat, som ger positiva
bilder, är utmärkt för reproduktion av text och bilder
ur böcker men ger sämre resultat, då det gäller
reproduktion av fotografier och andra halvtonsbilder, som ej
äro utförda enligt rastermetod. Nämnda reproduktionsmetoder
fordra dessutom stora och tunga apparater, ett
förhållande som är olägligt i alla de fall, då
vederbörande bibliotek eller arkiv ej har en egen
reproduktionsapparat till sitt förfogande. En ytterligare olägenhet
vid direkt fotografering på papper är, att upplagans
storlek måste bestämmas på förhand.

En lösning av problemet efter andra linjer har i höst
framlagts av arkitekten Ture Sellman, som för sitt
arbete åtnjutit bidrag av ingenjörsvetenskapsakademien.
Sellman har under sitt 12-åriga försöksarbete drivits att
helt frångå principen att fotografera direkt på papperet
och i stället sökt bygga på tagningen av små filmnegativ,
som framgår av följande beskrivning av metoden.

Negativtagningen är rationellt ordnad genom
användande av film. På grund av de minimala
negativformaten (24 X 34 mm) har negativkostnaden kunnat
reduceras till mindre än ett öre pr bild. Enär ända till 1 600
negativ kunna framkallas på en gång, blir även
framkallningskostnaden obetydlig. Perforerad film
användes, varigenom man har möjlighet till exakt
frammatning av varje bild, något som har betydelse vid den
efterföljande förstoringen, vilken kan utföras
fullkomligt maskinellt.

Upptagningskameran har konstruerats fullt
automatisk i fråga om inställning och belysning. Alla
inställningar ske automatiskt med tillhjälp av ledskenor, som
formats efter vissa kurvor, över- och

<img 1>
Sellmans reproduktionskamera uppställd över ett original.
</img>

underexponeringsfel äro uteslutna på grund av att belysningen
samarbetar med kameran, så att alla exponeringar, oavsett om
originalen äro stora eller små, alltid giva lika svärtade
negativ. Den likartade svärtningen möjliggör å sin sida
maskinell förstoring och maskinell framkallning.

Den automatiska upptagningskamerans olika delar
framgå av fig. Kamerans objektiv är beläget vid <i>a,</i>
filmed vid <i>b.</i> Det föremål, <i>cdef,</i> som skall fotograferas,
ligger på ett bord. Apparaten ställes över föremålet
med stativbenens spetsar i föremålets hörn. Härigenom
intager kameran automatiskt ett sådant läge, att exakt
den del av föremålet, som begränsas av stativbenens
spetsar, kommer med på negativet. Denna automatiska
reglering sker efter en profil på stativbenens innersida,
när kameran för intagande av olika lägen skjutes upp
och ned medelst stången <i>g.</i> Samtidigt härmed sker en
automatisk inställning av kamerautdraget, så att vid ett
visst läge hos kameran bilden inställes skarpt på
negativet. Denna reglering sker medelst en ledskena på
yttersidan av ett av stativbenen <i>(h).</i> Dessutom äro
automatiskt reglerade rörelser införda på lamporna,
vilka placerats på stativbenen. Lampornas rörelse
samverkar med kamerans i avsikt att åt varje negativ ge
exakt lika exponeringsgrad. Inuti kameran finnes en
automatisk lyftnings- och tilltryckningsanordning för
undvikande av friktion och därav orsakade repor på
filmen vid dennas växling. Utanpå kameran finnes en
elektrisk kontaktapparat, som förhindrar dubbelexponering.
Upptagningsapparaten är ca 90 cm hög och kan
bekvämt bäras i handen. En med film laddad kasettask
med ca 10 cm diameter rymmer 1 600 negativ. I en
mindre handväska kan man därför på en resa medtaga
ca 20 000 negativ.

Det är egentligen endast tagningen som kräver något
arbete och tid. Dock kunna ett 100-tal bilder tagas pr
timme, även om formaten växla. Framkallning och för
storing försiggå, som nämnts, helt automatiskt, och
kostnaderna för kopiorna bli därför små. En
reproducerad bild i stort vykortsformat (105 X 147 mm) kan
levereras för endast 35 öre. Stora mängder av negativ
kunna tagas och arkiveras för en relativ liten kostnad
för att vid behov reproduceras på kort av lämplig storlek.

Metoden har redan tagits i bruk vid flera arkiv och
bibliotek. Bl. a. ha riksarkiven i Sverige, Norge och
Danmark inköpt en apparat, som stationerats i Moskva
och redan hunnit producera ca 100 000 negativ, vilka nu
förvaras i riksarkivet. För Svenska akademiens
räkning har i Runebergsmuseet i Borgå utförts en
fullständig fotografering av Runebergs handskrifter
omfattande nära 3 000 blad. Arbetet tog endast ca 14
dagar i anspråk, men skulle med vanlig fotografering på
plåtar ha krävt hela år.

De beskrivna filmbanden med lika svärtade negativ
kunna lätt nog förstoras på skioptikonplåtar. Billigare
är emellertid att kopiera negativen i samma storlek på
en filmremsa. En filmskioptikonbild kostar ej mer än
25 öre, alltså ca 1/6 av vad ett vanligt diapositiv på glas
betingar i framställning. Utmärkta projektionsapparater
för filmskioptikonbilder finnas f. n. i handeln. Det
har stundom visat sig lämpligt att kunna använda två
projektionsapparater samtidigt. Med den ena visas en
vanlig bild, t. e. en ritning, kurva e. d., med den andra
en deduktion av en formel, en tabell osv., som i vanligt
fall måste skrivas på svarta tavlan vid föreläsningen.
I stället kan man nu projiciera en negativ filmbild i
mindre format, varvid de båda bilderna ej på något sätt
behöva störa varandra.

<b>Lära och leverne.</b> Det tillhör ju de s. k. allmänna
sanningarna, att principer äro till för att frångås, och
i den mån en princip under utvecklingens gång visar
sig otidsenlig behöver ingen beklaga, att den ersattes
med en ny. Men när en verksamhet som motiv för sin
tillblivelse anför en sund och riktig princip, kanske man
även borde tillse, att denna ej tappades bort under
verksamhetens fortgång.

När ingenjörsvetenskapsakademien för två år sedan
startade sin tidskrift "IVA", gjorde utgivaren i anmälan
till det första häftet följande tänkvärda uttalande:
"Akademien har i det längsta dragit sig för att med ett
eget organ öka den redan förut så rikhaltiga
tidskriftslitteraturen, men behovet har gjort sig så kraftigt
gällande, att betänkligheterna måst ge vika. Akademien
tänker sig emellertid att genom korthet och pregnans
söka förebygga slöseri med trycksvärtan. Den vill i
främsta rummet genom kortfattade notiser fästa
uppmärksamheten vid de olika problem, frågor och
ärenden som dyka upp inom synkretsen i det syftet att
påverka den i varje fall särskilt intresserade att söka
den närmare orienteringen i den ursprungliga källan.
Härvid står akademien och dess personal självfallet
gärna till tjänst. På denna förmedlingens väg skulle
kanske en hel del tryckning kunna inbesparas. Och det
lider väl intet tvivel, att det f. n. slösas rätt mycket med
tryckning, dels så att specialsaker tryckas som endast
möta intresse hos några få läsare, dels så att det som
tryckes mången gång genom traditionens makt ges en
mycket vidlyftigare form än vad som är nödvändigt ur
synpunkten av läsarens kompetens och önskvärt ur
synpunkten av hans i regel hårt anlitade tid."

Det vill synas, som om utgivarens uppfattning om
korthet och pregnans skulle ha undergått en viss
förändring under den nu förflutna utgivningstiden.

Medellängden pr bidrag till "IVA" har sedan starten
betydligt ökats. I de fyra första häftena utgjorde den ca
2,25 sidor men har under innevarande år tenderat att
stiga i höjden. Det sist utkomna häftet rymmer på 24
sidor endast 5 bidrag, motsvarande en medellängd pr
bidrag av 4,8 sidor. Samtidigt har bidragens
maximilängd sprungit upp från ca 110 cm under det första året
till 266 cm i sist utkomna häfte. Därmed synes den
åberopade skillnaden mellan publikationen ifråga och
den övriga tekniska tidskriftslitteraturen vara utplånad.

Sant är, att meddelandena från akademiens
laboratorier fortfarande utgöra en väsentlig del av innehållet
och att dessa meddelanden i allmänhet äro av den
beskaffenhet, att de avgjort höra hemma i en publikation
av denna typ. Men därjämte har en allt större del av
tidskriftens utrymme kommit att upptagas av bidrag,
som, ehuru de mer eller mindre sammanhänga med
akademiens verksamhet, genom sitt omfång och sin
allmänna läggning på intet sätt skilja sig från vad som
hittills ansetts karakteristiskt för vanliga tekniska
tidskrifter. Hit höra exempelvis referat av föredrag inom
och utom akademien samt översiktsartiklar av allmänt
teknisk läggning.

Rekordet i fråga om utförlighet (en uppsats om 14
sidor) sättes dock i det sist utkomna häftet med en
redogörelse för försöksanläggningen för framställning
av flytande bränsle ur inhemska råmaterial. Avsikten
med denna redogörelse angives vara att till tjänst för
forskare på området fästa uppmärksamheten på
anläggningen i fråga. Även om dessa forskningsuppgifter
kunna vara föremål för stort allmänt intresse, torde i
vårt land antalet praktiskt arbetande krafter inom
området vara alltför litet att motivera det "slöseri med
trycksvärta" som den nu publicerade detaljrika
redogörelsen för anläggningens byggnader och
apparatutrustning innebär.

Korthet och pregnans äro relativa begrepp, och
bedömandet av förhållandet mellan kostnader och
effektivitet vid publicering av tekniskt nyhetsmaterial är
utomordentligt svårt. Vill man inom en trång ram
giva sina läsare så mycket värdefullt stoff som möjligt,
måste man ställa höga anspråk på såväl kvaliteten hos
det publicerade materialet som på sitt eget omdöme.
Helt säkert försöker vårt lands tekniska press att efter
bästa förmåga motsvara dessa anspråk. När allt
kommer omkring, kanske man därför inte bör beklaga, att
"IVA" under årens lopp bytt karaktär. Man kan
måhända till och med anse, att akademien numera funnit
de traditionella former, enligt vilka den tekniska
pressen i allmänhet redigeras, kunna tämligen väl förlikas
med akademiens egna syften. Våga vi fälla ett omdöme
om "IVA", skulle detta bli, att vi funnit tidskriften
åtskilligt mera läsvärd, sedan den avlagt den stränga
reformdräkten och anpassat sig efter det rådande modet,
även om detta kan förefalla alltför traditionsbundet och
föga effektivt ur ensidig nyttosynpunkt.

<b>Lånefonden för inköp av gasgeneratorer för
motordrift.</b> Som Teknisk tidskrift tidigare omnämnt,
föreslog regeringen i proposition till årets riksdag
inrättande av en lånefond för inköp av gasgenerationer för
motordrift, och riksdagen beviljade ett anslag för
ändamålet av 200 000 kr., varjämte riksdagen till täckande
av för lånefonden under budgetåret 1932/1933 till följd
av den medgivna räntefriheten uppkomna räntebristen
beviljade ytterligare 9 000 kr. Kommerskollegium har
nyligen hemställt, att k. m:t måtte föreslå 1933 års
riksdag att anslå ytterligare 100 000 kr. till nämnda
lånefond samt dessutom 9 000 kr. för täckande av
ränteförluster å fonden.

Den 19 oktober hade till kollegium inkommit 89
ansökningar om lån från fonden, och ytterligare
ansökningar inkommo dagligen. För närvarande finnas tre
tillverkare av gasgeneratorer för försäljning.

Man kan, säger kollegium, utan tvekan fastslå, att
fonden och de vidtagna stödåtgärderna framkallat ett
livligt intresse för användning av gasgeneratorer till
motordrift. Särskilt vad angår transportmedel torde
detta intresse t. o. m. hava överträffat förväntningarna,
vilket bl. a. synes framgå av de leveranssvårigheter
som f. n. torde förefinnas. Användningen av
gasgeneratorer har givetvis stimulerats av de under de senare
månaderna ökade bensinpriserna. Åtskilliga
lånesökande uppgiva sig ämna framställa träkol för eget
behov. En utökning av fonden med 200 000 kr. har synts
kollegium önskvärd, men av hänsyn till de statsfinansiella
svårigheterna har endast halva detta belopp begärts.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Från kunskapens fält.</b>
<i>Nr 13. Hawaii-öarna,</i> av <sc>Carl Skottsberg.</sc>
<i>Nr 14. Med timret från skogarna till havet,</i> av <sc>Albert Viksten.</sc>
<i>Nr 15. Från eldborren till tändstickan,</i> av <sc>Ernst Herlin.</sc>
P. A. Norstedt & Söners förlag. Stockholm 1932. Pris
pr häfte 80 öre.

<b>Svenska vattenkraftföreningens publikationer.</b>
<i>251 (1932:7). Nyare rön inom sjöregleringstekniken,</i>
av <sc>Nils Jakobson.</sc> Pris kr. 1:50.
<i>252 (1932:8). Taxering av vattenfallsfastighet,</i> av
<sc>Sune Norrman.</sc> Pris kr. 1:25.

<b>Ledungsskepp och fjärdingsdelning,</b> av <sc>P. Dahlgren.</sc>
Särtryck ur Historisk tidskrift 1932.

<b>Statens järnvägars publikationer.</b>
<i>1932:1. Teknisk-ekonomisk redogörelse för
anläggningen av statsbanan Forsmo--Hoting,</i> utarbetad genom
Kungl. järnvägsstyrelsens försorg.

<b>Statens provningsanstalt, Stockholm 1932.</b>
<i>Meddelande 55. Ljusäktheten hos växtfärgat ylle,</i> av
<sc>Sigurd Köhler.</sc>
<i>Meddelande 56. Undersökningar över "bestämning av
surhetsgrad och koppartal hos papper,</i> av <sc>Sigurd Köhler.</sc>

<b>Årsbok för hem och hushåll,</b> utgiven av Föreningen
för rationell hushållning. Kooperativa förbundets
förlag. Stockholm 1932. Pris kr. 2:50.

Ingenjörsfrun eventuellt fästmön får här bland annat
en vägledning i kemisk tvätt och färgning, städningens
rationalisering, vävning av yllevävnader m. fi. moderna
och nyttiga saker.

<b>Finnish Ports,</b> utgiven av <sc>K. W. Hoppu</sc> och <sc>H. P. O.
Solitander,</sc> Helsingfors 1932. Holger Schildt förlag.

<b>League of Nations, Geneva 1932.</b>
<i>Review of World Production 1925--1931.
World Economic Survey 1931--32.</i>

<b>Bulletins from the University of Washington.</b>
Engineering Experiment station.
<i>Nr 58. Preliminary Tests of Thirteen Washington
Coals In a Powdered Coal Boiler Plant at the University
of Washington,</i> av <sc>G. Wilson, H. Yancy</sc> och <sc>J. Daniels.</sc>
<i>Nr 59. Electric Discharges,</i> av <sc>C. E. Magnusson.</sc>
<i>Nr 60. An Electromagnetic Balance for Force
Measurement or Current Control,</i> av <sc>Fred Scoville
Eastman.</sc>
<i>Nr 61. Hydraulic Flow Characteristics of a
Sqarc-Edged Intake,</i> av <sc>Ch. W. Harris.</sc>
<i>Nr 63. Celluloid as a Medium for Photoelastic
Investigation,</i> av <sc>R. Gray Edmonds</sc> och <sc>B. Towne-McMinn.</sc>
<i>Nr 64. The Analysis of Statically Indeterminate</i>


<i>Beams by the Theorem s of Two and Three Moments,</i> av
<sc>A. L. Miller.</sc>
<i>Nr 65. Straight Line Treatment of Hydraulic
Duration Curves,</i> av <sc>R. Harris.</sc>

<b>Technical Data On Fuel,</b> utgiven av <sc>H. M. Spiers.</sc>
London 1932. British National Committee World Power
Conference.

<b>International Handbook of the By-Product Coke
Industry,</b> av <sc>W. Gluud.</sc> American Edition, av D. L.
Jacobson. New York. Chemical Catalog Co. Inc.

<b>Department of Mines, Canada 1932.</b>
<i>Gold in Canada.</i> Pris 20 cents.

<b>Alfred Krupp,</b> av <sc>W. Berdrow.</sc> Deutsches Museum,
Abhandlungen und Berichte. Berlin 1932. VDI förlag.
Pris Rm 0:90.

<b>Einführung in die Metallographie,</b> av <sc>Paul Goerens.</sc>
Halle 1932. Wilhelm Knapp förlag. Pris häftad Rm 15:50.

<b>Versuehsfeld für Maschinenelemente der Technischen
Hochschule zu Berlin.</b> 10. Heft. <i>Ermittlung der
Berührungsverhältnisse von Globoidschneckentrieben,</i> av
<sc>W. Duhnsen,</sc> <i>und ölmengenmessungen an
Ringschmierlagern,</i> av <sc>K. Müller.</sc> Verlag R. Oldenbourg, München.
Pris Rm 5.

<b>Österreichischer Betonverein.</b>
<i>Festschrift zum 25 Jährigen Bestand und Jahrbuch
1931.</i> Wien 1932.

<b>Technische Kulturdenkmahle,</b> av <sc>Conrad Matschoss</sc>
och <sc>Werner Lindé.</sc> München 1932. Verlag Bruckman.
Pris Rm 6:50.

<b>Öl in Betrieb,</b> av <sc>K. Krekeler,</sc> Berlin 1932. Julius
Springer. Pris Rm 2.

<b>Die Kältemaschine,</b> av <sc>M. Hirsch.</sc> Berlin 1932. Julius
Springer. Pris Rm 36:--.

<b>Windkraftwerke,</b> av <sc>H. Honnef.</sc> Braunschweig 1932.
Vieweg & Sohn förlag. Pris Rm 4:80.

<b>Wirtschaftlicher konstruieren -- billiger giessen,</b> av
<sc>R. Lehmann.</sc> Berlin 1932. Pris Rm 4:20.

<b>Richtige Maschinenschmierung,</b> av <sc>E. W. Steinitz.</sc>
Berlin 1932. Julius Springer. Pris Rm 7:80.

<b>Bokanmälan.

Svensk arbetslagstiftning,</b> av <sc>A. Molin.</sc> Norstedt &
Söners förlag. Stockholm 1932. Pris 4 kr.

En synnerligen värdefull samling speciallagar har i
dagarna utkommit på Norstedts förlag med byråchefen
A. Molin såsom utgivare. Verket fyller säkerligen ett
länge känt behov som termen brukar lyda. Det är
nämligen i våra dagar ganska många kategorier av
befattningshavare, som på ett eller annat sätt i sitt arbete
beröras av dessa lagar. Icke minst gäller detta inom
industrien, där särskilt arbetarskydds-, arbetstids- och
kollektivavtalslagarna göra sig gällande. I samlingen
ha lagtexterna medtagits i sin helhet samt försetts med
vissa förtydligande kommentarer.

Samlingen är uppdelad i tre huvudkapitel, nämligen
arbetarskydd, försäkring för olycksfall i arbete och
yrkessjukdomar samt arbetstvister och kollektivavtal m. m.
Allt som allt äro ett femtiotal författningar helt eller
delvis återgivna. Härtill är fogat ett bihang, omfattande
socialstyrelsens anvisningar till förekommande av
olycksfall i arbete.

Av arbetets 372 sidor upptagas ca 100 av lag om
arbetarskydd jämte specialbestämmelser. En kort historik
över arbetarskyddslagens uppkomst inleder detta kapitel.
I kommentarerna tolkas bl. a. begreppen <i>rörelse, särskilt
arbetsföretag,</i> vad som är att hänföra till <i>jordbruk,
arbetare</i> i dess i denna lag vidsträckta bemärkelse etc.

De specialbestämmelser i anslutning till arbetarskyddslagen,
som medtagits helt eller i utdrag uppgå
till ett 30-tal. Här återfinnas bl. a. kungörelse om tillsyn
över hissar såväl i gruvor som ovan jord, om
registrering och besiktning av vissa ångpannor, om förbud
mot minderårigas användande i vissa farliga arbeten,
om läkarbesiktning av minderåriga, om intygsböcker för
dylika etc. Även den i år antagna lagen om viktmärkning
i vissa fall av gods, som skall lastas å fartyg, har
kommit med samt utdrag ur byggnads- och giftstadgan.

Kapitlet om arbetarskydd avslutas med skogs- och
flottledshärbärgeslagarna samt lagstiftningen om
arbetstidens begränsning jämte specialbestämmelser. Även för
dessa lagars uppkomst redogöres i korthet. Den
ytterligt svårtolkade arbetstidslagen kompletteras av ca 14
sidor kommentarer, för vilka arbetsrådets beslut i stor
utsträckning legat till grund. För dem som hava att
taga befattning med denna lag äro förtydliganden och
tillämpningsexempel av detta slag alltid välkomna.

Kapitel II, omfattande försäkring för olycksfall i
arbete och yrkessjukdomar, behandlar efter en kort
historik först den s. k. olycksfallsförsäkringslagen med ca
15 sidor kommentarer. Av intresse ur diskussionen av
begreppet "olycksfall" med gränsföreteelser sådana som
exem, förfrysning, förgiftning, bett av djur, svindel etc.
Även begreppet "i arbete" tolkas utförligt, t. e.
olycksfall under måltidsrast, omklädning, badning, lek,
slagsmål etc. Tolkningen av bestämmelserna angående de
så vanliga olycksfallen vid färd till eller från arbetet
är av intresse.

Lagens undantag för s. k. tillfälliga arbetare är
tydligen av mycket snäv beskaffenhet. Om någon t. e.
regelbundet varje år om än endast några timmar använder
lejd arbetskraft, anses denna försäkrad.

Sista kapitlet omfattar arbetstvister och kollektivavtal
m. m. och inledes med en historik. Först bland
hithörande lagar kommer lag om medling i arbetstvister av
år 1920 jämte K. K. av samma år med närmare
föreskrifter ang. dylik medling. Därpå följa lag och kungörelser
om särskilda skiljedomare och sist lag om kollektivavtal
och om arbetsdomstol, de senare som bekant av år 1928.

I fråga om arbetsdomstolens kompetens påpekas det
måhända mindre kända förhållandet, att domstolen äger
avdöma mål även rörande avtal, som icke falla under
kollektivavtalslagen, t. e. då det gäller oorganiserade
arbetare. Däremot kunna icke s. k. intressetvister
slitas av domstolen, även om båda parterna äro ense om
att hänskjuta dylik tvist till densamma.

Särskilt för ingenjörer är bihanget av intresse, då som
bekant socialstyrelsens anvisningar kunna betraktas som
ett slags tillämpningsföreskrifter å arbetarskyddslagens
bestämmelser. Så till exempel har ångpannekonstruktören
att noga följa anvisningar nr 5 angående
ångpannors beskaffenhet, utrustning och besiktning liksom
hisskonstruktören måste i detalj känna anvisningar nr
9 angående skydd mot yrkesfara vid hissar. <tab><i>E. Palm.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Ordinarie stämma</b> hölls å föreningens lokal den 16
november. Föreningens ordförande, direktör Kristoffer
Huldt, ledde själv förhandlingarna. Till ledamöter
invaldes: arkitekt Evert Joel August Vionville Milles,
Stockholm; civilingenjör Nils Artur Brisius, Istanbul;
bergsingenjör Sten Ingemar Dahlström, Domnarvet;
civilingenjör Gustaf Fredrik C:son Löwenhielm,
Stockholm.

Inkomst- och utgiftsstat för år 193.3 (Sv. T. F:s handl.
244), balanserande pr 126 500 kr., fastställdes i enlighet
med styrelsens förslag efter en kort diskussion, varvid
framställdes några önskemål av olika talare, utan att
dock yrkades på direkt ändring i budgeten.

Ordföranden lovade, att de önskemal, som sålunda framkommit,
skulle tagas under styrelsens prövning.

Till ledamöter av <i>valkommitté</i> för de val, som
stadgeenligt skola förrättas vid marsstämman 1933 utsagos:
av ordf.: direktör Sigurd Nauckhoff (sammank.) och
civilingenjör Charles Hässler; av stämman: överingenjör
Axel Ekwall, civilingenjör Lennart Hellstedt,
civilingenjör Alvar Lenning, arkitekt Eric Rockström och
mariningenjör Sten Hedström.

Civilingenjör <sc>Nils Ljungzell</sc> höll därefter föredrag
om "Snabbtrafik i Stockholms skärgård och båttyper
härför", följt av en livlig diskussion med inlägg av
kapten O. F. Ekebohm, mariningenjör C. Böös, överingenjör
T. Thelander, ingenjör Chr. Sylwan, direktör E. Pira,
kammarherre R. von Heidenstam, civilingenjör B.
Silfverhielm, direktör J. Ohlin och disponent K. Martin.
Föredrag och diskussionsreferat komma att publiceras
i Teknisk tidskrift.

Bland inbjudna gäster vid det talrikt besökta
sammanträdet märktes generaldirektör Hägg, med. dr W.
Gårdlund, kammarherre R. von Heidenstam, kapten O.
Ekebohm, kapten G. E. Wasell, disponent K. Martin,
redaktör Gotth. Johansson, direktör John Ohlin, direktör
H. A. Bertheau, kapten Gustaf Blomquist m. fl. <tab><i>Fmn.</i>

<b>Tekniska föreningen i Eskilstuna</b>
höll tisdagen den 11 oktober sitt första sammanträde för
hösten under ordförandeskap av direktör V. Landqvist.

Sedan ordföranden hälsat föreningens gäster
välkomna och uttryckt den förhoppningen, att föreningens
arbete under det nya verksamhetsåret skulle visa sig
framgångsrikt, avhandlades några föreningsangelägenheter,
varefter ordet överlämnades till ingenjör Wilhelm
Engström. I ett synnerligen sakrikt och med
skioptikonbilder illustrerat föredrag över "de moderna
verkstadstekniska mätmetodernas utveckling" redogjorde
ingenjör Engström för verkstädernas alltjämt ökade krav
på noggranna mätinstrument. Härvid framgick med
önskvärd tydlighet vilken oerhörd betydelse det
Johanssonska måttsystemet haft för utvecklingen på detta
område.

Därefter förevisade direktör Karl Boström en film:
"Acetylensvetsning", som gav belägg för vilken
betydande användning svetsningsförfarandet numera fått
inom verkstadsindustrien. Särskilt intressant var det
att se den moderna högersvetsningen, svetsning med
tvålågbrännare samt svetsning av stora ångpannor och
högtrycksbehållare med spirallagd fog.

Slutligen höll kapten N. Dyrssen ett anförande om
några iakttagelser på svetsningsområdet, gjorda under
en studieresa i Tyskland, Frankrike och Holland. Bland
annat berördes inverkan av elektrisk resp. gassvetsning
på det svetsade materialets hållbarhet, samt några nya,
viktiga synpunkter på provning och hållfasthetsfordringar
å svetsade konstruktioner. En hel del intressanta bilder
från denna resa demonstrerades även på vita duken.

Sammankomsten avslutades med sedvanlig supé och
samkväm. <tab><tab><tab><tab><tab><tab><tab><i>E. H.</i>

<b>Tekniska föreningen i Härnösand</b>
höll sitt ordinarie höstmöte fredagen den 14 okt. å St.
Petriordens restaurant i Härnösand.

Mötet, som hölls under ordförandeskap av föreningens
ordförande, friherre G. Leijonhufvud, var besökt av ett
50-tal föreningsmedlemmar samt dessutom som särskilt
inbjudna ledamöter av stadsfullmäktige, drätselkammaren
och hamnstyrelsen m. fl., vilka inbjudits med hänsyn
till att aftonens föredrag var av stort allmänt intresse.
Det avhandlade nämligen <i>Härnösands hamnbyggnadsfråga</i>
och hölls av byråchefen majoren i V. V. K. Sven
Stenberg, som på ett synnerligen instruktivt sätt
redogjorde för hamnförhållandena i Härnösand. Talaren
lämnade först en orientering över hamnens allmänna
förutsättningar ur olika synpunkter samt demonstrerade
därefter med tillhjälp av ljusbilder det förslag till
kajbyggnader och övriga anordningar, som han på
stadsfullmäktiges uppdrag utarbetat. Föredraget mottogs
med livligt bifall.

Efter mötet följde supé och sedvanligt samkväm. <tab><i>H. Br.</i>

<b>Skånska ingenjörsklubben</b>
höll den 21 oktober under ordförandeskap av direktör
H. M. Molin ett talrikt besökt sammanträde på
Kungsparkens restaurang i Malmö. Till medlem av klubben
hade styrelsen invalt civilingenjören Axel Laudon.
Klubbmedlemmen ingenjör Jonny Nilsson lämnade ett
med ljusbilder belyst kortare meddelande om "Metoder
för undersökning av svetsfogar". Problemet har
sysselsatt forskare och uppfinnare sedan årtionden, och en
mängd metoder ha sett dagen, av vilka dock ingen kan
betecknas som fullgod. Kontrollen avser icke fogens
absoluta styrka utan endast det omsorgsfulla
utförandet. Redan en yttre besiktning kan härvidlag ge en
god uppfattning. Med varm fotogen kan tätheten
kontrolleras, ty nämnda fluidum genomtränger även de
finaste kanaler. Under utarbetande är en akustisk
metod med en ljudkälla på ena sidan fogen och en
vätskefylld bägare på den andra. I bägaren nedsänkes en
ljuduppfångare med förbindelse till en hörlur.
Svetsfogens utförande bedömes efter det djup, till vilket
ljuduppfångaren behöver nedsänkas, för att ljudet skall
höras med tillräcklig styrka, En magnetisk metod med
järnfilspån på materialets översida och en magnet på
dess undersida har hittills icke visat sig kunna blotta
alla fel, men en ny tysk metod med synnerligen kraftig
elektromagnet uppgives lämna noggrannare resultat. I
Amerika användes elektrisk mätningsmetod för
svetsade rälsskarvar. På vissa håll fräser man ett spår,
som undersökes med mikroskop. Säkrast men också
dyrast är röntgenmetoden. För denna finnas numera
transportabla apparater med rör för 200 kV. Man kan
upptäcka fel och luftblåsor, även om de blott upptaga
ett par procent av fogens djup. I vissa fall har man
ersatt röntgenröret med radiumpreparat. Man
eftersträvar någon lämplig metod att undersöka spänningarna
i svetsen.

Aftonens huvudföredrag hölls av fil. kand. Halvdan
Åstrand om "Kemiska och statistiska metoder i
sockerbetsodlingens tjänst". Betodlingen är genom den
intensifiering av jordbruket, som den nödvändiggör, av
oerhörd betydelse. Då nu räntabiliteten äventyras av de
låga sockerpriserna, måste rationalisering tillgripas.
Den enskilde odlarens resurser äro härvidlag alltför
begränsade, varför sockerbolaget ansett sig böra taga
frågan om hand. För ändamålet har inrättats ett
laboratorium i Staffanstorp, där jordundersökningar utföras och
statistiska uppgifter insamlas och bearbetas. Hur
vidlyftigt arbetet är, framgår därav, att betarealen i Skåne
är 37 000 har och att jordundersökning måste verkställas
icke endast på det skifte av en gård, där betorna för
tillfället odlas, utan på hela gården, varigenom arbetet
kommer att omfatta 400 000 har. Ett prov om 0,5 kg
jord upptages på varje hektar vid 20 cm djup, och för
detta prov göras 4 analyser, avseende vätejonkoncentration,
fosfat-, nitrat- och klor-halter, sålunda i allt
1 600 000 analyser. Jordproven, vilka insamlas per
lastbil, bemannad med 7 ynglingar, komma till laboratoriet
i numrerade kartonger. Från sept. 1930 har man nått
siffran 290 000. Vätejonkoncentrationen mätes
elektrometriskt, varvid pH-värdet direkt avläses.
Nitratbestämning göres medelst bakterier i 20° temp. och 15 %

fuktighet. Då proven skola stå 30 dagar och 500 prov
dagligen inkomma, måste 15 000 nitratflaskor samtidigt
vara i bruk. Nitrathalten i jorden är underkastad
snabba växlingar. Sålunda kan den genom några
dagars starkt regn sjunka från 70 till 10 kg kväve pr har.
Fosfathalten, som bestämmes genom lösning i
citronsyra och titrering, är däremot synnerligen stabil och
alltid störst närmast gårdens boplats. Man kan t. o. m.
ur densamma sluta sig till belägenheten av äldre, för1
längesedan övergivna boplatser. Genom jämförelser
mellan analysresultaten och avkastningssiffrorna har
man kunnat giva jordbrukarna bestämda råd angående
ökning eller minskning i tillförandet av gödningsämnen.
Sedermera har statistiken visat, att där råden följts, har
skördeökning inträtt, och där de icke följts, har
resultatet försämrats. Statistiken omfattar även inverkan på
totalavkastningen av antalet plantor pr har, och
tidpunkten för sådden samt hur den enskilda plantans
tillväxt är beroende av om man vid gallringen kvarlämnar
kraftigare eller svagare exemplar. Tillväxten mätes
medelst en särskild apparat, konstruerad av disponent
Cederborg. Ett par koppartrådar, fastgjorda runt
betans "nacke", stå i förbindelse med ett slags
räkneverk, till utseendet påminnande om ett fickur. Allt
eftersom betan växer, dragas trådarna ut ur det på
marken liggande uret, varvid en visare rör sig.
Betornas sockerhalt undersökes också under växtperioden.
Det visar sig, att den når ett maximum vid tiden den
14 sept.--20 okt. och därefter sjunker. Även betornas
totalvikt avtager efter nämnda tidpunkt.
Föredragshållaren uttalade som slutledning av de hittills vunna
resultaten, att betodlingen har stora möjligheter, till
fortsatt förbättring.

Efter förhandlingarna samlades de närvarande till
gemensam supé och efterföljande animerat samkväm
med tal av ordföranden och överingenjör Ch. Birch-Iensen
samt solosång av civilingenjör E. Personne. <tab><i>F. M.</i>

<b>Ingenjörsföreningen i Halmstad</b>
höll lördagen den 22 oktober sammanträde å hotell Svea
i Halmstad. Med anledning av föredraget hade en del
järnvägstjänstemän m. fl. inbjudits till mötet, vilket
öppnades av vice ordföranden, stadsingenjör R. Lyttkens.
Denne erinrade om, att föreningens ordförande,
disponent H. Wellner, avflyttat från orten och därför utträtt
ur styrelsen. Ingenjör Lyttkens framhöll de stora
tjänster, disponent Wellner gjort föreningen. Det var
sålunda tack vare honom, som industrierna i
Halmstad-trakten och däromkring anslutit sig till föreningen
såsom passiva medlemmar.

Styrelse- och revisionsberättelser för arbetsåret
1931/1932 upplästes, varefter styrelsen beviljades
ansvarsfrihet.

Till ordförande för 2-årsperioden 1932--1934 valdes
disponent G. Arnell, Marbäck. I tur att avgå ur
styrelsen voro stadsingenjör R. Lyttkens och disponent A. Boo.
Till nya styrelseledamöter valdes disponent J. G. Wendt
och civilingenjör C. von Schéele, Halmstad, samt
överingenjör R. Syk, Hyltebruk.

Till föreningens representant vid Tekniska samfundets
i Göteborg 50-årsjubileum utsågs disponent G. Arnell.

Aftonens föredrag hölls av civilingenjör H. V.
Alexandersson, Stockholm, om "Ett nytt system för
Selektortelefoni, särskilt för järnvägar". Föredraget, som
belystes med skioptikonbilder och en demonstrationsanläggning,
var synnerligen intressant och mottogs med
livligt bifall. Ordföranden frambar till ingenjör
Alexandersson ingenjörsföreningens tack.

Efter sammanträdet följde supé och samkväm. <tab><i>E. Ö.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningens för Skeppsbyggnadskonst</b> ordinarie
höstsammanträde äger rum i Stockholm å föreningens lokal,
Brunkebergstorg 20, <i>lördagen den 26 november 1932 kl.
2,30 e. m.</i> <sp>Program:</sp> 1) Val av justeringsmän. --
2) Val av styrelse för år 1933. -- 3) Val av ledamöter och
suppleant i föreningens styrelse för år 1933. -- 4) Val av
ledamot i biblioteksnämnden. -- 5) Val av klubbmästare
och vice klubbmästare för år 1933. -- 6) <i>"Götaverkens
ångkompressor",</i> föredrag av civilingenjör <sp>O. Hammar</sp>
med kompletterande inlägg av ingenjör <sp>Erik Johansson.</sp>
-- 7) <i>"Svetsningen och klassificeringssällskapen",</i>
föredrag av civilingenjör <sp>Karl Ringdahl.</sp> -- 8)
<i>"Skärgårdsbåtar av nya typer",</i> föredrag av civilingenjör
<sp>N. J. Ljungzell</sp> med redogörelse för några vid K. tekniska
högskolan uppgjorda förslag till passagerarefartyg för
Stockholms skärgård eller Mälaren. -- 9) <i>" 'Mythen', en
helsvetsad passagerarebåt",</i> av överingenjör <sp>Rud. A.
Furrer,</sp> Luzern. -- Efter sammanträdets slut (beräknad
tid kl. 6,15 e. m.) serveras gemensam middag (à c:a 9 kr.)
i föreningens lokal; därefter samkväm.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde,
gemensamt för serierna kraft- resp. radio- och svagströmsteknik,
på föreningens lokal, Brunkebergstorg 20, fredagen
den 2 december 1932 kl. 19,30 precis. <sp>Ärenden:</sp> 1)
Protokolljustering. -- 2) Inval. -- 3) Meddelande angående
julsamkväm. -- 4) <i>"Några nyare resultat inom
atomforskningen",</i> föredrag av nobelpristagaren professor
<sp>M. Siegbahn,</sp> Uppsala. -- Supé och samkväm.

<b>Avdelningen för Mekanik</b> avhåller ordinarie
sammanträde å föreningens lokal tisdagen den 6 december 1932
kl. 19,30 enligt nedanstående program: 1) Val av
justeringsmän. -- 2) Inträdesanmälningar och inval. -- 3)
Inkomna skrivelser. -- 4) <i>"Befälsföring",</i> föredrag av
kommendörkapten <sp>Göran Wahlström.</sp> -- Efter
sammanträdet supé och sedvanlig Luciafest.

<b>Avdelningen för Kemi och bergsvetenskap</b>
sammanträder till sedvanlig julfest fredagen den 9 december 1932
kl. 19,30 å föreningens lokal, Brunkebergstorg 20,
Stockholm. <sp>Ärenden:</sp> 1) Val av justeringsmän för aftonens
protokoll. -- 2) Inval. -- 3) Inkomna skrivelser. -- 4)
<i>"Några vattenkatastrofer vid svenska bruk",</i> föredrag av
bruksdisponenten fil. dr <sp>Carl Sahlin.</sp> -- Efter
sammanträdet traditionsenlig julsupé, Lucia,
julklappsutdelning m. m.

<b>Östergötlands tekniska förening i Linköping</b>
sammanträder å Frimurarehotellets stora salong i Linköping den
26 november 1932 kl. 7 e. m. <sp>Ärenden:</sp> 1) Protokoll
från föregående sammanträde. -- 2) Meddelande om inval.
-- 3) Föredrag med ljusbilder av byggnadschefen <sp>Ivar
Petersson,</sp> Linköping, över ämnet: <i>"Linköpings
kommunala utveckling"</i> -- 4) Föredrag med ljusbilder av
1:ste ingenjören <sp>Herbert Blide,</sp> Linköping, över
ämnet: <i>"Linköpings vattenledningsverk."</i> -- 5) Diskussion.
-- 6) Supé med samkväm. (Pris  inkl.  pilsner och kaffe
kr. 3:75.) -- Föreningsmedlem äger rätt att medtaga gäst.
-- Föreningens sedvanliga familjefest äger rum den 29 december.

<b>Ingenjörsklubben i Falun</b> håller sitt årsmöte lördagen
den 3 december 1932 å stora Bergslagssalongen i Falun.
Föreningsförhandlingarna börja kl. 2,30 e. m., varvid
följande ärenden förekomma: 1) Val av en medlem att
jämte ordföranden justera protokollet. -- 2) Utgifts- och
inkomststat för 1933. -- 3) Inval av nya medlemmar. --
4) Val av styrelse och funktionärer. -- Diskussionsmötet
börjar kl. 3,30 e. m. enligt följande program: 1) <i>"Bör
yrkesinspektionen vid järnverken överlämnas till
bergsstaten?"</i> Inledare: bergmästaren <sp>Björn Tidberg,</sp>
Falun. -- 2) <i>"Vad menas med planhushållning?"</i> Inledare:
direktören <sp>Gustaf Söderlund,</sp> Stockholm. --
Subskriberad middag å Grand hôtel kl. 7 e. m. Pris för
Sandwiches, 3 rätter, snaps, pilsner, viner, kaffe och servis 10
kr. Anmälan om deltagande i middagen bör vara
sekreteraren tillhanda icke senare än den 1 december. Förslag till
inval av nya medlemmar kan medfölja denna anmälan.

</chapter>
<chapter name="TEKNISK TIDSKRIFT
HÄFT. 49 ÅRG. 62 3 DEC. 1932">
<h1>TEKNISK TIDSKRIFT</h1>
<h2>HÄFT. 49 ÅRG. 62 <tab>3 DEC. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Planering inom industrien med hänsyn till konjunkturväxlingarna, av kommerserådet Axel F.
Enström. -- Ekonomisk översikt. -- Notiser. -- Sammanträden.

</chapter>
<chapter name="PLANERING INOM INDUSTRIEN MED HÄNSYN TILL
KONJUNKTURVÄXLINGARNA.">
<h2>PLANERING INOM INDUSTRIEN MED HÄNSYN TILL
KONJUNKTURVÄXLINGARNA.</h2>
<poem>Konjunkturväxlingarnas problem
fängslar alltid intresset. I synnerhet är detta
fallet under lågkonjunkturer. Vid
sammanträde den 22 nov. inom teknologföreningens
avd. för industriell ekonomi och
organisation belyste kommerserådet <b>Axel
F. Enström</b> denna fråga med särskild
hänsyn till planeringen inom industrien.
Härvid anknöt föredragshållaren även till sina
föregående undersökningar beträffande
konjunkturproblemet bl. a. en serie artiklar
i denna tidskrift för 1914.
</poem>
En ansvarskännande industriledning innebär i
allmänhet icke en dans på rosor. I den populära
föreställningen må väl industrichefen såväl som
bolagsstyrelseherrar figurera såsom typen för den
bekväme överklassaren, men inifrån sett ter sig bilden
ofta på ett annat sätt. Ställningen är kanske ofta icke
så avundsvärd. Vern registrerar all den ångest och
de nervösa sammanbrott, som oro och bekymmer för
företaget, ansvaret för riktigheten av vidtagna
åtgärder med hänsyn till framtiden och fruktan för
misslyckande vållat och vålla inom kretsen av dem,
som utgöra ledningen inom industrien? I synnerhet
i tider som dem vi nu leva i, efter det grundliga
konjunkturomslag, som inträffat, är ansvaret än mer
fruktansvärt, då översikten över vad som sker och
kan väntas komma att ske är mer än vanligt vansklig
och framtiden är mer oviss och ogenomskinlig än
någonsin.

Det är en mångfald av problem, som uppställa sig
vid planeringen inom ett industriellt företag. Skall
jag köpa råvara i dag och i huru stor mängd. Hur
stor avsättning skall jag tänka mig lägga till grund
för tillverkningens planering. Hur skall prisläget
tänkas utveckla sig i min bransch och i allmänhet.
Dessa frågor höra till de alldagliga bekymren.
Därtill komma mera speciella frågeställningar. Jag ser
att en viss detalj i fabrikationsprocessen skulle
kunna rationaliseras. Skall jag våga göra den
kapitalinsats, som erfordras för ändamålet. Jag vet, att
en del av fabriken är gammal, dålig och omodern. En
ombyggnad har länge varit önskvärd. Jag kan för
praktiskt taget samma kostnad ernå en icke
obetydlig ökning i kapaciteten. Tiden är lämplig; den för
ögonblicket reducerade driften skulle icke lida
intrång. Men -- vågar jag föreslå den med åtgärden
förknippade kapitalinvesteringen.

Vidare, är det säkert, att jag kan komma att få
användning för ökad kapacitet. Är det kanske så.
att den vara jag tillverkar är på retur på allvar. Är
den mogen att ersättas av en annan eller har ett
mättningstillstånd kanske inträtt i dess avsättningsområde.
Med andra ord måste jag tänka på att
lägga om driften på nya linjer och i så fall på vilka.

Det är en knippa exempel på de frågor, inför vilka
en industriledning blir ställd och vilkas besvarande
mången gång skulle underlättas, om det allmänna
konjunkturlägets utveckling läte sig med någon grad
av sannolikhet bedömas. Som regel måste
avgörandet självfallet baseras på en utredning, som hänför
sig till det individuella företaget självt och tar
hänsyn till alla på detta inverkande faktorer, lokala och
andra. Men denna utredning torde som regel också
behöva ställas mot bakgrunden av den allmänna
konjunkturutvecklingen för att få full relief. I vissa fall
torde det vara så, att problemet är övervägande
konjunkturbestämt och i själva verket omöjligt att lösa
utan en bestämd uppfattning om vad framtiden kan
komma att bära i sitt sköte -- spekulation, om man
så vill. I andra fall är det mera näraliggande
faktorer, som i övervägande grad ha inflytande på
avgörandena, såsom hänsyn till lokala förhållanden,
aktuella konkurrenssynpunkter inom branschen m. m.

I stort sett te sig förhållandena nog rätt olika inom
de s. k. konsumtionsvaruproducerande företagen å
ena sidan och å andra sidan sådan industri som
tillverkar produktionsmedel. Någon skarp gräns
mellan dessa båda kategorier kan väl emellertid
knappast dragas upp, utan talrika gränsfall finnas. Ett
par exempel torde klargöra skillnaden. Om jag
tillverkar t. e. bröd, korv eller skodon, så har jag
visserligen att räkna med en viss inverkan av kortare
konjunkturrörelser, men i det långa loppet komma
dessa varor alltid att behövas, och bekymmer för
någon radikal omläggning av tillverkningen med
hänsyn till framtiden behöver åtminstone inte sälla
sig till de andra svårigheterna. Men tillverkar jag
något sådant som ånglokomotiv, då är det inte
tillräckligt att räkna med den vanliga konjunkturcykeln,
utan jag måste också betänka om det inte med
hänsyn till utvecklingen är nödvändigt med en
fullständig omläggning av tillverkningen. Nå, i fråga
om just ånglokomotiv är saken redan klar, och
företagen inom den branschen ha måst kasta sig på
något annat, som i högre grad har framtiden för sig,
t. e. flygmateriel. Men det finns flera andra
områden, där motsvarande problem icke ligger lika klart,
utan där det gäller att taga hänsyn till ett

konjunkturförlopp av längre varaktighet än det vanliga, att
exempelvis undersöka om en mättning inom
avsättningsområdet för mina produkter är på väg att
inträda och jag därför eller av annan närbesläktad
anledning måste ta i övervägande att lägga om
tillverkningen mer eller mindre radikalt.

Av det nu sagda framskymtar att vi ha att göra
med tvenne konjunkturförlopp, som fläta sig i
varandra. Just i nuvarande tidsläge har på grund härav
uppstått en svår komplikation. Jag skall senare
återkomma till en närmare förklaring av sammanhanget.

Vissa affärsbegåvade människor ha vad man säger
"en fin näsa", dvs. en utpräglad intuitiv förmåga att
ana framtiden. Men de torde i själva verket utgöra ett
litet fåtal. För det stora flertalet ekonomiskt
handlande individer gäller det att antingen ställa sina
åtgöranden på ren slump, eller att söka ett objektivt
underlag för ett sannolikhetsbedömande av
framtiden. Man frågar sig då, finns det verkligen möjlighet
till ett sådant objektivt underlag? Jag vågar
besvara den frågan j åkande, ehuru jag är väl
medveten om ofullständigheten i det material, som
tillsvidare är tillgängligt.

Varje industriledning måste ha till sitt förfogande
statistik över det egna verket, över priser,
produktion och kostnader, vidare över marknaden i trängre
eller vidare omfattning allt efter företagets art. För
att vinna en fullständig överblick behöver man
jämväl en statistik, som tillåter ett bedömande av det
allmänna konjunkturläget, närmast inom det egna
landet. Intet land undgår emellertid en inverkan av
världskonjunkturen. Man behöver sålunda statistik
även över denna. Första frågan blir då den, kunna
de allmänna konjunkturrörelserna sammanfattas i
statistiska framställningar? Om så är förhållandet,
kan man sedan av det egna statistiska materialet,
lagt bredvid och jämsides med.det allmänna
materialet, draga slutsatser genom extrapolering och
analogislut?

Vad den första frågan beträffar må det medges
att möjligheterna till en tillförlitlig konjunkturavspeglande
statistik visst icke äro ideala. Man är
tvungen att sammanställa en bild av flera element,
liksom -- för att taga en bild från. det fotografiska
området -- man får en verklighetstrogen
färgfotografi genom överlagring av flera enfärgade bilder.

För att måla upp en konjunktur tavla behövs dels
en generell prisstatistik, dels en generell
produktionsstatistik. I fråga om priser har man att välja
mellan olika s. k. prisindexserier, i fråga om
produktionen finns icke någon sammanfattning. Någon
fullständigt invändningsfri prisindex torde knappast
existera, men de stora prisrörelserna ge sig dock i
regel tillkänna i dem alla på tämligen likartat sätt.
Den mest använda är den s. k. Sauerbeck'ska indexen
över grosshandelspriser, som har den fördelen, att
den sträcker sig ut över en mycket lång tidrymd.
Jag kom för nu snart tjugo år sedan att underkasta
denna indexkurva en ingående granskning och fann
dels att den under ett till synes ryckigt förlopp
döljer vissa regelbundenheter, dels att dessa variationer
i huvudsak överensstämma med gången i en hel del
annat prismaterial. Jag tvekar därför icke att
betrakta den Sauerbeck'ska kurvan såsom representativ
och att ur densamma draga en del slutsatser, som
jag tillägger en viss allmängiltighet.

När man velat giva en statistisk bild av den
industriella världsproduktionen, har man måst taga sin
tillflykt till vissa enstaka viktigare massartiklar, i
främsta rummet stenkol och järn. Varje sådan kurva
är naturligtvis ett ofullständigt uttryck för det man
vill visa, men man kan inte komma längre än att
ställa ett antal sådana bredvid varandra, alldenstund
man ju icke kan addera inkommensurabla storheter.
Industristatistiken torde emellertid få anses
uppbyggd på ett tillförlitligt primärmaterial. Värre är
det med jordbruksstatistiken, vilken tyvärr är
synnerligen bristfällig. På samma gång måste den enligt
min uppfattning anses såsom ett särdeles viktigt
instrument för en riktig avläsning och bedömning av
konjunkturen, varför den anmärkta bristen är så
mycket mer beklaglig.

Jag kan självfallet icke nu uppta tiden med en
ingående redogörelse för de undersökningar, som ligga
till grund för de slutsatser, som jag här kommer att
framföra. Jag måste inskränka mig till att antyda
premisserna. I fig. 1 återgives en bild, som
härstammar från mina första beräkningar 1913--14. Den
återger en del av den Sauerbeck'ska priskurvan,
utjämnad och extrapolerad. En analys visade, att man
hade att göra med tvenne huvudsakliga periodiska
förlopp, en långtidsvariation på 50 à 60 år, och en
kortare på 9 à 10 år, den senare bekant såsom den
vanliga konjunkturcykeln. Dessutom finnes smärre
ojämnheter i originalkurvan, som tidvis framträda
såsom en period på 2 à 3 år. Den streckade delen av
kurvan utgör den extrapolering, som analysen 1913
gav anledning till. (Att jag vågade göra en sådan
extrapolering berodde på det stöd, som bl. a. ett
flerhundraårigt statistiskt material angående
spannmålspriser erbjöd.) Redan en flyktig granskning av
kurvan ger vid handen, att den ända tills dato givit ett

<img 1>
Fig. 1. Sauerbecks indexkurva.
</img>

gott nttryck för de prisrörelser i stort, som vi
bevittnat i världen. Man synes därför vara försvarad,
om man anser sannolikheten tala för att den kan
gälla ännu en tid framåt. Den konjunkturprognos,
som då kan utläsas av kurvan med utgångspunkt från
dags dato, tyder på dels en upprepning av den
vanliga konjunkturcykeln med en prisstegring under de
närmaste tre à fyra åren, dels oberoende härav en i
genomsnitt fallande prisnivå eller ett stigande
penningevärde om man så vill ända fram emot 1950. En
fullständigare Skematisk framställning ges i fig. 2.

I brist på en verklig produktionsindex må vi
betrakta fig. 3, som ger en bild av stenkolsproduktionens
utveckling efter 1850-talet. Vi ha här såsom
karakteristisk tendens en starkt uppstigande
kärnlinje, som mot slutet böjer av. Granskar man
närmare kurvans ojämnheter, finner man samma
ingredienser som i priskurvan. Samma förlopp visa vidare
produktionskurvor rörande tackjärn, metaller och
andra råvaror. Kurvan för världsproduktionen av
oljor utgör ett undantag i så måtto, att den så gott
som kontinuerligt pekar uppåt.

Den avmattning, som dessa kurvor på slutet
uppvisa, har givit pessimisterna anledning att
extrapolera vidare i nedåtgående riktning och att sia om
vår industriepoks och överhuvudtaget den
västerländska kulturens snart förestående undergång. För
min del tolkar jag företeelsen helt annorlunda, så
som framgår av schemat i fig. 4.

I förbigående vill jag emellertid erinra om att
stenkolskurvan ett gott stycke in på detta
århundrade torde få anses såsom varande i och för sig en
ganska god mätare på den industriella produktionen
i världen. Under de senaste åren har emellertid
brännoljan tillkommit, och även vattenkraften har
ersatt en del kol, om också icke så mycket som man
skulle tro. Om man så gott sig nu göra låter
korrigerar stenkolskurvan med hänsyn till dessa
omständigheter, så kommer den att mot slutet stiga
betydligt högre, ehuruväl den mot slutet avböjande
tendensen alltjämt kvarstår.

Fig. 4 ger nu som sagt en syntetiserad skematisk
produktionskurva med relation till priskurvan.
Koordinationen i fråga ger mig som synes anledning
tolka produktionskurvornas förut påpekade
avböjning såsom ett led i den långa f. n. 50-åriga
konjunkturcykeln. Inom parentes må anmärkas att jag icke
är benägen rubricera denna rörelse såsom sekulär;
den sekulära kärnlinjen är fortfarande alltjämt en
uppåtstigande linje (se fig. 4). Omkring denna flätar
sig den 50-åriga variationen och omkring denna åter

<img 1>
Fig. 2. Priskurva.
</img>

<img 1>
Fig. 3. Världsprocluktion av kol.
</img>

den 9 à 10-åriga i överensstämmelse med den allmänt
bekanta konjunkturcykeln, denna här och där
accentuerad av en treårig variation såsom exempelvis i
fallet 1926--29. För närvarande skulle vi alltså
befinna oss i en situation motsvarande ungefär 1870- och
80-talens. Liksom då uppsvinget under 50- och
60-talen hade förbytts i ett längre stillestånd, likaså
kommer den långa uppsvingsperioden under de sista nu
gångna årtiondena att för en tid framåt avlösas av en
mellantid av i genomsnitt stillastående produktion
innan det på nytt bär i väg uppåt, allt under det att den
vanliga konjunkturcykeln upprepar att avspela sig.
Så långt de på rent formell grund ur det statistiska
studiet dragna slutsatserna. Därtill må fogas några
korta reflexioner till antydande av vad som reellt
ligger bakom variationerna. Att ingå på en
uttömmande diskussion av konjunkturernas teori skulle
naturligtvis föra för långt.

De olika teorierna torde överensstämma i en punkt,
nämligen däri att under den långa uppåtgående
tidsperiod vi nu ha bakom oss produktionsapparaten har
blivit för stor. Kapitalbildningen har varit forcerad
och har fört till en överinstallation såväl i fråga om
fabriksutrustning inom industrien som
kommunikationsmedel till lands och vatten. Även den för
naturaproduktionen behövliga odlade arealen har
tilltagit i snabbare takt än som förbrukningen
erfordrat. Denna senare omständighet, accentuerad av en
gynnsam avkastning under några på varandra
följande år, har vållat ett envist prisfall på
produkterna, t. e. vete, vilket verkat såsom en
utlösningsmekanism för krisen, närmast i Amerika, senare
annorstädes. Sedan jordbrukskrisen givit stöten, kom
den föregående överkapitaliseringsperiodens svagheter i dagen och
förorsakade de kända olika faser i förloppet, som
betecknats med industri-, finans- och förtroendekrisen,

<img 1>
Fig. 4. Produktionskurva.
</img>

Enligt min uppfattning skulle förtroendet till
framtiden väsentligen stärkas genom en sämre
världsskörd och därmed följande avtappning av
vetelagren i de stora spannmålsländerna. Man hade haft
anledning vänta ett sådant omslag i skördeutfallet i
år, och inför det perspektivet var jag i våras benägen
att tro på en förbättring innevarande höst. Som det
nu är, lär emellertid enligt en för någon tid sedan
synlig uppgift U. S. A:s export av vete kunna till
90 % täckas av gamla lager, så att endast 10 % av
årets skörd kan komma till användning i detta
sammanhang. Under sådana omständigheter tror jag vi
få vänta ännu något år på ett markerat
konjunkturomslag, även om det allmänna läget kommer att
uppvisa en sakta fortlöpande återhämtning. När
omslaget så kommer, synes vi ha att räkna med en
upprepning av den kortare konjunkturcykeln med
ett maximum kring mitten av detta decennium, då
produktionen troligen återtager det mesta av sin
föregående volym. Sedan bör man emellertid vara
beredd på en ny regress, och vad produktionen
beträffar en genomsnittlig utveckling under ytterligare
ett decennium, som icke på långt när kommer att
uppgå till det värde av 4 à 5 % pr år -- tidtals
mera -- som utmärkt den gångna tiden. När
exempelvis Cassel och Brisman åberopa den gångna tidens
stegringssiffror såsom normala och mena, att
utvecklingen måste tänkas på nytt uppnå samma takt,
så kan jag endast acceptera tankegången med det
tillägget, att det kommer att dröja ett 20-tal år,
innan vi komma därhän. Vad som sedan skall kallas
"normalt" tillstånd eller icke är närmast en smaksak.

Det sagda låter som nattsvart pessimism, men så
farligt behöver det nu inte vara. Det blir i stort sett
en period av rekonstruktion, reorganisation och
anpassning under sökande av nya vägar.
Produktionsvolymen kommer väl att i genomsnitt hålla sig uppe
i den nivå vi varit vana vid, om ock någon starkare
kontinuerlig stegring som sagt icke är att förvänta
för någon tid framåt, dvs. till dess världen vuxit i
sin kapitalrustning och exempelvis distributionsapparaten fullkomnats, så
att nya delar av världen dragits in i hushållningen.
Jag tänker därvid på, hurusom veteöverskottet
skulle kunna få en naturlig avlastning genom ökad
konsumtion i de asiatiska, nu riskonsumerande
länderna. Huru gynnsamma förutsättningarna härför
ännu kunna vara i åtskilliga avseenden, så
strandar en sådan plan för ögonblicket obevekligt på
bristen på hamnar, silos och inre
distributionsvägar, vilkas tillskapande
kräver en rundlig tid. Med detta har jag endast velat
antyda ett möjligt moment i den omtalade
anpassningsproceduren.

Huru ställer sig nu mot den allmänna bakgrund,
jag målat  upp,  sådana  detaljproblem,  som
presentera sig för ledningen av ett industriellt företag.

För den, som tillverkar produktionsmedel är
problemet svårast. Det gäller där att i första hand
avgöra, om den hittills drivna produktionen har
framtid för sig eller om den till äventyrs har sett sina
bästa dagar. I detta avseende behövs en
marknadsanalys av vidare innebörd än den traditionella, Så
som denna hittills bedrives, torde den som regel vara
huvudsakligen försäljningstekniskt inriktad och avse
undersökning av köpförmågan hos en befintlig och
presumtiv kundkrets för det närmaste året. Jag tror
det vore allt skäl i världen att i samverkan mellan
industrimän och köpmän söka få till stånd längre
siktande undersökningar över marknadens
mättningsstadium överhuvudtaget i fråga om den
individuella produkten.

I de fall, där man är på det klara med att fabrikatet

<img 1>
Fig. 5. Sauerbecks prisindex.
</img>

ännu så länge har framtid för sig liksom i allmänhet
inom konsumtionsvaruindustrier, torde man böra
koncentrera uppmärksamheten på den korta
konjunkturcykeln, under det att man tar hänsyn till den
långa på det sättet, att man icke tanklöst företar
utvidgningar. Nyinvesteringar till ökning av
kapaciteten måste i nuvarande läge ytterligt noga och
kritiskt granskas.

Gäller det åter modernisering av befintliga
produktionsmedel och rationalisering till höjande av
effektiviteten och driftekonomien, bör man nog inte
tveka inför kapitalinvestering i nuvarande läge.
Det är otvivelaktigt klokt att vara rustad till att
utnyttja den förbättrade konjunktur, som snart kan
väntas, till att verkligen producera, utan att då låta
driften störas av anläggningsarbeten. Det är som
bekant på topp-produktionen man kan göra vinst,
och den vinsten bör man för det första taga ut och
för det andra lägga upp och använda till att
konsolidera företaget, så att man har en bättre ryggrad
att stå emot en ny avmattning.

Vid kalkylering av ombyggnader och
rationaliseringsåtgärder torde det vara klokt att räkna med
en genomsnittsproduktion och icke en
topp-produktion. Om en tilltänkt omändring medför ökad
kapacitet, så bör kapacitetsökningen icke medräknas
såsom utslagsgivande motiv och ej tillåtas influera
på kalkylen i annan mån än som alldeles speciella
och klara skäl föranleda därtill.

För att under nuvarande förhållanden
överhuvudtaget kunna företaga en rationell planering i
industriell drift fordras rätt mycket mod, mod att ha
förtroende till ett konjunktur-uppsving och mod att
iaktta självbehärskning i förhållande till den
invanda föreställningen om en i det långa loppet
obruten stegring i den allmänna rörelsen. Det är
med stor tvekan -- det kan denna avdelnings
styrelse intyga -- som jag vågat mig på att framlägga
min syn på utvecklingen. Allt sedan jag för snart
tjugu år sedan kom in på dessa konjunktur studier,
har jag såväl i mitt handlande såsom privatman
som då det gällt ställningstagande i egenskap av
styrelseledamot i industribolag o. d. låtit mig
bestämmas av den uppfattning jag här givit uttryck
åt, och erfarenheten har visat, att den konjunkturprognos,
jag framställde i mitt arbete av år 1914,
stämt synnerligen väl med verkligheten. Till
belägg härför skall jag tillåta mig anföra ett par
exempel. I fig. 5 är överst utritad den
förutberäknade konjunkturcykeln i priskurvan. Under denna
är inritad det verkliga förloppet, Amplituden under
krigsåren blev exceptionellt hög, men man ser, att
rytmen är bibehållen, och man ser också den
långsamt fallande tendensen under den senare tiden.
Fig. 6 visar på samma sätt en index från
Stockholms fondbörs sammanställd med den
förutberäknade priskurvan. I fig. 7 visas produktionsvolymen
och avkastningen i ett svenskt industriföretag ställt
mot samma bakgrund som nyss. överensstämmelsen
är ju påtaglig. Jag är sålunda för min del utan
tvekan beredd att i fortsättningen tillämpa samma
åskådning som tidigare, liksom jag även avser att
i mån av tid se till huruvida det numera
tillgängliga vidlyftigare statistiska materialet kan ge
anledning till eventuella mindre korrektioner.

Den tvekan jag nyss nämnde härrör från det
förhållandet, att den, som icke gjort sig förtrogen
med hela det här skildrade åskådningssättet, torde
ha svårt att åtminstone omedelbart komma till rätta

<img 1>
Fig. 6. Svensk fondbörsindex.
</img>
<img 1>
Fig. 7. Svenskt industriverk. <i>A</i> prod. <i>B</i> vinst.
</img>
<img 1>
Fig. 8. Solfläckskurva.
</img>

med tillämpningen, då det gäller att ställa det egna
företagets statistik i belysning av den allmänna
konjunkturstatistiken. Den konjunkturuppfattniug
jag gjort mig till tolk för inrymmer i sig tilltro till
en tvångsstyrd lagbundenhet, för vilken jag här
gärna skulle ha givit en fullständig motivering, om
tiden tillåtit det. Det framskymtar emellertid av
det sagda, att jag anser naturaproduktionen vara
taktgivaren i de ekonomiska krafternas spel.
Jordbruksproduktionens variationer äro icke
kontinuerliga, men då och då erhållas exceptionellt goda
skördar och ibland ovanligt dåliga. Sådana år
återkomma med en viss regelbundenhet och verka genom
sina kraftiga prisutslag såsom en omkastningsslid
på den ekonomiska maskinen. Den regelbundna
upprepningen kan återföras på klimatiska faktorer.

Om jag nu slutligen visar fig. 8, som anger
växlingarna i den variabla solstrålningens indikator
-- solfläckarna -- och dessas utomordentligt precisa
koincidens med den förutberäknade kurvan, så
frammanar jag kanske en frestelse att -- såsom stundom
skett -- stämpla det hela såsom vidskepelse. Från
en naturvetenskaplig ståndpunkt torde väl dock
sammanhanget framstå såsom ganska naturligt.
Emellertid -- det finns en risk för att, om innehållet
i denna konjunkturuppfattning anammas bokstavligt
och slaviskt utan verklig förståelse för nödvändigheten
av egna jämförande sammanställningar och
studier, det hela kan bli till vidskepelse, och det är
fruktan därför som dikterat min ovannämnda tvekan.

Jag hoppas dock, att i en församling som denna,
som ju består av tekniskt skolade ekonomer, risken
för missförstånd icke skall vara så stor. I varje fall
vill jag dock varna för att den anrättning jag
serverat slukas hel utan att tuggas ordentligt. Rätt
anammad är jag övertygad om att den kan befordra
hälsa och välstånd.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab>Stockholm  den  26.11.32.
Den världsekonomiska aspekten företer inga tecken
till ljusning. De amerikanska presidentvalen ha icke
medfört någon som helst utsikt till förbättring av det
mellanfolkliga ekonomiska utbytet. Den gångna
månaden har snarast ytterligare poängterat motsättningarna
mellan Europas krigsgäldenärsstater å ena sidan och
U. S. A. å den andra. Den livliga diskussionen omkring
krigsskuldsavskrivningsproblemet i samband med de
största gäldenärsstaternas framställning om befrielse
från den i december inträffande betalningsskyldigheten
har gett vid handen, att det saknas varje som
helst förutsättning, för att den amerikanska
folkrepresentationen skulle acceptera de amerikanska förslagen.
Den grovt demagogiska "upplysningsverksamheten" i
samband med presidentvalet bär här en av sina för
världens ekonomiska tillfrisknande sorgligaste följder.
Hoovers konferenser i elfte timmen med den
tillträdande presidenten och kongressens ledande män visa
till fullo att amerikanerna äro beredda att till varje
pris "hålla på sitt", dvs. icke vika för de förnuftsskäl,
som från europeisk sida anförts för en krigsskuldspolitik,
som icke vältrar oöverstigliga hinder i vägen
för ett allmänt ekonomiskt tillfrisknande. Avslaget på
den engelska diplomatiska framställningen i ämnet
innehåller visserligen formellt endast, att vederbörande
i U. S. A. icke funnit att några skäl förebragta, som
kunna förmå U. S. A. att gå med på ett dylikt
arrangement. Realiter innebär detta dock ett det mest klara
avslag och en för fortsatta förhandlingar mest
avvisande hållning, man gärna kan begära. Den engelska
uppfattningen i denna fråga måste nämligen vara så
fullt känd för de amerikanska statsmän, som handlagt
spörsmålet, att något att tillägga i sak, utöver vad
redan presterats näppeligen kan anses motiverat, med
hänsyn till dess utsikter att leda till avsett resultat.
Det är ju ett oomkullrunkeligt faktum, att skulder
länder emellan icke kunna verkligen gäldas annorlunda
än genom export av nyttigheter, tillhandahållande av
tjänster eller genom avstående av i utlandet placerat
kapital, som mobiliseras genom upplåning. Den senare
utvägen är på grund av sin natur starkt begränsad, i
det att möjligheter att tvångsmobilisera dylika
tillgångar givetvis saknas och att det är praktiskt taget
omöjligt att utbyta engelsk företagarverksamhet världen
över mot amerikansk i en utsträckning som motsvarar
krigsskulderna. Härtill kommer, att varje transaktion
i den riktningen skulle i det nuvarande läget
äventyra den engelska valutan och därigenom öka det kaos,
som redan råder inom den mellanfolkliga handeln.
Teoretiskt kan man givetvis tänka sig, att England för
ögonblicket tager i anspråk Bank of Englands
guldkassa på pund 140 mill. för täckande av de närmaste
årens betalningar. Det råder emellertid väl knappast
något tvivel om att redan en dylik åtgärd i lika hög
grad som ett anlitande av den i utländska valutor
placerade pundstabiliseringsfonden skulle medföra en
kraftig försämring av pundvalutans yttre värdering
och därigenom ytterligare stegra svårigheterna för de
länder, som redan nu i hög grad drabbats av
pundförsämringen och sålunda i första hand U. S. A. Det är
framför allt den amerikanska ovilligheten att inse, att
man binder ris till sin egen rygg genom att i den
nuvarande situationen till varje pris framtvinga ett
fullgörande av de europeiska staternas betalningsskyldighet
och därigenom öka valutakaoset i Europa, som är
så i ögonen fallande. Den utomordentligt starka
nedgången i den amerikanska utrikeshandeln borde vara
ägnad att rikta uppmärksamheten på nackdelarna av
den nu drivna politiken. Den amerikanska exporten
under oktober uppgick endast till 34,5 proc. av den under
samma månad av 1929 och motsvarande siffra för
importen var 36,8 proc. Dels är emellertid den
amerikanska exporten av industriella helfabrikat
samlade på ett relativt fåtal händer, som icke förmår
göra sig starkare hörd eller gällande på den politiska
arenan, dels utgöres en ekonomiskt synnerligen tungt
vägande del av exporten av rena råvaror, som de
amerikanska producenterna nog kunna räkna med att vinna
avsättning för i Europa i tämligen oförändrad
utsträckning, huru än förhållandena utveckla sig där
under de närmaste åren. Något omedelbart tvång att
ta hänsyn till den ekonomiska situationen i Europa
känna därför icke de amerikanska politiker, som
utöva det avgörande inflytandet i denna fråga, även när
de äga förutsättningar att överblicka den
världsekonomiska situationen. Framför allt äro de absolut
ovilliga att förutse den situation, som måste inträda,
därest Europa skall genom ett upparbetande av sitt
exportöverskott på U. S. A. göra en verklig avbetalning
å sina skulder till U. S. A., såsom ju i det långa loppet
ovillkorligen måste ske, om icke skulderna skola stiga
med ränta på ränta och anta orimliga proportioner.
Framkallandet av ett dylikt exportöverskott gentemot
U. S. A. förutsätter en betydligt kraftigare europeisk
spärr mot amerikanska varor, än den som hittills satts
upp mot desamma, och samtidigt att U. S. A. trots
detta icke genom höga tullar förhindrar en stegring av
den amerikanska importen. Den nuvarande
utvecklingen tyder på att även om Europa icke skulle våga
sig på ett sådant handelskrig med U. S. A., så kan

U. S. A. icke undgå att få känna samma verkningar,
som om det befunne sig i ett dylikt, på grund av den
allmänna övervärdering av dollarn, som måste följa på
ett amerikanskt indrivande av de europeiska
krigsskulderna, och den försämring av de europeiska
valutorna som bleve den sannolika följden av en dylik
politik.

Amerikanerna stirra sig blinda på de onekligen
oerhörda belopp, som Europa lägger ned på sina
rustningar, och som otvivelaktigt kunde vinna en bättre
användning. Ja, vilkas användning säkerligen vore
bättre än den nuvarande, även om de ginge till
avbetalning av de amerikanska krigsskulderna. Men
amerikanerna bortse helt i detta resonemang från att
den absoluta förutsättningen för att en dylik betalning
över huvud skall vara tekniskt möjligt kräves, att
U. S. A. är villigt att utan att lägga några som helst
hinder i vägen måste taga emot nära nog obegränsade
kvantiteter europeiska varor. Men även om så skulle
vara fallet, kan man dock icke helt bortse från det
historiskt givna sammanhanget och från att folkens
mentalitet icke kan omstöpas på något amerikanskt
storindustriellt sätt, om än detta i det här
ifrågavarande avseendet vore aldrig så önskvärt.
Amerikanerna sakna emellertid varje som helst benägenhet
att ta emot europiska varor i den utsträckning vi äro
villiga att ställa dem till deras förfogande. De lida
själva av det överflöd på varor, som nu är för
handen -- eller åtminstone av den brist i det ekonomiska
maskineriet, som gör att överflödet på varor icke kan
överflyttas till dem som lida brist på dem --, och
sträva, såsom deras tullpolitik nogsamt visar, att göra,
vad de kunna för att förbehålla sig själva sin egen
inre marknad.

Den logiska konsekvensen av att U. S. A. vägrar att
mottaga våra varor, den enda verkliga betalning vi
kunna bjuda, måste ovillkorligen vara att U. S. A.
förklarar sig villigt att avstå från de europeiska
gäldenärsstaternas betalning, intill dess att det självt är
berett att taga emot denna betalning -- de varor vi
bjuda. Att samtidigt kräva betalning och vägra att
taga emot våra varor är uppenbarligen en orimlig
ståndpunkt, som Europa klart inser, men som U. S. A.
vägrar att beakta.

Förutsättningarna för ett ekonomiskt tillfrisknande
synas icke befinna sig i tillväxt, och handelskriget
pågår alltjämt med största intensitet. Holland har
genomfört en allmän tullhöjning på 30 proc., och den
franska kontingenteringen skarpes allt kraftigare. Den
enda svaga men mycket svaga ljusningen är det
mottagande som de tyska kontingenteringsförhandlingarna
fingo och som framtvingade ett frångående av den
inslagna vägen. Måhända hade detta relativt eniga
uppträdande från det övriga Europas sida sin väsentliga
grund i att Tyskland i det politiska medvetandet
-- f. n. på grund av den inre splittringen mer än på
mycket länge -- spelar en andra fiol i den europeiska
politiska konserten -- sannolikt hade behandlingen
blivit en annan, om en annan ekonomisk stormakt, som
också varit en politisk dylik, varit stadd på samma vägar.

De under månaden framkomna statistiska data från
näringslivets olika grenar antyda icke någon väsentlig
förändring av läget. Federal Reserve Boards
produktionsindex visar en oförändrad siffra på 66 för oktober
efter att ha stigit under de båda närmast föregående.
Automobilindustrien uppvisade för samma månad sin
lägsta tillverkningssiffra hittills på 45 000 vagnar;
byggnadsindustrien företer samtidigt en mycket
oförmånlig sysselsättning och stålindustriens
tillverkningskapacitet utnyttjas enligt senaste rapport endast till
19 proc., sedan man strax förut varit uppe i 21 proc.
Att produktionsindexen trots detta icke sjunkit, har
sin grund i att delsiffran för mineral stigit från 70 till
74, den för fabrikat har gått ned från 65 till 64. I
Europa förete de tunga industrierna en viss
säsongsmässig förbättring, men denna är av obetydliga
dimensioner och icke ägnad att inge några starkare
förhoppningar om den närmaste utvecklingen. Å andra sidan
kan icke någon mera markerad förändring i ogynnsam
riktning under oktober utläsas ur de viktigare
statistiska uppgifterna. <tab><tab><tab><i>Filip Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Installationsföreläsningar vid tekniska högskolan.</b>
Den 5 december tillträda professorn i vägbyggnad och
kommunikationsteknik kapten H. N. Pallin samt
professorn i geodesi fil. dr Tryggve Rubin sina ämbeten
vid tekniska högskolan, varvid offentliga föreläsningar
hållas. Professor Pallins föreläsning är utsatt till kl. 15
och avhandlar ämnet "Gatan", medan professor Rubin
kl. 16 föreläser om "Synpunkter på lantmäteriets
stommätningar förr och nu". Föreläsningarna äga rum i
hörsal nr 351 inom fackavdelningen för elektroteknik i
högskolebyggnaderna vid Valhallavägen.

<b>Järnhanteringen i Sverige under tredje kvartalet 1932.</b>
Av järnverksföreningens i dagarna publicerade statistik
framgår, att järnexporten fortfarande varit stadd i
minskning, vilken uppgår till ca 15 % av exportsiffran
för motsvarande kvartal 1931. Den största nedgången
uppvisa rubrikerna tackjärn (från 10 200 till 7 600 ton)
och valstråd (från 4 500 till 3 800 ton). För manufakturerade
järnvaror har en mindre förbättring inträtt,
och i rörexporten har en markant ökning förekommit
(från 3 600 till 6 300 ton). I sin helhet är exporten
januari--oktober den lägsta som förekommit under
motsvarande period sedan 1921 års bottenrekord. Under
det sista kvartalet kan dock möjligen en svagt stigande
tendens skönjas. Kul- och rullagerexporten
under tredje kvartalet hade värdet 6,9 mill. kr. mot
8,6 mill. samma kvartal 1931. 10-månadersvärdet är
dock en aning bättre än föregående år.

Svårt drabbad är fortfarande malmexporten, som icke
ens uppnått hälften av 1931 års i och för sig låga
kvantitet. 10umånadersvärdet 1932 utgjorde nämligen 1,8
mill. ton mot 3,8 mill. ton år 1931.

Järnimporten visar nedgång med 40 %, jämförd med
importen under tredje kvartalet år 1931. Särskilt
påfallande är tillbakagången i importen av valsat
stång- och fasonjärn (från 46 000 till 29 900 ton), av plåt (från
21 300 till 9 500 ton) och av rör (från 13 600 till 5 600
ton). 10-månadersvärdet av importen av grovplåt har
fallit katastrofalt, från 41 200 till 15 500 ton.

Beträffande tillverkningarna är tendensen
synnerligen oenhetlig. Tillverkningen av tackjärn nådde
under tredje kvartalet upp till 56 100 ton mot 93 500
ton år 1931. 10-månadersvärdet sjönk från 336 900 till
213 500 ton. Tillverkningen av mellanprodukter och
valsat järn har under den gångna delen av året endast
obetydligt reducerats. En förskjutning från
tillverkning av kvalitetsmaterial för export till ordinärt
material för den inhemska marknaden är omisskännlig.
Tillverkningen av bessemergöt har ökats från 4 900 till
5 900 ton och av ordinära martingöt från 137 700 till
161 800 ton. Däremot har tillverkningen av thomasgöt
fallit från 61 300 till 43 600 ton och av kyalitetsgöt av
martinmetall från 144 100 till 126 600 ton.

Degelstålstillverkningen har varit oförändrad, medan
tillverkningen av ordinära elektrostålgöt ökats från 65 400 till
75 400 ton och av kvalitetsgöt av elektrostål minskats
från 27 300 till 21 300 ton. Ökningen i produktionen
av ordinära göt (16 400 ton) svarar dock ej fullt mot
minskningen beträffande kvalitetsgöt (22 500 ton).
Tillverkningen av valstråd visar en anmärkningsvärd
ökning (med 9 200 ton), medan såväl export som import
av denna vara sjunkit (med resp. 14 000 och 12 200 ton).

Den 31 oktober voro 18 masugnar och 28 martinugnar
i gång mot resp. 25 och 29 vid samma tidpunkt år 1931.

Exportverkens sysselsättning är otillfredsställande,
men även vid de för inhemsk marknad arbetande
verken har tendens till orderminskning givit sig tillkänna.
Prisläget är tryckt utan klara tendenser till bättring.

<b>Internationell fond för försök med automatisk
koppling av järnvägsvagnar.</b> Vid sammanträde i Genève
den 2--3 februari 1931 tillsatte internationella
arbetsbyråns kommitté för frågan om automatisk koppling
av järnvägsvagnar en subkommitté, vilken
sammanträdde i Genève den 8 oktober och därvid enhälligt
godkände ett förslag till administrativ överenskommelse
mellan vissa regeringar rörande upprättandet av en
internationell fond för finansiering av försök med
automatiska kopplingsanordningar.

Den förnämsta fördel, som skulle vinnas genom
införandet av automatisk koppling av järnvägsvagnar
består i avlägsnandet av de allvarliga risker, för vilka
skruvkopplingen utsätter trafikpersonalen genom
nödvändigheten att passera mellan vagnarna för till- och
avkoppling. Det är framför allt av denna anledning,
som järnvägsmännens organisationer ivrigt eftersträva
införandet av automatisk koppling.

Under loppet av de undersökningar, som bedrivits
rörande denna fråga, ha även andra argument
framförts till förmån för den nya anordningens införande.
Sålunda har det gjorts gällande, att genom den
automatiska kopplingen avsevärda besparingar skulle kunna
genomföras i driftskostnadshänseende. Med hänsyn till
den alltmer ökade vikten av vagnslasterna har det
vidare framstått som alltmera sannolikt, att inom en icke
avlägsen framtid skruvkopplingen skall visa sig
otillräcklig för trafikens behov. Slutligen har kommit i
betraktande, att tillverkningen av nya apparater för
automatisk koppling och de därav nödvändiggjorda
ändringarna av själva vagnarna skulle bereda ett avsevärt antal
arbetslösa sysselsättning. För Europas del (däri icke
inbegripet Sovjetunionen) har man beräknat, att för
arbetets utförande omkring 320 000 arbetare skulle behöva
engageras under en tid av fem år.

Ur rent teknisk synpunkt synes ock frågan vara
mogen, för sin lösning. Flera olika kopplingssystem
finnas utarbetade, vilka svara mot de av internationella
järnvägsunionen uppställda villkoren. Ur teknisk
synpunkt sett möter intet hinder för att ett definitivt
beslut fattas, så snart som erforderliga prov för val av
det bästa systemet blivit utförda.

De svårigheter, som möta den automatiska kopplingens
införande, äro huvudsakligen av finansiell art.
Redan då det gäller att få till stånd'den nödiga
medelanskaffningen för anställande av prov göra sig dessa
svårigheter gällande. Försöken måste utföras under
samma förhållanden, som råda vid normal trafik, och
med användande av ett avsevärt antal vagnar.
Kostnaden härför blir relativt betydande och det är av denna
anledning som tanken uppkommit på att upprätta en
internationell fond för kostnadernas täckande.

Frågan är i egentlig mening internationell på grund
av järnvägstrafikens internationella utsträckning och
därför att den nya anordningen endast kan tänkas få
en allmän och samtidig tillämpning, åtminstone å samtliga
järnvägsnät med normal spårvidd på den
europeiska kontinenten. Härav förklaras tanken på en
gemensam finansiell stödaktion från de huvudsakligen
intresserade ländernas sida.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller ordinarie
sammanträde å föreningens lokal tisdagen den 6 december 1932 kl.
19,30 enligt nedanstående <sp>program:</sp> 1) Val av
justeringsmän. -- 2) Inträdesanmälningar och inval. -- 3) Inkomna
skrivelser. -- 4) <i>"Befälsföring",</i> föredrag av
kommendörkapten <sp>Göran Wahlström.</sp> -- Stort julbord, snaps,
pilsner, kaffe, Luciabål och servisavgift 6 kr. -- Samkväm
och sedvanlig Luciafest med sång av notarien <sp>Pelle Nordström.</sp>

<b>Avdelningen för Kemi och bergsvetenskap</b>
sammanträder till sedvanlig julfest fredagen den 9 december 1932
kl. 19,30 å föreningens lokal, Brunkebergstorg 20,
Stockholm. <sp>Ärenden:</sp> 1) Val av justeringsmän för aftonens
protokoll. -- 2) Inval. -- 3) Inkomna skrivelser. -- 4)
<i>"Några vattenkatastrofer vid svenska bruk",</i> föredrag av
bruksdisponenten fil. dr <sp>Carl Sahlin.</sp> -- Efter
sammanträdet traditionsenlig julsupé, Lucia,
julklappsutdelning m. m.

<b>Svenska elektroingenjörsföreningen,</b> avdelning av
Svenska teknologföreningen, anordnar <i>julsamkväm med damer</i>
på föreningens lokal, Brunkebergstorg 20, lördagen den 10
december 1932 kl. 19,30. <i>"Kanske en helafton."</i>
<sp>Program:</sp> 1) <i>"Noter om toner",</i> elektriska reflexioner av
ing. <sp>Carl Möller</sp> med demonstration av Nernstflygel.
-- 2) Praktisk kvart. -- 3) Dans till musik av Gentzels
orkester. -- 4) Supé. -- 5) Dans och annat. -- Klädsel:
Smoking med ordnar. -- Pris 7 kr. per person.

<b>Justering av protokoll</b> från föreningens allmänna
sammanträden den 21 september och 21 oktober samt stämma
den 16 nov. 1932 äger rum å föreningens lokal måndagen
den 12 december 1932 kl. 17,00 inför styrelsen och de
herrar ledamöter, som önska närvara.

<b>Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20,
tisdagen den 13 december 1932 kl. 19,30 (obs. ändrad
veckodag!). Sammanträdet öppnas efter enkel kvart.
<sp>Ärenden:</sp> 1) Protokolljustering. -- 2) Inval. -- 3) Inkomna
skrivelser. -- 4) <i>"1929 års sakkunniges förslag till lag om
allmänna vägar och lag om vägdistrikt m. m.",</i>
redogörelse för kommitterades förslag till yttrande av
civilingenjör <sp>Nils von Matern.</sp> -- 5) Diskussion. -- Supé
och traditionellt julsamkväm.

<b>Trollhättans ingenjörsklubb</b> sammanträder å lilla
stadsfullmäktigesalen torsdagen den 8 december 1932 kl. 19,30.
<sp>Ärenden:</sp> 1) Protokolljustering. -- 2) Bordlagt
stadgeändringsförslag. -- 3) <i>"Fabriksbrandkårers
organisation",</i> föredrag med balloptikonbilder av brandchefen,
överstelöjtnant <sp>Rudolf Stridbeck.</sp> -- Supé och samkväm.

<b>Tekniska föreningen i Eskilstuna</b> håller sitt 53:dje
årsmöte lördagen den 10 dec. 1932 å Stadshusets
festvåning enligt följande <sp>program:</sp> Kl. 6,30 e. m.
<i>Föreningsärenden:</i> 1) Protokolljustering. -- 2) Inval. -- 3) Val av
styrelse och funktionärer för år 1933. -- 4) Övriga ärenden.
-- Kl. 7 e. m. (precis) <i>Föredrag:</i> 1) Överingenjör
<sp>O. Hellman:</sp> <i>"Fabrikationsgång och maskingruppering
inom verkstadsindustrien."</i> (Skioptikonbilder.) -- 2)
Överstelöjtnant <sp>Carl J. Insulander:</sp> <i>"Hamnar för den
större sjöfarten i Mälaren och Eskilstunas intresse
härutinnan."</i> Diskussion. -- Kl. 9 e. m. Supé och samkväm.
(Pris för julmat, pilsner, kaffe och betjäning 5 kr.)
-- Att åhöra föredragen inbjudas intresserade, vilka även,
om de så önska, kunna deltaga i supé och samkväm.

</chapter>
<chapter name="TEKNISK TIDSKRIFT
HÄFT. 50 ÅRG. 62 10 DEC. 1932">
<h1>TEKNISK TIDSKRIFT</h1>
<h2>HÄFT. 50 ÅRG. 62 <tab>10 DEC. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Moderna industrivägar. -- Gratisförslagen inom entrepvenadväsendet och industrien. -- Notiser.
-- Sammanträden.

</chapter>
<chapter name="MODERNA INDUSTRIVÅGAR.">
<h2>MODERNA INDUSTRIVÅGAR.</h2>
De i våra dagar aktuella rationaliseringssträvandena
ha ej lämnat vägningsproblemet oberört.
Vägningen utgör ju en synnerligen viktig del av den
industriella produktionsapparaten. Den har i första
hand betydelse för faktureringen, där den står i
direkt relation till pengar. Icke mindre viktig är
vägningen som led i industriföretagens interna
organisation. Industriledaren måste i detaj veta, hur varje
avdelning inom ett företag arbetar och huru
vidtagna förändringar inverkat tekniskt-ekonomiskt på
produktionsresultatet. Mycket som går under
beteckningarna "svinn" eller "utbyte" tål att
undersökas närmare.

Under senare tid ha också framkommit en mängd
konstruktioner för förbättring och rationalisering av
vägningsarbetet, och samtidigt härmed har vägningen
vunnit insteg å områden, där den tidigare ej
tillämpats men där den visat sig på ett förträffligt sätt
kunna användas för kontroll av produktionen.
Efterföljande meddelanden torde belysa dessa förhållanden.

Det fundamentala vid all vägning är givetvis själva
vågen. Att till en med tekniska brister behäftad våg
koppla de känsligaste tilläggsaggregat kan av
naturliga skäl ej komma i fråga. Vågtillverkningen
har emellertid tillgodogjort sig den senaste tidens
stora framsteg i fråga om de mekaniska
bearbetningsmetoderna. Den till synes enkla
hävstångsprincipen, som ligger till grund för vågtekniken, ger
orsak till många svårlösta problem vid precisionsbearbetningen.
Som exempel på de stora framsteg, som
gjorts i detta avseende, må nämnas, att en
amerikansk vågtillverkare för något år sedan tog i bruk
en maskin, vars enda uppgift är att borra de hål, i
vilka hävstängernas knivar skola sitta, Den med
maskinen uppnådda noggrannheten uppgår till 0,0005
tum eller 0,01 mm. Kostnaden för maskinen, inkl.
erforderlig omläggning av driften, uppgick till mer
än 200 000 dollars eller ca 1 mill. kr. Exemplet torde
illustrera såväl de moderna fordringarna på precision
och kvalitet som det intensiva forsknings- och
rationaliseringsarbete, till vilket den senaste depressionen
givit anledning.

I samband med tillverkningsmetodernas förfining
stå även de många konstruktivt eleganta lösningar
av rent vågtekniskt intresse, som framkommit under
senare tid. De må emellertid förbigås här. I stället
skola med några ord beskrivas en del av de
tilläggsaggregat, som under senare tid kommit till
användning. Hit höra termostaten, fotoelektriska cellen,
apparater för fjärrkontroll och för automatisk
registrering av vägningsförloppet m. m.

<i>Termostaten.</i> Tidigare måste man för hand
reglera visarens rörelser genom att förändra
oljedämparens inställning alltefter oljans
viskositetsförändringar i och med yttertemperaturens växlingar.
Denna reglering sker numera automatiskt med hjälp
av en bimetall, som givits vissa bestämda fjädrande
egenskaper och dessutom en sådan form, att den allt
efter oljans temperatur hämmar eller underlättar
oljans strömning genom den slits, som finnes
upptagen i oljedämparens rörliga del. De nämnda
fjädrande egenskaperna ge bimetallen möjlighet att även
tjäna som stötfångare, i ändamål att reglera
svängningsamplitudens storlek. Fig. 1 torde illustrera
bimetallens utseende och verkningssätt. Då
hydraulisk dämpning tillämpas på en mångfald områden
inom tekniken, torde nämnda regleringsmetod kunna
tillvinna sig intresse av åtskilliga tillverkare.

De <i>fotoelektriska cellernas</i> användningsområde,
vilket som bekant är mycket stort, inrymmer även
vägningstekniken. Cellerna ha tagits i bruk bl. a.
vid Vägning inom oljeraffinerings- och 

<img 1>
Fig. 1. Termostat. Bimetallen tillsluter på grund av värmet från
tändstickan den i den cylindriska plattan befintliga slitsen.
</img>

betongblandningsanläggningar samt inom fett- och spritfabriker.
För flytande varor användes en momentant slutande
ventil, reglerad av en solenoidmagnet, till vilken
impulserna utgå från fotocellen, vilket torde framgå
närmare av fig. 2.

Genom <i>fjärrkontrollen</i> erhåller driftsledningen
möjlighet att på kontoret kontrollera den vägning
som försiggår på olika platser inom fabriken.
Vågarna i fabriken och "mottagaren" på kontoret
stå i elektrisk förbindelse med varandra, och genom

<img 1>
Fig. 2. Våg med fotoelektrisk reglering av godsmängden. Visaren å den mot åskådaren vända sidan
(baksidan) av vågen inställes för en given vikt. Då godset påsläppes, sjunker visaren till 0, varvid
ljusspringan framför en fotocell avskärmas och godstillförseln stoppas genom reläverkan.
</img>

synkroniseringsanordningar erhålles exakt
överensstämmelse mellan visarnas utslag. Skulle vågarna i
fabriken hava olika högsta kapaciteter, utrustas
"mottagarens" tavla med flera graderingar, så
att direkt avläsning möjliggöres för samtliga vägningar.

<i>Registratorn</i> har till ändamål att samtidigt
registrera vikten å en fortlöpande kontrollremsa inuti
vågen samt på ett antal viktbiljetter. Till grund för
viktbestämningen ligger en automatisk utbalansering
mellan lasten och kända storheter, utan att
personliga felkällor behöva inverka på vägningen, vilket
är ofrånkomligt vid användande av skjutviktsvågar
eller decimalvågar. Efter tvååriga, mångsidiga
prov inom olika industrier har numera en
registrerande våg utsläppts i marknaden. Registreringen är
anordnad på följande sätt: På samma axel, som
uppbär vågens visare, är en väl utbalanserad skiva
fastsatt. Skivan har en minimal massa och är
utförd av ett mycket hårt material. På skivan har en
gradering inetsats, som är identisk rned visartavlans
gradering. Skivans nollpunkt och visaren röra sig
fullt parallellt. Helt och hållet skild från skivan är
den registrerande mekanismen, som manövreras med
hjälp av ström från belysningsnätet. När vågen
kommit i jämviktsläge, trycker man på en
godtyckligt placerad momentströmbrytare, Därvid går
strömmen genom motstånd och reläer, eventuellt
även genom en kopparoxidullikriktare, till en
solenoidmagnet och vidare genom ett motstånd, en
kondensator och en avbrytare, som står i samband med
magnetens järnkärna. Denna är genom två
knähävstänger förbunden med två backar, som äro så
inställda att de absolut samtidigt sammanpressa
den graderade skivan med ett antal papper och
mellanliggande färgband. Man erhåller då ett
avtryck av skalan i ett flertal exemplar. En kopia
får åtfölja godset, en går till faktureringen och en
annan till avdelningens lagerbokföring. Slutligen
finnes under lås och nyckel en sammanhängande
kontrollremsa, å vilken t. e. veckans vägningar
kunna bestämmas. Vid de allra nyaste
konstruktionerna kunna även ordernummer inslås å
viktbiljetterna medelst en tabulator. Anordningen kan
anbringas på redan levererade vågar och utgör
därför ett mycket användbart komplement till
befintliga anläggningar.

Som inledningsvis nämnts, har vägningsproceduren
vunnit terräng även å områden, där vägningen ej
ingår som ett led i faktureringsarbetet eller
bestämningen av arbetsprestationer. Man använder
numera vågar för så olikartade ändamål som
exempelvis tyngdpunktsbestämning, klassificering,
bestämning av bromsningseffekter, för kontroll av

<img 1>
Fig. 3. Framsidan av den i fig. 2 avbildade vågen med visaren för
direkt avläsning av vikten synlig. Reläet placerat på baksidan av
pelaren.
</img>

exakt svarvning, utan att man behöver taga
arbetsstycket ur svarven osv. I det följande skola några
exempel anföras på tekniskt intressanta
vägningsanordningar inom olika industrier.

I Malmö stora valskvarn har vågfirman i
samarbete med överingenjör Sven Hagberg anordnat
ett system för erhållande av en snabb och tillförlitlig
kontroll av produktionen (fig. 5--6). Säckningsmaskinerna
(Kronosvågar) kunna under driften komma
ur inställning, och betydelsen av att snabbt bli
varskodd härom är utan vidare påtaglig. Från
säckningsmaskinerna gå säckarna på huvudtransportören,
vars hastighet är 0,182 m/sek, genom en symaskin fram
till vågen, av toleranstyp. På vågens plattform vilar
ett transportband, hastighet 0,40 m/sek., som löper
över kullagrade rullar, och vars ena brytrulle medelst
en konisk koppling är kedjedriven från en
kuggväxelmotor med 60 v/min. Allt detta jämte tillhörande
staitanordning är intarerat i vågen. Denna, som är
inställd för en viss förutbestämd vikt, är försedd
med en elektrisk kontaktanordning, vilken, om
övervikt föreligger, samtidigt tänder en röd lampa
och sätter en ringklocka i gång. Föreligger
undervikt, tändes en grön lampa, och en ringklocka med
annan ton än den förutnämnda varskor personalen
om, att en av säckningsmaskinerna förlorat rätt
inställning. Genom att räkna de på huvudtransportören

<img 1>
Fig. 4. Registrator, hopbyggd med våg. Tabulatorn sitter till vänster.
</img>

<img 1>
Fig. 5. Våganläggning -- Malmö stora valskvarn. En säck befinner sig
på vågens transportband. Obs. signallamporna i taket.
</img>

befintliga säckarna konstateras genast, vilken
säckningsmaskm, som skall justeras. Förloppet är
följande: Då den hopsydda säcken närmar sig vågens
transportband, tager säcken emot en skena, vilken
påverkar den koniska kopplingen, som sätter igång
vågens transportband, på vilket sålunda säcken
föres över. Slutligen släpper säcken skenan, som
med fjäderkraft återgår i sitt utgångsläge, varvid
vågens transportband stannar, och vägningsoperationen
försiggår på ytterst kort tid. När nästa säck
på huvudtransportören griper tag i skenan, sättes
vågens transportband åter igång. Den nya säcken

<img 1>
Fig. 6. Samma våganläggning som å  fig. 5. Kontaktskenan och
vågtransportbandets drivmekanism synliga.
</img>

<img 1>
Fig. 7. Flyglaboratoriet i Langley Field, Va., U. S. A. Vindtunneln är
försedd med två fläktar om vardera 4 000 hkr, som ge luften en
hastighet av 185 km/tim. De på planet verkande krafterna registreras av sex
vågar, som uppbära provställningen.
</img>

glider på detta samtidigt som deri vägda säcken
lämnar det, för att på ännu ett transportband, med
hastigheten 0,56 m/sek., gå vidare och störtas ned
till expeditionen. Anläggningen, som varit i drift
över ett år, har fungerat utmärkt väl.

Koon Dam, Pennsylvania, har en höjd av 90 fot
och längd 720 fot. I dammbyggnaden ingick 180 000
ton betong. Hela denna kvantitet vägdes för att
erhålla exakt rätt sammansättning. Efter avslutat
arbete undersöktes vågen. Något märkbart slitage
kunde ej påvisas ens efter denna betydande påfrestning.
I amerikansk facklitteratur har vägning vid
betongarbeten livligt diskuterats, och det kan
anmärkas, att denna väg allmänt beträtts. Påpekas
bör, att samtidigt också fuktighetsbestämning av
sanden utfördes kontinuerligt på en av
ifrågavarande vågtillverkare konstruerad våg. En dylik
analys utfördes på ca 1 minut. För intresserade kan
nämnas, att arbetet utfördes av The Vang
Construction Co., Cumberland, Md., U. S. A.

Detroits vattenledningsverk har installerat en
steriliseringsanläggning för flytande klor. Det gällde
att så noggrant som möjligt dagligen få kloråtgången
fastställd. Klorbehållarna, som väga omkring 1 ton
pr st., avgiva en jämförelsevis liten kvantitet klor
pr dag. Ur vägningsteknisk synpunkt är detta
olägligt, enär en medelmåttig våg vid hög
belastning på plattformen visar friktion, särskilt om klor
rinner ut och angriper vågens vitala delar.
Bestämningen av dagsförbrukningen underlättas av att
vågarna försetts med dubbel skalindelning, varvid
innanför den vanliga skalan befinner sig en skala
med omvänd gradering. Visaren kan före driftens
igångsättande för dagen inställas på den inre skalans
nollstreck, varigenom man omedelbart kan avläsa
förbrukningen. Trots de ogynnsamma yttre
omständigheterna kunde tillverkaren garantera en mycket
stor noggrannhet hos dessa vågar. Den garanterade
noggrannheten låg 61 % över den hos närmaste
anbud angivna.

Som ett mera ovanligt användningsområde för
vågar kan slutligen anföras flyglaboratorier. Fig. 7
visar en interiör från det stora laboratoriet i Langley
Field, där ett flygplan monterats på en ställning
framför vindtunneln. Ställningen uppbäres av sex
vågar, å vilka kraftkomposanterna uppmätas.
Vågarna äro försedda med ovannämnda automatiska
registreringsanordningar. Det har av försök
framgått, att skjutvikts vågar icke kunde giva pålitliga
vägningsresultat i detta fall.

Det sagda må vara nog för att illustrera
vågteknikens nutida stora betydelse för industrien. Den
har icke lämnat heller den svenska industrier;
oberörd, ehuru säkerligen ännu mycket av utlandets
erfarenheter i detta avseende kunna vara oss till
nytta i kampen om en bättre vinstmarginal.

</chapter>
<chapter name="GRATISFÖRSLAGEN INOM ENTREPRENADVÄSENDET
OCH INDUSTRIEN.">
<h2>GRATISFÖRSLAGEN INOM ENTREPRENADVÄSENDET
OCH INDUSTRIEN.</h2>
<poem>Efter överingenjör Runo Hellbergs
inledningsföredrag -- återgivet i h. 47 -- vid
teknologföreningens behandling av
rubricerade fråga, vidtog en livlig diskussion här
återgiven i sammandrag.
</poem>
Direktör <b>Vilh. Nordström:</b> En markerad olikhet
råder mellan "färdiga" områden, dvs. sådana, där
konstruktionerna och utförandet vunnit en viss stadga, och
områden inom tekniken, som ännu äro stadda i rask
utveckling.

Det ligger i sakens natur, att inom de senare
områdena specialfirmorna hava större förutsättningar att
bedöma, vilka möjligheter, som kunna erbjudas i varje
särskilt fall, varav följer, att den konsulterande vid
utredningsarbetet måste vända sig till specialfirmorna
för att få del av vad de kunna föreslå. Han bör då ej
inskränka sig till att fråga endast en firma, då det
mycket väl kan hända, att en annan firmas typer och
konstruktioner skulle lämpa sig bättre just för det
föreliggande fallet. Någon nämnvärd arbetsbesparing är
därför ej här att göra, detta i all synnerhet som den
verkliga trängseln av leverantörer på ett arbetsområde
vanligen börjar först sedan utvecklingsarbetet i
huvudsak avslutats av de firmor, som framträtt som poniärer
på området ifråga. Specialfirmorna organisera även
sina projektavdelningar så, att utredningsarbetet ej blir
alltför betungande.


Arbetet kan emellertid underlättas högst avsevärt,
om förutsättningarna på platsen blivit föremål för en
sakkunnig undersökning och delgivas leverantörerna i
en koncis form. Här har, såsom ingenjör Richert i
annat sammanhang framhållit, den konsulterande sitt
givna arbetsområde.

Däremot måste jag anmäla en mot ingenjör Richerts
konträrt motsatt uppfattning, när han säger, att
beställaren naturligtvis kan från en leverantör eller
entreprenör få just de råd, varav han är bäst betjänt, men att
han icke har rätt att fordra att från dem få ett fullt
opartiskt och objektivt bedömande av hela problemet. I
verkligheten förhåller det sig så, att det är ingenting
man är så rädd för som att leverera en anläggning, med
vilken kunden ej är nöjd. När de tekniska
förutsättningarna för en lyckad leverans ej föreligga, gör man
därför klokast i att hålla sig borta eller råda kunden
att vända sig till annan leverantör.

Den tillfälliga vinst man eventuellt skulle kunna göra
genom en dylik tekniskt ej motiverad leverans är ju så
obetydlig vid sidan om det kapital, som ligger bundet
i leverantörens produktionsapparat, och värdet av detta
kapital i så hög grad beroende av det förtroende
leverantören lyckas förvärva hos sina klienter, att kunden
häri har en fullgod garanti för ett objektivt råd, i
händelse han skulle vända sig till tillverkaren direkt.
Jag förutsätter då givetvis, att som rådgivare väljes en om
sitt anseende mån firma, och som ej tillhör
tillfällighetsföretagen. Ju mera "good will" firman vetat att
förskaffa sig, desto tryggare kan kunden känna sig.

I de fall kunden emellertid tillkallar den
konsulterande ingenjören bör denne ej utföra sitt arbete på
sådant sätt, att han klipper av den direkta kommunikationen
mellan sin uppdragsgivare och leverantören. Han
skall i stället i sin uppgift inrymma åvägabringandet av
ett förtroendefullt samarbete mellan de intresserade
parterna. Härigenom kan en hel del obehövligt arbete
sparas. En given förutsättning för att ett sådant samarbete
skall kunna etableras, är naturligtvis, att de uppslag en
leverantör kan komma med behandlas på sådant sätt,
att hans "andliga äganderätt" till arbetet ej äventyras.

Ingenjör <b>Hans Krogh:</b> Inom byggnadsfacket
föreligga missförhållanden av gratiskonsultationen, som stå
i en annan klass än som förekommer på andra tekniska
områden. Det ligger även i entreprenörernas eget
intresse att härvidlag lämna sin medverkan till sådana
reformer, som ligga inom gränsen för det möjliga och
nyttiga att genomföra.

För att förstå orsakerna till, att entreprenörernas
sakkunskap kommit att tagas i anspråk för s. k.
gratiskonsultation i så stor omfattning, att det blivit till
förfång för den konsulterande ingenjörskåren, bör man
hålla i minnet, att de svenska entreprenörerna arbeta
under synnerligen ogynnsamma villkor. Sverige torde
vara det enda kulturland, där ännu i dag en väsentlig
del för att ej säga större delen av allmänna arbeten
utföras genom statliga och kommunala organ i egen regi.
Detta innebär för entreprenörerna en stark begränsning
av deras marknad och skärper för dem nödvändigheten
att så mycket intensivare kämpa om den återstående
delen av marknaden. De mera förutseende bland
entreprenörerna, som utrustat sina företag med teknisk
sakkunnig personal, ha därigenom fått ett försprång
framför sina mindre väl rustade konkurrenter, och man får
inte förtänka dem i, att de utnyttja detta försprång,
vilket just sker genom att de ställa sin tekniska
sakkunskap, kombinerad med praktisk och ekonomisk
erfarenhet till beställarnas förfogande. Man får ej heller
förtänka de senare i, att de begagna sig därav.
Sakkunskapen söker man alltid, där man tror, att den
finnes, och det kan ju inte gärna bestridas, att
beställaren i allmänhet har avsevärd nytta för
utredningen av ett byggnadsprojekt av de uppslag, han
erhåller från de olika entreprenörerna. Det kan ej heller
ur allmän synpunkt vara önskvärt, att detta förhållande
principiellt ändras.

Den s. k. gratiskonsultationen förekommer i mycket
olika omfattning på olika områden inom väg- och
vattenbyggnadsfacket. Ifråga om vattenkraftanläggningar
är den i nuvarande stund nästan okänd, delvis därför,
att dessa arbeten vanligen kräva så omfattande
undersökningar och utredningar, att de ej rimligtvis kunna
bli föremål för gratiskonsultation. Sådan har däremot
förekommit rätt mycket på hamnbyggnadsområdet och
då särskilt ifråga om kajbyggnader. Det är dock på
brobyggnadsområdet, som systemet mest allmänt
tillämpats, och det har onekligen nått en betänklig
utveckling. Ytterst bristfälligt undersöknings- och
utredningsmaterial tillhandahålles vanligen entreprenörerna
vid inhämtandet av anbud på broentreprenader. Detta
innebär givetvis ett oförsvarligt slöseri med
arbetskraft och penningar, när ett stort antal entreprenörer
var för sig skola ej endast upprätta förslag till en
brobyggnad utan tillika underkasta sig kostnaderna för en
resa till byggnadsplatsen för inhämtandet av de
primäruppgifter, som fordras, för att kunna upprätta ett
förslag och utarbeta kalkyler, och detta ofta nog för
objekt av ganska anspråkslös omfattning. Detta system
är högst betungande för entreprenörerna. Ur deras
synpunkt vore det önskvärt, att en fullt kompetent
konsulterande ingenjör upprättade entreprenadprogram.
I dennes uppgift skulle ingå att anskaffa fullt
tillförlitligt undersökningsmaterial och övriga
primäruppgifter. I allmänhet borde också ett i stora drag
utarbetat förslag till anläggningens utförande ingå i
programmet men med rätt för entreprenören att
framlägga motförslag eller förslag till modifikationer,
innebärande tekniska eller ekonomiska fördelar.

Dr-ing. <b>Hugo Hammar</b> (skriftligt inlägg):
Götaverkens projektavdelning för nybyggnad av fartyg är
en särdeles dyrbar apparat, som kräver våra allra bästa
ingenjörskrafter. Verkstadsledningen skulle gärna se,
att vi kunde draga in på en sådan institution, men jag
har den bestämda övertygelsen, att detta skulle bliva
ödesdigert för vår ackvisitionsverksamhet. Redaren vet
sällan exakt vad han vill ha, och då han kastar ut sitt
kortfattade program, så få de tillfrågade varven arbeta
ut olika projekt, vilka värdesättas ej endast ur
prissynpunkt utan även beträffande de fördelar, som kunna
vara förknippade med det ena eller andra förslaget.
Priset spelar dock alltid först och sist den avgörande
rollen för redaren, som måste räkna med fartygets
räntabilitet, en faktor, som är av större betydelse för
sjöfarten än i annan verksamhet. Fartyget har
nämligen förutom bankräntorna och amorteringen de höga
assuranspremierna, vilka måste räknas på inköpspriset.
Detta gör, att bygget skall göras så enkelt och
prisbilligt som möjligt utan att minska på effekt och
driftsäkerhet. Den konsulterande ingenjören förstår i
allmänhet fullt de senaste kraven men lägger vanligtvis
alltför stor tyngd på dessa och kan för sin del icke
våga taga de risker, som ett verkstadsbolag med stor
erfarenhet kan göra och dagligen gör med ekonomiska
garantier. De offerera betydligt enklare konstruktioner
än vad den konsulterande i allmänhet kommer med.

Jag har därför kommit till den uppfattningen, att
fartyg, planerade från de konsulterande byråerna, bliva
något dyrare än de som konstrueras direkt från varven;
naturligtvis beroende på den konsulterande ingenjörens
kompetens: ju högre denna är, ju billigare kan man
få fram ett fullgott fartyg.

Civilingenjör <b>Hugo Theorell:</b> Inom det värme- och
sanitetstekniska facket äro här berörda missförhållanden
relativt litet framträdande. Den uppfattningen är
vanlig bland enskilda byggherrar, att det är

tämligen likgiltigt, vem som ordnar värmeledningen. Man
vänder sig till en entreprenör eller flera och begär
förslag och anbud, tar sedan vanligen det billigaste men
får ofta ångra detta. Om en enda firma tillfrågas,
föreslår den gärna de konstruktioner och apparater, som
firman förtjänar mest på. Om beställaren vill på
grund av förslaget fordra in anbud från flera blir
svaret: ja, men då måste ritningarna betalas.
Specifikationer och ritningarna äro dock ofta lagda så, att
de bättre passa förslagsställaren än andra firmor.
Följden blir, att den firma, som gjort förslaget, lättast
får beställningen. Beställaren behöver dock en
kontrollant, men det är ej angenämt att kontrollera ett
arbete, som en annan specificerat. Ofta visar det sig
att de föreslagna anordningarna äro ofullständiga och
behöva kompletteras samt ändringar vidtagas,
varigenom anläggningen blir avsevärt dyrare än
beställaren tänkt sig. Erfarna byggmästare vilja icke
utsätta sig för sådant utan föredraga att från början
vända sig till en konsulterande ingenjör.
Myndigheter och större anstalter ha nog också fått klart
för sig, att detta är det riktiga. Gratisförslag
förekomma mest vid simanläggningar. Många tro, att när
de fått klara och tydliga ritningar och beskrivningar,
så bör anläggningen utan vidare också bliva sådan som
man tänkt sig den. Detta är emellertid långt ifrån
säkert, dels ändras ofta byggnadsritningarna, dels kan
tyvärr både förmåga och god vilja stundom saknas hos
den, som utför arbetet. Fackkunnig kontrollant måste
därför anlitas, men detta blir icke alltid beaktat. Den
samvetsgranne konsulterande ingenjören kan icke
alltid förorda det billigaste förslaget, som ej alltid är det
för beställaren fördelaktigaste. Det kan dock möta
svårigheter att få beställaren att frångå detta, särskilt
när det gäller myndigheter, som gärna anse sig bundna
att antaga det billigaste anbudet. Enskilda beställare
ha större frihet.

Överingenjör <b>Thore Thelander:</b> Vad först beträffar
gratisförslagen från entreprenörer och dessa förslags
illojala utnyttjande av mindre nogräknade beställare,
hava upprepade gånger ifrågasatts en sammanslutning
för att förhindra dylikt. Man har härvid förordat, att
de som ingiva sådana anbud, skulle komma överens om
att icke lämna in fullständiga ritningar utan endast
skisser eller lösa specifikationer på vad man ämnade
göra, och att sedan först i händelse av beställning lämna
utarbetade förslag. Tal. hade två gånger under sin
praktik som konsulterande ingenjör blivit ombedd att
kontrollera tillverkning av både fartygskonstruktioner
och i viss omfattning också brokonstruktioner hos
firmor, som icke förut sysslat med sådant arbete, men just
på grund härav åtagit sig att till ett verkligt
underpris utföra beställning enligt från annan firma
inlämnat förslag. Det var icke lätt att då framtvinga ett
utförande, som kunde godkännas. Det blir i sådana fall
säkerligen förlust för tillverkaren, som dock kan vara
beredd på att taga förlusten för att komma in i
hanteringen. Sådana förhållanden torde icke egentligen
kunna förhindras. Det vore lönlöst att söka
genomdriva, att icke anbud inlämnas med utförliga
konstruktioner och specifikationer, och då man icke kan
förhindra, att de inlämnas, kan man icke heller förhindra,
att de användas på ett illojalt sätt av konkurrerande
firmor. Det gäller för den konsulterande ingenjören att
skaffa sig ett förtroende, som gör att en beställare
hellre vänder sig till honom för att få ett i alla
avseenden förstklassigt förslag, vara sedan kan infordras
anbud, än att vända sig till flera olika leverantörer, som
själva uppgöra var sitt eget förslag. De önskemål, som
de konsulterande ingenjörerna nu framställt beträffande
förebyggande av gratisanbudens olägenheter -- man
kan nästan kalla det för illojalitet -- äro sådana, att de
knappast kunna realiseras.

Diplomingenjör <b>Edvin Lundgren:</b> Det finnes många
ofantligt stora områden, där det saknas kompetenta
konsulterande ingenjörer, exempelvis i fråga om
tillverkningsmetoder inom mekaniska
verkstadsindustrien och verktygsmaskiner. Beställaren är här
anvisad till sina egna resurser, men han kan vid lösande
av sina problem få hjälp av verktygsmaskinfabrikanter,
som utfört liknande saker. Han måste naturligtvis i
eget intresse vända sig till ett flertal firmor och mycket
arbete nedlägges då förgäves, men detta torde vara
ofrånkomligt. Gratisförslag är lika väl erforderliga,
som annonser, reklam och resor, som också kosta
mycket pengar. Men vad man kan hoppas få opinion för är
en lojal behandling från beställare, så att icke den ena
firman spelas ut mot den andra för oskälig pressning av
prisen.

Civilingenjör <b>Gösta Richert:</b> Då det talats om
"intrång" i de konsulterandes verksamhet bör framhållas
att denna icke är något självändamål. Frågan gäller i
själva verket främst beställaren, men i hög grad också
leverantören och entreprenören. Avsikten med i
diskussionen åberopade uppsats var att försöka bena upp de
principiella synpunkterna på frågan och att så
lidelsefritt som möjligt söka komma till klarhet om de olika
parternas intressen.

Teknikens utveckling har framdrivit ökad
specialisering, och man kan icke begära, att den enskilde
ingenjören skall vara sakkunnig på alla delar av en stor
anläggning. Men därför bör man ordna ett samarbete
med olika specialister antingen från fall till fall eller i
form av en organisation eller firma med ett flertal olika
specialister.

Uppenbart är, att om leverantörer och entreprenörer
efter övervägande verkligen finna, att
gratisförslagssystemet är förmånligt för dem själva, ingen kan
hindra dem att fortsätta därmed, allra minst de
konsulterande ingenjörerna. Men det förefaller som rådde
icke minst inom deras led ett ganska utbrett missnöje
med detta system.

För gratisförslagens bibehållande ha i huvudsak två
skäl anförts: dels skulle dessa för leverantörerna och
entreprenörerna innebära en ökad kontakt med
marknaden och utvecklingen och en chans att överhuvudtaget
få vara med, dels skulle de konkurrerande gratisförslagen
vara ägnade att främja teknikens utveckling. Båda
synpunkterna kunna naturligtvis ha ett visst fog för sig.
Men å ena sidan är det väl ändå ofta så, att en hel del
uppmätnings- samt förberedande utrednings- och
projekteringsarbete knappast kan göras mer än på ett sätt
och knappast kan leda till mer än en given lösning av
problemet i stort sett, om utredningsarbetet överhuvudtaget
är sakkunnigt utfört, och då synes det rimligare,
att åtminstone det arbetet icke mångdubblas. Det är ju
icke heller alltid, som arbetet är av den naturen, att det
kan vara ekonomiskt befogat, att genom en massa
konkurrerande utredningar och förslag försöka utveckla
tekniken just för det arbetet.

Å andra sidan förefaller det för övrigt, som om både
teknikens vederbörliga utveckling och anbudsgivarnas
individuella kontakt med det praktiska behovet och
chanser att få vara med precis lika väl tillvaratagas, om
sedan ett vederhäftigt grundläggande program eller
projekt uppgjorts genom byggherrens sakkunnige, alla för
arbetet lämpliga leverantörer resp. entreprenörer, gåves
tillfälle att inkomma med anbud, och att därvid
uttryckligen gjordes klart, att de äga full frihet föreslå alla
förbättringar. Då skulle man i varje fall undvika den
orimliga mångdubblingen av förberedande utredningar.
Teknikens utveckling bleve genom den konkurrensen
fullt effektivt tillgodosedd.

Om några åtgärder i berört syfte skola vidtagas,
torde de närmast tillkomma leverantörernas och
entreprenörernas sammanslutningar. De konsulterande

ingenjörernas förening är i varje fall beredd att på allt
sätt medverka härvid.

Hamndirektör <b>Sal. Vinberg:</b> Man kan av
diskussionen lätt få den uppfattningen, att de företeelser, varom
det här är fråga, äro allmänt förekommande hos oss.
Det finnes emellertid ett område, där de torde sakna
aktualitet, nämligen inom de svenska kommunernas
arbetsfält, beroende därpå att kommunerna numera
allmänt förfoga över sakkunniga ingenjörer, som äro
skickliga att själva utarbeta förslag, som kunna ligga
till grund för infordrande av anbud. Detta gäller
alldeles särskilt de större städerna. Men när det gäller
specialsaker, anlitas som regel konsulterande ingenjörer.
Om det emellertid förekommer, att entreprenörerna vid
vissa tillfällen inlämna gratisförslag, så beror det i icke
ringa omfattning på dem själva. Här om året stod i
tidningarna, att hamnstyrelsen fått i uppdrag att utarbeta
förslag till ett större företag, och styrelsen överhopades
med anhållanden från svenska och utländska
ingenjörer att få utarbeta gratisförslag. Då jag har den
principen att icke mottaga något arbete gratis, avböjde jag
och hamnstyrelsen uppdrog åt en firma att göra upp
förslaget. I Stockholm har man vid infordrandet av
anbud å brobyggnader brukat bifoga mycket detaljerade
ritningar, men entreprenörerna får i regel inkomma med
egna förslag.

Professor <b>H. Kreüger:</b> Frågan är mycket svårlöst.
Man förstår mycket väl entreprenörernas syn på ämnet
och hur man vrider och vänder på saken kommer man
icke längre. Det bästa är väl att man söker
åvägabringa ett samförstånd, så att de grövre utväxterna
försvinna. Det är emellertid icke alltid så, att entreprenörerna
framlägga den bästa lösningen av en uppgift, lika
litet som den konsulterande ingenjören alltid gör det.
Det måste alltid förekomma tävlan och konkurrens, och
det är bara nyttigt. Det finnes fall, då entreprenören
icke framlämnat någon så lämplig lösning utan
misstagit sig; just i sådana fall kan en konsulterande
ingenjör verkligen få sitt arbete ordentligt betalt genom att
rätta till det felaktiga. Ett intimt samarbete mellan de
konsulterande ingenjörerna och entreprenörerna är av
stor betydelse.

Ingenjör <b>A. Ahlén:</b> Arkitekterna ha knappast någon
känning av konkurrens med gratisförslag, vilket tydligen
beror därpå, att deras uppgifter kräva en samverkan
av många specialister vid utförandet. Vad
brobyggnader beträffar förhåller det sig annorlunda. Där
utföres arbetet ofta av endast en företagare. Därtill
kommer, att den som beställer bron, ofta själv är
sakkunnig, så att han kan bedöma, huruvida de förslag,
som han får, äro goda.

Ordföranden, direktör <b>K. Huldt,</b> förklarade
diskussionen avslutad och framförde ett tack till inledaren och
dem, som genom sina inlägg i diskussionen belyst
frågan. Säkerligen är denna av den största betydelse, men
lika säkert är, att det icke finnes något universalmedel
för dess lösning. Man finge hoppas, att diskussionen
fört frågan framåt. <tab><tab><tab><tab><tab><i>Fmn.</i>

</chapter>
<chapter name="NOTISER">
<h3><i>NOTISER</i></h3>
<b>Nobelföreläsning.</b> Årets nobelpristagare i kemi, dr
Irving Langmuir, kommer att hålla sin nobelföreläsning
onsdagen den 14 december kl. 15,00 å tekniska
högskolans fysiska lärosal, Valhallavägen, över ämnet:
"Monomolekylära hinnor." Tillträde fritt.

<b>Blyertspennor för ljuskopiering.</b> För någon tid
sedan beskrevs i pressen, och därvid även i denna tid-

<img 1>
Bild av ett med ljuskopieringspenna draget streck
i 40 ggr förstoring.
</img>

skrift, en i marknaden nyligen introducerad ritpenna,
vilken skulle vara synnerligen väl ägnad till ritning av
original för ljuskopiering. Dess egenskaper angivas
vara beroende på att grafiten uppblandats med ett
fettämne, som vid kopieringen absorberar de ultravioletta
strålarna.

En gensaga häremot har i dagarna framställts av en
konkurrerande tillverkare, som vill göra gällande, att
denna nya och goda penna icke alls är så märkvärdig.
Det goda skulle nämligen ej vara så nytt och det nya
icke så gott. Man framhåller, att fettämnets absorberande
egenskaper måste gå förlorade vid finfördemmgen
av de små i grafiten inblandade fettkvantiteterna.
Betraktar man nämligen med förstoring (se fig.) ett streck
draget med en blyertspenna, kan man iakttaga, att
strecket upplöses i en massa grafitpartiklar vilka,
beroende på grafitens och papperets egenskaper, befinna
sig mer eller mindre långt från varandra. Eftersom
fettämnet är bundet vid grafitpartiklarna, så uppstå
även i de linjer som dragas med speciellt preparerade
pennor små mellanrum, som släppa igenom de
ultravioletta strålarna.

En speciell impregnering av grafiten säges ej vara
av behovet påkallad för att erhålla en penna, som är
särskilt ägnad för ljuskopior. Tvärtom är varje
blyertspenna av en för ändamålet lämplig hårdhetsgrad och
vilken uppvisar en svart, kraftigt täckande skrift utan
vidare lämplig för ljuskopieringsändamål, ty
grafitpartiklarna äro i sig själva ogenomträngliga för
ultraviolett ljus. Ju tätare tillsammans de ligga, dess
ogenomträngligare blir skriften för detta ljus.

Vi vilja för egen del ej taga någon ställning i detta
meningsutbyte, helst som det genom jämförande
kopieringsförsök ej torde vara svårt att fastställa, vilkendera
av de uttalade åsikterna som kan hava mest fog för sig.

<b>Metoder för bortskaffande av hushållsavfall -- en
prisuppgift.</b> Københavns almindelige Boligselskab har
i sin nyutkomna årsbok bl. a. berört problemet att
undanskaffa sopor och annat avfall ur bostadslägenheter.
Detta problem har vunnit i aktualitet, sedan numera
entrappshuset blivit den vanligaste hustypen.
Sällskapets styrelse har för att skaffa förslag till lösning av
problemet i fråga utlyst en pristävling, vilken är öppen
för deltagare i Sverige, Norge och Danmark.

Man önskar undersökningar och förslag till
ändamålsenliga metoder för undanskaffande av
hushållsavfall och sopor från lägenheter i vanliga bostadshus,
antingen dessa äro försedda med en eller två, trappuppgångar
till varje lägenhet. Undersökningen skall också

avse metoder för behandling av avfallet under den tid
det kvarstannar inom lägenheten, försåvitt det icke
avlägsnas i den mån det tillkommer. Likaledes bör
undersökningen omfatta behandlingen av avfallet under
den tid det kvarstannar inom egendomen efter att hava
avlägsnats från lägenheterna. Däremot kräves icke
undersökning av avfallets bortskaffande från egendomen
och dess behandling därefter eller nya metoder för
denna behandling, ehuru dessa frågor gärna må beröras
av de tävlande.

Vid besvarande av uppgiften må stor vikt läggas vid
att de föreslagna tekniska anordningarna kunna
erhållas till en kostnad, som står i rimligt förhållande till
de vunna framstegen, och likaså bör tillses, i vad mån
den av förbättringarna betingade minskningen i
driftkostnaderna för fastighetsrenhållningen kan uppväga
de ökade kapitalkostnaderna. Pristävlingens anordnare
önska också erhålla teknisk och ekonomisk belysning av
trenne i Köpenhamn använda system, nämligen dels det
s. k. Stockholmssystemet med sopnedkast och behållare i
källaren, dels det s. k. Arendalsystemet med störtschakt,
utmynnande i en i källaren placerad förbränningsugn,
samt slutligen ett system med avfallskärl, åtkomliga
från såväl lägenheten som förstugan.

Uppgifterna skola skrivas på foliopapper, till vilket
format bifogade ritningar måste vara nedvikta, åtföljas
av ett förseglat konvolut med författarens namn. och
adress och skola före kl. 12 på dagen den 15 februari
1933 vara inlämnade till Københavns almindelige
Boligselskabs kontor, Vestervoldgade 8.

Prissumman utgör 1 500 kr., varav må utgå högst 5
och minst 2 pris till belopp icke överstigande 1 000 kr.
eller understigande 300 kr. Prisnämnden utgöres av
professor L. S. Fredericia, överingenjör Holger Schmidt,
cand. polyt. Ludv. Birch, arkitekterna E. Monberg och
L. Hygom samt ytterligare 3 personer, utsedda av
sällskapets styrelse. Resultatet av pristävlingen
offentliggöres. De prisbelönta förslagen tillhöra sällskapet, som
äger rätt att publicera dem för det allmännas bästa.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, anordnar <i>julsamkväm med damer</i>
på föreningens lokal, Brunkebergstorg 20, lördagen den 10
december 1932 kl. 19,30. <i>"Kanske en helafton."</i>
<sp>Program:</sp> 1) <i>"Noter om toner",</i> elektriska reflexioner av
ing. <sp>Carl Möller</sp> med demonstration av Nernstflygel.
-- 2) Praktisk kvart. -- 3) Dans till musik av Gentzels
orkester. -- 4) Supé. -- 5) Dans och annat. -- Klädsel:
Smoking med ordnar. -- Pris 7 kr. per person.

<b>Justering av protokoll</b> från föreningens allmänna
sammanträden clen 21 september och 21 oktober samt stämma
den 16 nov. 1932 äger rum å föreningens lokal måndagen
den 12 december 1932 kl. 17,00 inför styrelsen och de
herrar ledamöter, som önska närvara.

<b>Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20,
tisdagen den 13 december 1932 kl. 19,30 (obs. ändrad
veckodag!). Sammanträdet öppnas efter enkel kvart.
<sp>Ärenden:</sp> 1) Protokolljustering. -- 2) Inval. -- 3) Inkomna
skrivelser. -- 4) <i>"1929 års sakkunniges förslag till lag om
allmänna vägar och lag om vägdistrikt m. m.",</i>
redogörelse för kommitterades förslag till yttrande av
civilingenjör <sp>Nils von Matern.</sp> -- 5) Diskussion. -- Supé
och traditionellt julsamkväm.

<b>Svenska arkitektföreningen,</b> avdelning av Svenska
teknologföreningen, håller sitt sedvanliga julsammanträde
fredagen den 16 dec. å teknologföreningens lokaler, Brunke-
bergstorg  20. Program för sammanträdet kommer senare
att meddelas på kallelsekorten.

<b>Örebro ingenjörsklubb</b> håller julfest den 10 dec. 1932 å
Stora hotellet. <sp>Program:</sp> Kl. 8 e. m. Kort
sammanträde i lilla hotellsalongen. <sp>Ärenden:</sp>
Protokolljustering. -- Val av kommitterade för febr. -- Fastställande
av sammanträdesdagar för år 1933. -- Kl. 8,30 e. m.
Julfest, till vilken klubbmedlemmarnas damer inbjudas, i lilla
hotellsalongen. Pris för supé (inkl. snaps, pilsner, vin och
kaffe): för herre 7 kr., för dam 6 kr. Alla välkomna!
Klädsel: Smoking.

<b>Chalmersska ingenjörsföreningen,</b> Göteborg. Ordinarie
sammanträde hålles å Grand hotell Haglund, Göteborg,
lördagen den 10 december 1932 kl. 19,30. <sp>Ärenden:</sp>
1) Val av justeringsmän. -- 2) Val av ordförande, v.
ordförande, sekreterare, klubbmästare, kassaförvaltare,
revisorer, revisorssuppleant, medlemmar i plats- och
praktikkommittén samt ombud. -- 3) Föredrag av
chalmersingenjör <sp>Fr. Johannesen</sp> vid Universitetets
Oldsaksamling i Oslo om <i>"Skibsbygning i vikingetiden, Gokstad- og
Osebergskibet samt lidt om Graltabäcksbåten".</i>

<b>Tekniska föreningen i Uppsala</b> sammanträder å Gillet
lördagen den 10 december 1932 kl. 7 e. m. (precis).
<sp>Föredragningslista:</sp> 1) Protokolljustering. -- 2) Inval.
-- 3) Föredrag av bergsingenjör <sp>Gunnar Thalén,</sp>
Sandviken, om <i>"Stålets inre byggnad".</i> Skioptikonbilder.
-- 4) Förevisning av Sandviks-filmen. -- Efter sammanträdet
supé med julmat och samkväm. Pris för supé inkl.
pilsner, snaps, kaffe, glögg och betjäning kr. 4:50.--
Valnämndens medlemmar och suppleanter samlas å Gillet kl.
6,45 e. m. (precis).

<b>Tekniska föreningen i Härnösand</b> sammanträder å S:t
Petriordens restaurang, lördagen den 10 dec. 1932, kl. 19.
<sp>Ärenden:</sp> 1) Protokoll justering. -- 2) Inval. -- 3) Val
för år 1933 av a) 6 styrelseledamöter och 3 ersättare
samt ordf. och v. ordf., b) 2 revisorer och 1 ersättare.
(Nuvarande ordf. och v. ordf. samt en av revisorerna icke
valbara på grund av stadgarnas cirkulationsbestämmelse.)
-- 4) Kort föredrag av lektor <sp>H. Bohlin:</sp> <i>"Några
siffror och mått ur världsrymdens djup".</i> -- 5) Supé och
därefter 6) Samkväm med julklappsutdelning och annat.
(Julbord med småvarmt, pilsner, kaffe kr. 3:75.)

<b>Tekniska föreningen i Gefle</b> håller familjefest å Grand
hotell; lördagen den 10 dec. 1932. <sp>Program:</sp> Kl. 7,30 e. m.
Föredrag av direktör <sp>Gösta Löfmark,</sp> Stockholm,
<i>"Järnvägarna och bilkonkurrensen".</i> -- Efter föredraget
gemensam supé, dans m. m. Pris för supén (julbord, kött,
dessert, snaps, pilsner, två sorters vin, kaffe, glögg och
dricks) 10 kronor. Klädsel: smoking.

<b>Ingenjörsföreningen i Halmstad</b> sammanträder å Grand
hotell i Halmstad lördagen den 10 december 1932 kl.
7 e. m. Ärenden: 1) Protokolljustering. -- 2)
Meddelande ang. styrelsens funktionärer. -- 3) Inval. --
4) Kort redogörelse över "Utlåtande från Svenska
teknologföreningens praktikkommitté". -- 5) Föredrag av
professor <sp>E. Fagerholm,</sp> Stockholm: <i>''Kartläggning och
flygfotogrammetri".</i> Föredraget belyses med
skioptikonbilder. -- 6) Supé och samkväm. Pris för supé (inkl.
brännvin, pilsner, kaffe och servis) 5 kr. Till
sammanträdet inbjudes ett flertal utomstående intresserade.

<b>Chalmersska ingenjörsföreningens Stockholmsavdelning</b>
avhåller sitt ordinarie höstsammanträde fredagen den 16 dec.
kl. 7,30 e. m. å restaurang Gillet, varvid förekommer bl. a.
styrelse- och revisorsval samt föredrag av ing. <sp>N. Lindberg</sp>
betitlat <i>"Mot eld och brand och tjuvars hand",</i> en
orientering om brand- och inbrottssäkra anläggningar.
Efter sammanträdet supé inkl. pilsner och kaffe till ett
pris av kr. 4:50.

<b>Skånska ingenjörsklubben</b> sammanträder på
Kungsparkens restaurang i Malmö fredagen den 16 december kl. 7
e. m. Sekreteraren lämnar ett kort meddelande om Sv.
teknologföreningens förslag till praktikfrågans lösning.
Kvällens huvudföredrag hålles av överingenjör <sp>Paul
Pålen,</sp> Kallholmen om <i>"Bolidenmalmen och dess
bearbetning".</i> Efter förhandlingarna sedvanlig- supé och
samkväm.

</chapter>
<chapter name="TEKNISK TIDSKRIFT
HÄFT. 51 ÅRG. 62  17 DEC. 1932">
<h1>TEKNISK TIDSKRIFT</h1>
<h2>HÄFT. 51 ÅRG. 62  <tab>17 DEC. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Några aktuella problem vid användning av ljusbågsvetsning för byggnadskonstruktioner, av
civilingenjör Åke Ericsson. -- Notiser. -- Litteratur. -- Tekniska föreningar. -- Sammanträden.

</chapter>
<chapter name="NÅGRA AKTUELLA PROBLEM VID ANVÄNDNING AV
LJUSBÅGSVETSNING FÖR BYGGNADSKONSTRUKTIONER.
INTRYCK FRÅN EN STUDIERESA I TYSKLAND.">
<h2>NÅGRA AKTUELLA PROBLEM VID ANVÄNDNING AV
LJUSBÅGSVETSNING FÖR BYGGNADSKONSTRUKTIONER.</h2>
<h3>INTRYCK FRÅN EN STUDIERESA I TYSKLAND.

Av civilingenjör <sc>Åke Ericsson.</sc></h3>
Under de senaste åren har man i Tyskland arbetat
synnerligen intensivt på ökad användning av
svetsning inom byggnadskonstruktionernas område.
Detta arbete har så småningom medfört att
svetsningen blivit en erkänd arbetsmetod vid utförandet
av stålkonstruktioner, och dess ställning har
ytterligare stärkts genom de i maj 1931 offentliggjorda
normerna för svetsade stålkonstruktioner.<footnote>DIN 4100. Se även Kommerell: "Erläuterungen zu den
Vorschriften für geschweisste Stahlbauten."</footnote>

En genomläsning av dessa normer är synnerligen
instruktiv, enär de i vissa punkter belysa företeelser
och problem, som på sista tiden varit mycket
aktuella. Jag tänker då bl. a. på bestämmelsen, att
tillåtna påkänningen i en svetsfog uttryckes i procent
av tillåtna påkänningen hos materialet i
arbetsstycket. Denna procent är i de tyska normerna
fastställd för St 37, medan den för övriga stålsorter skall
bestämmas genom försök i varje särskilt fall.
Bestämmelsen har sitt ursprung i en önskan att erhålla
en svets med samma egenskaper som det
hopsvetsade materialet, och har givetvis bidragit till den
specialisering av elektroderna, som pågått och
fortfarande pågår.

För brokonstruktioner gäller en annan intressant
bestämmelse, i det man tar hänsyn till de variationer
i moment, avskärnings- och normalkrafter, som
uppkomma genom den rörliga lastens påförande. De
dimensionerade kvantiteterna ökas nämligen i
proportion till variationernas storlek. Denna bestämmelse
kan förefalla onödigt hård, men studerar man
närmare utmattningen av svetsfogar, synes den vara
väl berättigad. För närvarande är just detta problem
föremål för ett ingående experimentellt studium vid
ett flertal provnings- och högre läroanstalter i
Tyskland. Vissa provningar äro redan publicerade, t. e.
de som verkställts av professor Graf vid tekn.
högskolan i Stuttgart. De prov, som undersöktes av
honom, voro utförda dels med acetylengassvetsning
och dels med Ijusbågsvetsning, likström med blanka
elektroder samt växelström med tunt beklädda
elektroder. Resultaten kunna sammanfattas i, att
vid stumskarvar (fig. 1 a) utmattningshållfastheten
vid en begynnelsespänning av 0,5 kg/mm<sup>2</sup> höll sig
mellan maximum 16 och minimum 10 kg/mm<sup>2</sup> och vid
skarvar med skarvplåtar (fig. 1 b) mellan maximum
14 och minimum 8 kg/mm<sup>2</sup>, att
acetylengassvetsningen i vissa fall var ljusbågsvetsningen
överlägsen samt att vid skarvar med skarvplåtar
kälsvetsarnas längd i hög grad inverkade på
utmattningshållfastheten. Samtidigt höll sig den "statiska"
hållfastheten betydligt över 30 kg/mm<sup>2</sup> vid alla
skarvtyper, vilket visar, att en avsevärd minskning av
hållfastheten förelåg vid utmattning. I övrigt
hänvisas till "Die Bautechnik" 1932, hft 30 och 32.<footnote> Beträffande den provningsapparat, som användes, se
Z. d. V. D. I. 1928, s. 1768.</footnote>
Vid tekniska högskolan i Dresden utföres av

<img 1>
Fig. 1 a.
</img>
<img 1>
Fig. 1 b.
</img>

professor Gehler analoga försök medelst en apparat för
utmattningsprov,<footnote>Se Z. d. V. D. I. 1932, s. 348.</footnote> av vilken fig. 2 visar en totalvy
och fig. 3 en detalj. Denna kolossala
provningsmaskin kan närmast liknas vid ett brospann, där ett
dragprov (<i>a</i> å fig. 2 o. 3) kan inspännas i
underramens mellersta fack. Konstruktionen kan
underkastas varierande belastning genom en
svängningsmaskin (<i>b</i> å fig. 2). Försök utfördes dels med liten

<img 1>
Fig. 2. Maskin för utmattningsprov.
</img>

<img 1>
Fig. 3. Mittpartiet av provningsmaskinen på fig. 2.
</img>

initialspänning i provstycket och dels med en
initialspänning, som ungefär motsvarade tillåtna
påkänningen i byggnadskonstruktioner. Försöken äro ännu
ej slutförda, men ha hittills givit resultat, som
ungefär motsvara de, som professor Graf erhållit. Man
hade sålunda erhållit det överraskande resultatet, att
en skarv med skarvplåtar (fig. 1 b) hade lägre
utmattningshållfasthet än en stumskarv (fig. 1 a).
Detta torde sammanhänga med det förhållandet, att
ursprungsmaterialet i den förra skarvtypen kan
skadas vid svetsningen så att man erhåller
sprickanvisningar. Speciellt bör en ändkrater vid <i>a</i> å fig. 1 b
inverka menligt, varför man helst bör svetsa från
skarvsnittet och utåt. Detta medför även den
fördelen, att materialet i skarvsnittet utglödgas i
mindre grad än vad fallet skulle bli vid svetsning i
motsatt riktning.

Man kan med fog påstå, att de svåra ekonomiska
förhållanden, varunder den tyska industrien arbetat,
kraftigt bidragit till svetsningens frammarsch på
nitningens bekostnad. Men även på utvecklingen av
själva svetsningen sätta de ekonomiska förhållandena
sin prägel. Man är nödgad att med alla medel
hålla kostnaderna nere, och som ett led i dessa
strävanden måste man anse övergången från beklädda
till blanka elektroder, där en sådan övergång kan
godtagas ur teknisk synpunkt. Genom att använda
blanka elektroder kan man nämligen spara upp till
25 % av de direkta utgifterna för material, arbete

<img 1>
Fig. 4.
</img>

och ström. (Gäller för elektroder Ø 4 mm,
arbetslön 1 Rm/tim., strömpris 10 pf./kWh.) Sålunda
användes inom maskinindustrien blanka elektroder i
stor utsträckning i sådana fall, där endast statisk
belastning förekommer och man sålunda ej behöver
uppställa alltför stora fordringar på svetsens
töjningsförmåga. Önskar man däremot en god
töjningsförmåga hos svetsen, kan man ännu så länge endast
använda beklädda elektroder.

Ytterligare ett led i strävan att hålla kostnaderna
nere är användningen av svetsningsautomater. Dessa lämpa sig
särskilt för sådana konstruktioner där långa, raka svetsar
förekomma, exempelvis parallellbalkar av plåt. Med en
svetsningsautomat erhåller man, om den skötes rätt,
en svets, som ifråga om homogenitet och jämnhet är
överlägsen den manuellt utförda svetsen, vilket
medför att svetsningsautomaten är ett framsteg ej
endast ifråga om ekonomi utan även ifråga om kvalitet.

Ett instruktivt exempel på hur ekonomisk
automatsvetsning i vissa fall kan vara är
Schlachthofbrücke i Dresden.<footnote>Se "Die Elektroschweissung", juli 1932.</footnote> Denna gatubro består av 13
spann av vardera 22--26 m spännvidd.
Konstruktionen utgöres av helsvetsade huvud- och tvärbalkar
av I-profil. Den enda nitning, som förekommit, är i
de infästningar, som utförts på platsen. Man skulle
alltså utföra ett stort antal likformiga plåtbalkar,
och för ett sådant arbete var naturligtvis en
automat idealisk. Anbudet på den svetsade
konstruktionen låg också omkr. 25 % under anbudet på en
nitad konstruktion och omkr. 12 % under anbudet på
en träkonstruktion.


<img 1>
Fig. 5. Dömitzbrücke. Spann i ursprungligt skick.
</img>
<img 1>
Fig. 6. Förstärkt spann.
</img>

De ekonomiskt svåra tiderna i Tyskland ha ävenledes
bidragit till, att man i stället för att ersätta
en gammal järnbro med en ny hellre utför
förstärkningsarbeten, vilka ofta medelst svetsningsförfarande
kunna utföras på ett mycket elegant sätt. För en
sådan broförstärkning gälla naturligtvis inga
generella regler, utan varje fall har sina speciella
problem. Ett sådant arbete, som är synnerligen
intressant, är den nyligen utförda förstärkningen av
järnvägsbron över Elbe vid Dömitz. Denna bro hade i
sitt gamla skick alltför stora vibrationer i sidled,
vilket man ville avhjälpa genom att förstärka
diagonaler, vertikaler och vindförband. De ursprungliga
diagonalerna bestodo endast av dubbla plattjärn och
mellan dessa insvetsades ett liv av nytt material. På
de gamla vertikalerna av I-sektion påsvetsades nya
flänsplåtar. Det gamla vindförbandet, som bestod
av plattjärn, ersattes med ett nytt sådant av
vinkeljärn, anordnade såsom fig. 4 utvisar. En svårighet
vid arbetets utförande var att det ursprungliga materialet
i bron, som bestod av gammalt göt järn, av
någon anledning smälte lättare än det nya materialet
St 37. Till denna svårighet kom, att svetsning
"underupp" måste företagas i stor utsträckning
t. e. på undersidan av diagonalernas livplåtar samt
vid fastsvetsningen av det nya vindförbandets
knutplåtar. Därtill kom, att trakten var synnerligen
blåsig. Vid mitt besök på arbetsplatsen, när arbetet
närmade sig sin fullbordan, hade emellertid arbetarna
blivit så tränade, att någon annan skillnad mellan
svetsar utförda horisontellt och "under-upp", ej
förelåg, än att svetsningen av de senare tog längre
tid än av de förra (omkr. 3 ggr). Ett spann i
ursprungligt och ett i förstärkt skick visas å fig. 5 resp.
fig. 6. Detaljer före och efter förstärkningen
belysas av figurerna 7 och 8.

Ett synnerligen uppmärksammat problem är
kontrollen av färdiga svetsfogar. Ingen av de f. n.
existerande provningsapparaterna kan emellertid anses

<img 1>
Fig. 7. Diagonal i ursprungligt skick.
</img>

<img 1>
Fig. 8. Förstärkt diagonal.
</img>

vara idealisk. Exempelvis förstör man med en
Schmucklerapparat<footnote>Tekn. tidskr. 1931 nr 16 o. 17. Die Elektroschweissung,
juli 1932.</footnote> svetsen lokalt, varför
provningsstället vid viktigare svetsar måste igensvetsas efter
provningen. Vidare kunna med densamma endast
stickprov tagas, vilket vid en så inhomogen
metallurgisk process som svetsning ej garanterar en fullt
säker bedömning av det utförda arbetet. Ett annat
provningsförfarande, som ävenledes användes, är
röntgning av svetsfogar. En röntgenapparat är
emellertid dyr, och dessutom kunna därmed endast
stumsvetsar med fördel undersökas. Dock har t. e.
Reichsbahn undersökt kälsvetsar medelst röntgen,<footnote>Se Die Elektroschweissung, febr. 1932.</footnote>
varvid man använt speciella, efter svets och
omgivande material formade kassetter. Bedömningen av
svetsen torde emellertid bli rätt osäker, enär
provstället som strålarna gå igenom ej är jämntjockt.

På grund av de f. n. relativt begränsade kontrollmöjligheterna
av färdiga svetsar, är den uppfattningen mycket
utbredd, att stor vikt bör läggas vid
kontrollen av själva svetsaren. I de tyska normerna
är också denna kontroll mycket kraftigt framhävd.
Låter man varje svetsare, när så påfordras, utföra de
i normerna bestämda provsvetsningarna, så att man
kan erhålla garanti för att han innehar den
yrkesskicklighet, som är nödvändig, och behärska
dessutom arbetsledare och kontrollant
svetsningstekniken så i detalj, att de minutiöst kunna övervaka
svetsningsarbetet, är detta den främsta garantin för
ett fullgott svetsningsarbete. I detta sammanhang
må nämnas, att på de arbetsplatser jag besökte,
förekom ej ackord vid svetsningsarbetet, vilket
givetvis bidrog till ett noggrant utförande. Av det
föregående framgår alltså, att med hänsyn till de små
möjligheter att efterkontrollera svetsfogar, som f. n.
förefinnas, ett fullgott svetsningsarbete närmast
måste rubriceras som en förtroendesak, vilket
förhållande kan godtagas, om de nyss nämnda villkoren
beträffande svetsare och arbetsledare vid svetsning
äro uppfyllda.

</chapter>
<chapter name="NOTISER">
<h3><i>NOTISER</i></h3>
<b>Elektrifiering av Ångelinjerna.</b> Järnvägsstyrelsen
har nu avgivit sitt redan i höstas bebådade förslag om
elektrifiering av linjerna Stockholm--Krylbo--Ånge och
Örebro--Krylbo, gemensamt benämnda Ångelinjerna.
För påbörjande av arbetena, vilka beräknas draga en
bruttokostnad av 49,5 mill. kr., hemställer styrelsen, att
av 1933 års riksdag begäres ett anslag av 19 mill. kr.

Enligt arbetsplanen beräknas Ångeelektrifieringen
vara fullbordad år 1936. Därest arbetet igångsattes l
maj nästa år kunna de elektriska anläggningarna
slutföras i följande ordning: Örebro--Krylbo okt. 1934,
Stockholm--Uppsala april 1936, Uppsala--Krylbo sept.
1935, Krylbo--Bollnäs dec. 1935 och Bollnäs--Ånge
april 1936.

Planen för kontaktledningsarbetet förutsätter en
arbetsstyrka uppgående vissa tider till omkr. 750 man,
och sammanlagt erfordras ca 350 000 dagsverken. För
säkerställande av beräkningarna av anläggningskostnaderna
hava villkorliga avtal träffats med en del leverantörer
ang. de för elektrifieringen erforderliga större
leveranserna. Dessa avtal avse leveranser för en
sammanlagd kostnad av i runt tal 29 mill. kr., vilken summa
fördelar sig sålunda: omformarestationsutrustningar
3,62 mill. kr., elektriska lok och batteritendrar m. m.
15,32 mill. kr., kopparledningar 3,06 mill. kr., isolatorer
0,35 mill. kr., telefonkablar 4,62 mill. kr. samt
järnstolpar och bryggor 1,95 mill. kr. Vidare har avtal
uppgjorts med vattenfallsstyrelsen om leverans av ström
(se Teknisk tidskrift 1932, hft 46, s. 438) och
överenskommelse träffats angående erforderliga ändringar av
telegrafverkets utefter linjerna framdragna ledningar.

Ur den mycket utförliga motiveringen för förslaget
ma här anföras följande: Styrelsen framhåller till en
början de skäl av såväl trafikteknisk som ekonomisk
art som tala för en fortsatt elektrifiering av
statsbanorna. Vid jämförelse med ångdrift medför nämligen
elektrisk drift förutom kortare körtider för tågen
minskade kostnader för personal, drivkraft och underhåll
av materiel. Trafikökningar kunna vidare upptagas
utan tillnärmelsevis motsvarande ökning av
driftskostnaderna. Med tanke på järnvägarnas nuvarande
bekymmersamma läge påpekar styrelsen, att förmågan
att förränta hittills i desamma investerat kapital icke
bör tillmätas utslagsgivande betydelse, då det gäller
att bestämma rörande tillkomsten av nyanläggningar,
utan att härvidlag i stället den avgörande vikten bör
läggas vid frågan, i vad mån en anläggning kan
medföra <i>förbättring</i> i företagets ekonomiska ställning.
Därest alltså ett elektrifieringsföretag <i>i och för sig</i>
beräknas bliva räntabelt, äger det enligt styrelsens
mening på grund av de med detsamma förenade fördelarna
under alla förhållanden sitt berättigande och bör sålunda
komma till utförande. Vid valet mellan Ångelinjerna
och Västkustbanan har styrelsen funnit alldeles
övervägande skäl tala för att de förra linjernas elektrifiering
först kommer till utförande. Fördelarna av en
elektrifiering av Västkustbanan skulle nämligen huvudsakligen
komma de västligaste och sydligaste delarna av landet
till godo, då däremot elektrifiering av Ångelinjerna
kan sägas vara av stor betydelse för hela landet. Genom
densamma skulle Norrland ända upp till Östersund,
Sollefteå och Sundsvall erhålla mycket goda
dagsnälltågsförbindelser genom dubbla tågpar, ett på
morgonen och ett på middagen.

Särskilt den för statens järnvägars ekonomi alltmera
viktiga persontrafiken på Jämtland kommer att kunna
tillgodoses på ett utmärkt sätt. Förutom förkortning
av nattsnälltågens tider skulle möjlighet föreligga att
skapa särskilt goda dagförbindelser mellan Stockholm
och Storlien. Sålunda skulle man med avgång från
Stockholm, resp. Storlien, kl. 9 kunna vara i Storlien,
resp. Stockholm, omkring kl. 22. Även södra och västra
Sverige komma att få ett utomordentligt gagn av
Ångeelektrifieringen. Det skulle nämligen bliva möjligt att
resa på dagen icke blott från Göteborg och en del av
Västkusten utan så långt söderifrån som från
Trälleborg och Malmö till Söderhamn, Hudiksvall, Sundsvall,
ja ända upp till Östersund och Sollefteå. Förbindelserna
med övre Norrland skulle givetvis också kunna
i hög grad förbättras. Även för godstrafiken skulle
Ångeelektrifieringen medföra mycket stora fördelar för
stora delar av landet.

Överföringen av elektrisk energi skulle ske efter
samma system som kommit till användning vid
Göteborgs- och Malmölinjerna. Nya omformarestationer
skulle förläggas invid Uppsala, Krylbo, Ockelbo,
Ljusdal och Ånge. Härjämte skulle de befintliga
omformarestationerna i Hallsberg och Södertälje tagas i
anspråk. Leverans av elektrisk energi har vattenfallsstyrelsen
i samarbete med Krångede aktiebolag åtagit

sig för en kostnad av 1,9 öre pr kWh trefasström,
levererad med 6 300 V spänning vid omformarestationerna.
För Malmölinjerna utgör motsvarande pris ca
2,2 öre och för Göteborgslinjerna ca 2,7 öre.
Kontaktledningar skulle utföras för alla huvud- och sidospår.
Den sammanlagda banlängden uppgår till 610 km, den
motsvarande spårlängden till 935 km.

Kostnaderna för överföringsanläggningen uppgå till
20,9 mill. kr., därav för omformarestationerna 5 mill.,
för kontaktledningarna 14,4 mill. och för högspänningsledningar
för belysning 1,5 mill. För ledningsanläggningen erfordras
2 600 ton kopparledningar, för vilka den
erforderliga råkopparen enligt villkorligt leveransavtal
med de svenska metallverken, kommer att inköpas från
Boliden. Priset för den kontrakterade
ledningsmaterielen utgör 118 kr. pr 100 kg. Motsvarande pris för
Malmöelektrifieringen utgjorde 125 och för
Göteborgselektrifieringen 166 kr. pr 100 kg.

Kostnaderna för ändring av belysningsledningar,
signalanläggningar och bana hava beräknats till 2,37
mill. kr. och för ändring av telefon- och
telegrafledningar till 8,53 mill. kr. eller för dessa arbeten
sammanlagt 10,9 mill. kr.

Den erforderliga rullande materielen -- däribland 65
lok för person- och godstågstjänst samt 15 lok för
växlingstjänst -- beräknas kosta 16,9 mill. kr. Hela detta
belopp anses emellertid ej böra belasta elektrifieringskostnaden
utan bör denna minskas med 8,1 mill. kr.,
som vid en fortsatt ångdrift måste utgivas för
anskaffandet av nya ånglok. Med anledning av detta
förhållande har vid beräkning av räntekostnaden å
anläggningskapitalet detsamma minskats från 49,5 mill. till
41,4 mill. kr.

Vid sammanställning av de genom elektrifieringen
åstadkomna förändringarna i årskostnaderna har man
funnit att desamma skulle å ena sidan medföra
besparingar å sammanlagt 3,989 mill. kr., men å andra
sidan nya utgifter å sammanlagt 3,678 mill., vadan
alltså en vinst å 0,311 mill. kr. skulle uppstå, allt pr
år räknat. De gjorda utredningarna angående
Ånge-elektrifieringen giva således enligt styrelsens åsikt vid
handen, att densamma såväl med hänsyn till den
direkta driftbesparingsvinst, som beräknas uppstå, som
ock i betraktande av de förmåner i övrigt som med
största visshet kunna antagas tillföras det allmänna
och enskilda, är synnerligen väl motiverad och bör
snarast utföras.

Styrelsen har även verkställt undersökningar,
huruvida vid en eventuell statsinlösen av Uppsala--Gävle
och Ostkustbanorna det skulle vara viktigare att
elektrifiera dessa banor i stället för Ångelinjerna.
Styrelsen kommer emellertid till det resultatet, att så icke
är fallet.

<b>Chalmersska forskningsfonden.</b> Från Chalmersska
forskningsfonden tillgängliga räntemedel, omkring
16 000 kr., ha förklarats lediga till ansökan. Fonden
"har till ändamål att bereda möjligheter för
forskningsarbete vid institutet till gagn för vetenskap och
industri" genom anslag till anskaffande av erforderlig
instrumentutrustning och för forskningsarbetet
erforderligt material, som icke kan anses nödigt för den vanliga
undervisningen, till avlöning av behövligt biträde vid
sådant arbete eller vikariatarvode, till bidrag för
kostnad vid publicering av resultat av forskningsarbete, som
bedrives vid institutet, samt till understöd åt lärare vid
institutet eller från institutet utexaminerade ingenjörer,
för studieresa, som kan anses nödig för fullgörandet av
visst forskningsarbete. Detaljerade föreskrifter erhållas
efter hänvändelse till institutets kansli. Sökande har
att inlämna till forskningsfondens styrelse ställd
ansökan till institutets kansli före kl. 12 på dagen den
16 januari 1933.

<b>Arbetsledareinstitutet</b> anordnar den 16 januari--25
februari 1933 ånyo en kurs för verkmästare och förmän
samt aspiranter till dylika befattningar, vilken kurs
blir den sista under arbetsåret 1932--33.
Anmälningarna böra vara inlämnade i god tid, helst före
årsskiftet, enär tillströmningen, att döma av de under
hösten avhållna kurserna, kommer att bli stor. Redan
den första kursen under hösten fyllde institutets
normala utrymmen, och till aftonkursen, som tog sin
början den 12 oktober, kunde endast ca 60 % av de
anmälda mottagas, trots att provisoriska utrymmen
bereddes. Ingenjörskursen den 3--30 november var även
fulltecknad, och den pågående kursen för s. k.
säkerhetsingenjörer har tilldragit sig en alldeles oväntat
stor uppmärksamhet och tillslutning. Programmet för
januarikursen kommer att i allt väsentligt
överensstämma med de tidigare kursernas av detta slag och
omfattar arbetsledning, befälsföring, arbetslagstiftning
med skyddsverksamhet och lokal säkerhetstjänst,
industriekonomiska frågor, olika tidsstudiesystem och
ackordssättning med praktiska demonstrationer,
arbetspsykologiska spörsmål, övningar och studier på
arbetsplatser m. m. Plan över kursen erhålles från <i>Sveriges
industriförbund, Arbetsledareinstitutet,</i> Stockholm 16.

<b>Statens provningsanstalt</b> har nu utgivit redogörelse
för verksamheten under året juli 1931--juni 1932. Av
denna framgår, att antalet avgivna intyg och utlåtanden
över utförda provningar från betalande uppdragsgivare
under året ökats till 3258 st. (f. å. 3 228 st.).
Anstaltens inkomster av betalade uppdrag utgjorde 305 200
kr. (f. å. 290 100 kr.); utgifterna för anstaltens
verksamhet voro 402 200 kr. mot 398 200 kr. f. å.

Bland intressantare provningar och undersökningar
omnämner redogörelsen följande:

Å <i>mekaniska avdelningen</i> ha på uppdrag av
jernkontorets tekniska råd utförts jämförande provningar
å stål med olika härdfält, med vilka undersökningar
man huvudsakligen velat utröna, i vad mån de
mekaniska egenskaperna, böjningshållfastheten och
slagsegheten stå i samband med stålens härdfält och härddjup.
Vidare har, ävenledes på uppdrag av Jernkontorets
tekniska råd, utförts provning av stål vid lägre
temperaturer, särskilt för utrönande av utmattningsgräns och

Å den <i>byggnadstekniska avdelningen</i> har, som
vanligt, det stora flertalet provningar avsett
tryckhållfasthet hos betongkuber, tillverkade på arbetsplatserna
(2 191 st). Eli anmärkningsvärd ökning av uppdragen
har ägt rum beträffande betongrör för avloppsledningar,
av vilka 300 st. provats enligt Svenska kommunal-tekniska
föreningens bestämmelser. Endast ca 8 % av de
provade rören ha uppfyllt fordringarna med avseende på
normaldimensioner, 50 % ha . uppfyllt fordringarna på
hållfasthet mot yttre tryck och 32 % fordringarna på
vattentäthet. Provningsanstalten har av k. m:t erhållit
i uppdrag att i samband med vissa andra tekniska verk
utarbeta nya normalbestämmelser för leverans och
provning av cement och för byggnadsverk av betong och
armerad betong. Detta arbete har under året fortgått
men ej hunnit avslutas.

Å den <i>elektriskt-fysikaliska</i> avdelningen har bl. a.
undersökningsarbeten under året fortsatts den för
Jernkontorets räkning tidigare igångsatta rostningsundersökningen
på telegraftråd av olika järnsorter, för vilken
undersökning redogörelse nu är under utarbetande.

På den kemiskt-tekniska avdelningen ha undersökningar
över betydelsen av vattnets hårdhetsgrad vid
maskintvättning av bomull- och linneväv påbörjats,
undersökningarna över bestämning av surhetsgrad och
koppartal hos normalpapper slutförts samt metoderna
för provning av asfalt reviderats i samband varmed
förbättrad apparatur för vissa bestämningars utförande
anskaffats.

<b>Sortering av apelsiner efter specifika vikten - en
pristävling.</b> Apelsinproduktionens stora
nationalekonomiska betydelse och vikten av att bibehålla
produkternas goda renommé ha föranlett spanska
jordbruksministeriet att på mångas begäran utlysa en pristävling,
avseende konstruktion av apparater för sortering av
apelsiner efter deras specifika vikt. För denna tävlan ha
bl. a. följande bestämmelser uppställts (om de
fullständiga tävlingsstatuterna kan kännedom inhämtas å
Svenska teknologföreningens kansli).

Apparaten eller maskinen skall kunna sortera
apelsinerna i minst fyra kvaliteter efter specifika vikten,
vilken är beroende på saftimiehållet. Med hänsyn till att
saftens specifika vikt ej är konstant utan varierar efter
årstiden och olika sockerhalt, jordmånen m. fl.
omständigheter, skall apparaten vara lätt reglerbar, så att varje
avdelning i apparaten under alla förhållanden samlar
frukter med såvitt möjligt samma mängd saft.

I apparaterna få ej användas vätskor, som i kontakt
med skalen kunna skada eller förändra frukten eller
färga densamma, så att den ytterligare behöver tvättas
eller rengöras.

Apparaterna skola hava en kapacitet, motsvarande en
produktion av minst 10 000 kg sorterade apelsiner pr 24
timmar och få var och en ej kosta mer än 1 000 pesetas
för varje 1 000 kg kapacitet under 24 timmar.
Sorteringskostnaderna, innefattande amortering,
reparationer, tillsyn, arbetslöner, drivkraft, materialier för
driften, försäkringar etc., få ej överstiga 10 pesetas för
varje 1 000 kg sorterade apelsiner, utgående från en
apparat med en kapacitet av 10 000 kg sorterad frukt
pr 24 timmar.

Själva apparaten, exkl. drivmotor, skall vara av sådan
konstruktion, att den lätt kan tillverkas i Spanien med
de medel som den nationella industrien förfogar över
och utan anlitande av främmande specialister för
fabrikation, montering eller reparation.

Uppfinnaren eller uppfinnarna av en prisbelönt
apparat tilldelas ett nationellt uppfinnarepatent för en tid
som anges av lagen för industriell egendom och som är
undantagen varje slags beskattning eller introduktionstvång.
Tillverkarna av apparaten äro skyldiga att
under giltighetstiden för det nationella patentet till
patentinnehavaren betala en licensavgift, utgående med 250
pesetas för varje sorteringskapacitet av 1 000 kg å
tillverkad apparat.

Frånsett tvånget för uppfinnaren att utan något
hinder tillåta den nationella industrien att tillverka och
använda apparaten inom det nationella territoriet
kvarstå fullständigt alla rättigheter för uppfinnaren i vad
dessa avse andra länder.

Tävlingen avhålles i Valencia, centrum för den spanska
apelsinproduktionen, och tävlingstiden utgår den 21
maj 1933.

<b>Värmländska ingenjörsföreningen</b> har i dagarna
utsänt sin ledamotsförteckning, daterad november 1932,
av vilken framgår, att föreningen räknar 1 hedersledamot
och 209 övriga ledamöter. Ordförande i styrelsen
är trafikchefen K. A. Pallin, v. ordf. direktör Lennart
Thorngren och sekreterare byggnadschefen Erik Björkman.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Djävulsgestalten i Finlands svenska folktro,</b> av <sc>Paul
Danielsson.</sc> Helsingfors 1932.

<b>Geografiska annaler 1932, H. 1--2.</b>
<i>Some Characteristics of the Climate of Stockholm,</i> av
<sc>Anders Ångström.</sc> Centraltryckeriet, Stockholm 1932.

<b>Moderna stilar för textning,</b> A.-b. Henrik Lindståhl,
Stockholm 1932. Pris kr. 1:50.

<b>Meddelanden från Statens provningsanstalt.</b>
Stockholm 1932.
<i>Nr 2. Normalbestämmelser för leverans och
provning av murtegel och arbetsförfarande vid provning.
Nr 54. Normalbestämmelser för leverans och
provning av betongrör för avloppsledningar och
arbetsförfarande vid provning.
Nr 57. Provning av brandsäkerheten hos
byggnadsmaterial och konstruktioner,</i> av <sc>Ragnar Schlyter</sc> och
<sc>Christer Möller.</sc>

<b>Lantbrukets arbetsmaskiner och redskap,</b> av <sc>Nils
Berglund.</sc> Stockholm 1932. C. E. Fritzes bokförl.
Pris haft. kr. 7, klotb. kr. 8.

<b>Skolornas elektriska belysning,</b> fordringar med
hänsyn till medicinskt-hygieniska och pedagogiska
förhållanden samt därav betingade tekniska lösningar,
utgiven av Svenska föreningen för ljuskultur.
Stockholm 1932. Pris kr. 1:50.

<b>Brandsäkerheten hos betongbjälklag med järnbalkar,</b>
av <sc>Nils B. Hast.</sc> Svenska brandskyddsföreningen.
Stockholm 1932. Pris kr. 1:50.

<b>Sveriges jordbruk,</b> vår livsmedelsproduktions
förutsättningar och resultat. Stockholm 1932. Kooperativa
förbundets bokförlag. Pris kr. 3:50.

<b>Uppsala slott och dess rikssal,</b> av <sc>August Hahr.</sc>
Stockholm 1932. Wadström & Widstrand förlag. Pris kr. 6.

<b>Den svenska betsockerindustrien I,</b> före Svenska
sockerfabriks a,-b.:s bildande 1907, en minnesskrift
utgiven av Svenska sockerfabriks a.-b. med anledning av
dess 25-åriga tillvaro.

<b>Tekniska samfundet i Göteborg 1882--1932,</b>
minnesskrift utgiven i anslutning till samfundets 50-åriga
tillvaro, under redaktion av Gösta Bodman. I distribution
hos N. J. Gumperts bokhandel, Göteborg. Pris kr. 15.

<b>Regulativ for Udførelse af elektriske Installationer,
som önskes tilsluttet.</b> Köpenhamn 1931. Pris kr. 1:50.

<b>Elektrisitetens Seiersgang,</b> et historiskt overblikk fra
Oldtiden till vare dager, med 26 illustrasjoner. Utg. av
Norske elektrisitetsverkers förening, Oslo.

<b>Elektrisches Kochen,</b> av <sc>Fr. Mörtzsch.</sc> Berlin 1932.
Julius Springer. Pris Rm 7:50.

<b>Die Prüfung von Strassenbaustoffen und neueren
Strassendecken,</b> av <sc>R. Schenck.</sc> Halle 1932. Verlag
Wilhelm Knapp. Pris Rm 10:50.

<b>Verfrachtung und Frachtkostenberechnung im
technischen Überseehandel,</b> av <sc>K. B. Osburg.</sc> Berlin 1932.
VDI-Verlag. Pris Rm 6:90.

<b>Die Binnenschiffahrt,</b> av <sc>Oskar Teubert.</sc> Leipzig
1932. Verlag Wilhelm Engelmann. Pris Rm 75:--.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska samfundets i Göteborg avdelning för kemi</b>
höll fredagen den 21 oktober 1932 sammanträde på
Chalmers tekniska institut under ordförandeskap av
professor J. Arvid Hedvall, varvid en föredragsserie på
5 föredrag huvudsakligen behandlande byggnadsmaterialens
kemi ägde rum. Mötet, vilket hölls tillsammans
med Tekniska samfundets avdelningar för husbyggnadskonst
och väg- och vattenbyggnadskonst, och till vilket
inbjudits Byggnadstekniska föreningen i Göteborg,
Tekniska förbundet i Borås samt Trollhättans
ingenjörsklubb, pågick kl. 14,30--16,30 med en mera teoretiskt
betonad avdelning samt kl. 19--22 med en mera praktiskt inriktad.

Tillslutningen var förhållandevis stor med omkring
100 närvarande på middagssammankomsten och omkring
140 på aftonen.

I sitt hälsningsanförande betonade ordföranden under
livligt instämmande från de praktiskt verksamma
teknikerna, att det borde vara en nästan lika naturlig sak
att i Göteborg med dess svåra och intressanta klimat
placera ett undersöknings- och forskningslaboratorium
på byggnadsmaterialens område som ett förläggande
dit av institut behandlande sjöfartens och havets problem.

Det första föredraget hölls av kandidat Stig Giertz-Hedström
om "Cementets hydrauliska egenskaper som
funktion av vattenbindningen". Föredragshållaren
beskrev de undersökningar, vilka utförts på I. V. A:s
cementlaboratorium i avsikt att få ett grepp på de
kemiska och fysikaliskt-kemiska krafter, vilka samverka
vid cementets hårdnande. Ångtrycksisotermer visades,
angivande cementets vattenbindningsförmåga och
erhållna genom begagnande av en för detta ändamål
speciellt konstruerad uttorkningsapparatur. Ur dessa
beräknas den mängd fast bundet, löst bundet och fritt
vatten, som uppträder i hårdnat cement, och
föredragshållaren påvisade sambanden mellan den inbördes
storleken hos dessa vattenmängder och cementets
hydrauliska egenskaper, såsom hållfasthet, täthet osv. Om
cementets art och funktion i betong kan härigenom
värdefulla upplysningar erhållas. Föredragshållaren
framhöll vidare den använda försöksmetodikens
användbarhet även på studiet av andra byggnadsmaterials
vattenbindningsförhållanden, vilket studium givetvis
kan vara av lika stor betydelse.

Efter att några frågor besvarats av föredragshållaren,
vidtog dr-ing. Lennart Forséns föredrag "Om
koordinationslärans tillämpning på cementets kemi".
Föredragshållaren framhöll, att cementets kemi i stor
utsträckning till helt nyligen varit en olöst gåta. Den svenske
forskaren Törnebohm fastslog, att cementet innehåller
vissa mineral, som ej finnas i naturen utan bildas vid
cementbränningen. De av Törnebohm efter alfabetet
uppkallade komponenterna alit, belit, celit osv. har nu
fått sin kemiska sammansättning fastställd genom
omfattande forskningar särskilt i U. S. A.
Föredragshållaren hade speciellt studerat cementets reaktioner
med vatten, dvs. bindningsprocessen, och påvisat, att
dessa kemiska reaktioner numera kunna uttryckas i
överskådliga, kemiska ekvationer, för vilka arbeten som
bekant förut redogjorts i dessa spalter. Med en del
exempel visade föredragshållaren, huru Alfred Werners
koordinationslära med framgång låtit sig användas för
förståelse av cementkemien.

Vid den av ordföranden öppnade diskussionen
framhöll han bland annat den utomordentligt värdefulla
vinst, som framkommit genom koordinationslärans
förmåga att tillåta en systematiserande överblick över
cementkemien och framhöll vidare betydelsen av dr-ing.
Forsens rent kemiska insats på området.

Professor Langlet påpekade Wernerska systemets
möjligheter till fritt spelrum för fantasien, och att
fastheten i systemet något minskats vid Werners
efterföljares utvidgning av detsamma. Därefter följde en
diskussion mellan professor Langlet och föredragshållaren
om möjligheten att under Wernerska systemet
inordna vissa föreningar.

Som tredje föredrag på middagssammankomsten kom
professor Hedvalls om 'Pulverblandningars reaktioner
under smältpunkten och dessas betydelse för sintring,
smältning och omsättningsgrad". På vissa håll inom
aen kemiska vetenskapen, framhöll föredragshållaren,
har man i det längsta haft stor obenägenhet att erkänna
fasta reaktionsblandningars inbördes omsättningsmöjlighet,
utan man har trott gasformig eller flytande fas
även i de minsta spår vara verksam därvid bortseende
från dylika små mängders oförmåga att förklara
förloppens hastighet. Bekanta sedan länge äro sådana
reaktioner som kolsyrans reduktion till koloxid med
fast kol på en förbränningsrost, bränd kalks övergång
till släckt, bränningen av kalksten till kalk osv.
Utförda undersökningar ha också visat, att en
undantagsställning av kvalitativ art för det fasta tillståndet icke
finnes. De metalliska systemens processer av denna art
ha länge varit föremål för undersökningar av åtskilliga
forskare (Austen, Spring, Tammann), och på de icke
metalliska systemens område har av Cobb och Endell
undersökts omsättningsmöjligheterna mellan kiselsyra
och kalksten. Från 1911 har föredragshållaren sysslat
med dylika undersökningar i oxidsystem, varvid först
en del för keramisk industri betydelsefulla
färgblandningar undersökts. Senare visades, att omsättningar
mellan kiselsyra och oxider eller karbonater av
alkaliska jordmetaller voro möjliga långt under
temperaturen för en smältas uppträdande. Då det visat sig
möjligt att uttränga CO<sub>2</sub> med SiO<sub>2</sub>, lyckades det också att fä
till stånd reaktioner av typen CaO + Al<sub>2</sub> SiO<sub>5</sub> = Ca
SiO<sub>3</sub> + Al<sub>2</sub>O<sub>3</sub> i fast form. Denna reaktion visade sig
vara exempel på en allmän reaktionsprincip
M'O + M"Ac = M"O + M'Ac + värmeutveckling, där M'O är
en "starkare basisk" oxid än M"O. Reaktionen har
liksom en del andra av föredragshållaren påvisade
reaktioner stor betydelse för de olika reaktionsstadierna och
särskilt för förskjutningen av temperaturen för
uppkomsten av smält fas under cementets framställning.
Föredragshållaren har vidare påvisat, att
reaktionshastigheten betydligt kan ökas vid trögt reagerande
substanser genom att arbeta vid en temp., som svarar mot en
kristallografisk omvandling hos ämnet i fråga. Till sist
redogjorde föredragshållaren för sina försök beträffande
den för keramisk industri så betydelsefulla
cristobalitiseringen och den därmed sammanhängande ökade
aktiviteten hos SiO<sub>2</sub> i reaktionsavseende.

Vid förhandlingarnas upptagande på aftonen höll
professor Hedvall ett inledningsanförande, vari han ville
klarlägga mötets syfte. Utgående från det faktum att
nyare tiders krav på rationalisering nödvändiggjort ett
samarbete mellan vetenskap och industri ville tal. påtala
en i vårt land påfallande brist på speciellt skolade
krafter till stöd för byggnadsteknici vid deras bedömande av
de för samhället så betydelsefulla byggnadsmaterialens
användbarhet för konstruktioner i olika klimatisk eller
i annat avseende kemiskt aktiv miljö. Visserligen ha
de till buds stående rika erfarenheterna på
byggnadsmaterialens praktiska användande i många avseenden
varit tillfyllest för konstruktionernas säkerhet och
beständighet, men exempel på misslyckanden voro icke
heller sällsynta, vilket särskilt västkustens byggen givit
prov på, och föredragshållaren framhöll som en naturlig
utveckling, att kemister med speciell inriktning åt detta
håll även här i landet borde utbildas. Tal. ansåg
arkitekter och byggnadsteknici här vara ytterst missgynnade,
då de varken under studietiden meddelades någon
kemiskt inriktad materialkunskap eller senare hade
tillgång till för ändamålet specialutbildade kemister. Till
sist redogjordes för försöket att åstadkomma en
blygsam början i berörda avseende genom den från och med
i år på Chalmers tekniska institut införda kursen på 12
föreläsningar i byggnadsmaterialens kemi för arkitekter
och byggare.

Som sista föredrag kom "Cementkvaliteter och
kvalitetscement" av civilingenjör Donovan Werner. Som en
önskvärd och sannolik utveckling betecknade
föredragshållaren cementtillverkningens differentiering och
specialisering, från vilket område demonstrerades
undersökningsresultat från I. V. A.:s cementlaboratorium.
Särskilt ha dessa undersökningar inriktats på
möjligheten till framställande av svårlösligare material att
användas för vattenbyggnader samt på nedbringande av
risken för sprickbildningar vid användande av feta
blandningar. Provtillverkning hade också ägt rum i
Limhamn av ett cement kallat silikatcement, vilket i

jämförelse med A-cement visat avsevärt lägre
benägenhet för sprickbildning. Föredragshållaren redogjorde
vidare för de försök att binda den relativt lättlösliga
kalken med kiselgur, vilka utförts av dr Sundius.

Vid den efter dessa föredrag uppkomna diskussionen
uttalade ingenjör Samsioe den synnerliga vikten av att
byggnadsteknici gåves tillfälle att under utbildningstiden
mera sätta sig in i byggnadsmaterialens kemi.
Ävenså betonade tal. vikten av att kemisterna mera
ville vinnlägga sig om uppgörandet av sammanställningar
av sådana resultat på detta område, vilka kunde
betraktas som absolut säkra, och uppmanade med skärpa
byggnadsteknici att kritiskt granska i fackpressen
förekommande hithörande uppgifter, då tal. i ett flertal fall
funnit sådana, som uppenbarligen stredo mot faktiska
förhållanden,i och vilket, menade tal., kunde väcka en
överdriven skepticism hos fackmännen. I anslutning
till ingenjör Werners föredrag uppstod mellan ingenjör
Samsioe och föredragshållaren en diskussion om
gelernas betydelse, vilket uppfordrade en hel del andra talare
till inlägg.

Överingenjör Kärfve framhöll, att många faktorer
visserligen vore ouppklarade, men att så stora framsteg
i alla fall nu gjorts, att nybyggda dammar icke komme
att uppvisa sådana skador som dammar byggda för ett
30-tal år sedan. Som framsteg betecknade tal. den
hydrauliska modulens successiva ökning från ca 1,7 till
2,2 och dess betydelse för cementets kemiska och
mekaniska egenskaper. Tal. gav vidare några antydningar
om vägen för erhållande av ett idealcement.

Arbetschefen vid Trollhättans kraftverk G. Westerberg
uppehöll sig vid en del fysikaliska fenomen hos
betong och angav en del erfarenheter beträffande luftning
av luftsidan på under vattentryck stående betongmurar
för ernående av tätning. I anslutning till dessa
erfarenheter diskuterades skadorna på Chalmers nya Kemicum
av professor Bodman och nyssnämnda talare.

Under den på restaurang Waland intagna supén
uttrycktes från flera håll tillfredsställelsen med det under
förhandlingarna antydda samarbetet mellan
byggnadsteknici och kemister. <tab><tab><tab><i>S. H--n.</i>

<b>Tekniska föreningen i Uppsala</b>
hade lördagen den 22 oktober sitt andra sammanträde
för terminen. Föreningens medlemmar med damer till
ett antal av omkring sextio samlades först å borggården
till Uppsala slott, varefter under ledning av professor
Robin Fåhræus den nyrestaurerade rikssalen med
gallerier och trapprum besågs. Genom restaureringen,
vilken letts av professor Ragnar Östberg, har denna även
ur historisk synpunkt synnerligen märkliga anläggning
efter ett par seklers förfäll återuppstått i sin forna
glans. Rikssalens mått äro imponerande: 30 m i längd,
17 m i bredd och 11 m i höjd. Särskilt lägger man
märke till de väldiga takbjälkarna, som ligga helt
synliga. Golvet i rikssalen är av ekparkett men i de övriga
rummen av tegel. Belysningsarmaturen i rikssalen
består av tolv metallkronor, avsedda för såväl levande ljus
som elektrisk belysning. Tack vare professor Fåhraeus*
sakkunniga och medryckande framställning såväl av det
gamla Vasaslottets äldre historia som av den sista nu
avslutade ombyggnaden, blev besöket synnerligen givande.

Efter besöket å slottet samlades deltagarna å
Stadshotellet, där civilingenjör Bertil Domeij, Västerås, höll
ett intressant föredrag om de till sist med framgång
utförda försöken att rädda guldskatten ur det sjunkna
fartyget "Egypts" kassavalv. Ingenjör Domeij, som
tidigare haft tillfälle deltaga i arbetet ombord å den
italienska bärgningsfirman "Sorimas" ångare "Artiglio",
lämnade en sakkunnig skildring av de svårigheter av alla
slag, som förefunnits, innan fartyget, som sjunkit på
120 m djup, återfunnits samt redogjorde för den tekniska
utrustning, som erfordras vid arbete på ett sådant djup.

Efter föredraget, som belystes av ett stort antal
skioptikonbilder, följde supé och samkväm. <i>E. K.</i>

<b>Östergötlands tekniska förening</b>
i Linköping höll sammanträde den 29 okt. 1932.

Före det egentliga sammanträdet samlades en större
grupp medlemmar med damer i Linköpings slott, där
det nyrestaurerade slottet besågs under sakkunnig
ledning.

Själva föreningssammanträdet ägde därefter rum å
Stora hotellet. Sedan föregående mötes protokoll
upplästs och godkänts, höll fil. lic. Bengt Cnattingius,
Linköping, ett med ljusbilder belyst föredrag över ämnet:
Linköpings slott genom tiderna. Föredraget åhördes
med stort intresse.

Deltagarna samlades efter föredraget till gemensam
supé. Vid samkvämet visades Sv. teknologföreningens
film "Lyckans galoscher". <tab><tab><tab><tab><i>H. N.</i>

<b>Tekniska föreningen i Karlskrona</b>
avhöll sammanträde å Stadshotellet i Karlskrona den 31
oktober under ordförandeskap av stadsingenjör E.
Sellergren, Ronneby. Bland till sammanträdet särskilt
inbjudna märktes borgmästare L. Levertin och
ordföranden i stadens byggnadsnämnd rådman F. Flensburg.
Sedan div. föreningsangelägenheter behandlats och inval
av ny medlem företagits, höll t. f. stadsarkitekten Arvid
Ruben ett med talrika skioptikonbilder illustrerat
mycket intressant föredrag angående "Karlskronapojken,
som blev sitt lands störste arkitekt".

Föredraget avhandlade Fredrik Blom, som föddes i
Karlskrona år 1781 såsom son till en mekaniker,
tillhörande flottans mekaniska kår. Efter avslutade studier
kom den unge Blom själv in vid samma kår som,
löjtnant oéh konstruerade bl. a. den s. k. stora mastkranen
på varvet. Blom avancerade inom den mekaniska
kåren till överste och fick en vidsträckt verksamhet inom
vårt land. Sedan Blom flyttat till Stockholm
utnämndes han till professor vid konstakademien och har i
huvudstaden byggt en hel del monumentala byggnader,
bland vilka märkas Skeppsholmskyrkan, Livgardets till
häst gamla kaserner, Konstakademiens gamla byggnad,
Rosendals lustslott. Även i landsorten har Blom byggt
ett stort antal byggnader, såsom domkyrkan i
Härnösand m. m. Blom var en internationellt ryktbar man
och var hedersledamot i vetenskapliga sammanslutningar
i England, Frankrike och Italien. Av Carl XIV
Johan utnämndes Blom till hovarkitekt och var vid sin
död år 1853 preses i konstakademien.

Det underhållande föredraget efterföljdes av en kort
diskussion, varefter sammanträdet avslutades och
föreningsmedlemmarna samlades till gemensam supé.
<tab><tab><tab><tab><tab><tab><tab><tab><tab><i>Q--d.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Tekniska föreningen i Hälsingborg</b> sammanträder till
julfest i Jacob Hansens hus vid Tyge Brahes plats lördagen
dan 17 dec. 1932 kl. 5,15 em. Samling i föreläsningssalen.
1) Allmänna ärenden. -- 2) Julglögg, serverad i
källarsalen. -- 3) Föredrag av bergsingenjör <sp>Inge Erichs,</sp>
Malmö, om <i>"Rostfritt stål".</i> Föredraget hålles i
föreläsningssalen. -- 4) Gemensam julsupé och samkväm i
Gillesstugan. Pris för supén: stort julbord, varmrätter samt
kalkon, kaffe och servis, kr. 5:75. -- 5) Julklappsutdelning.
(Medlemmarna uppmanas att medtaga någon mer
eller mindre skämtsam julklapp, helst med vers, i och för
utdelning.) Obs. Då endast ett begränsat antal platser
finnas, torde anmälan om deltagande göras pr telefon 2266
till sekr., ing. Norrman.

</chapter>
<chapter name="TEKNISK TIDSKRIFT
HÄFT. 52 ÅRG. 62 24 DEC. 1932">
<h1>TEKNISK TIDSKRIFT</h1>
<h2>HÄFT. 52 ÅRG. 62 <tab>24 DEC. 1932</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Järnvägarnas öde. -- Tidskriftsnytt inom de mekaniska och elektriska facken. -- Notiser. --
Litteratur. -- Tekniska föreningar. -- Sammanträden.

</chapter>
<chapter name="JÄRNVÄGARNAS ÖDE.">
<h2>JÄRNVÄGARNAS ÖDE.</h2>
Nästan till leda har vid möten och i pressen
omtuggats frågan om konkurrensen mellan järnvägarna
och bilarna samt de botemedel, som skulle kunna
tillgripas för järnvägarnas vidmakthållande i den
ojämna striden. Det kan därför synas djärvt att
åter draga fram denna fråga, men då ännu föga
ljusning kan skönjas i järnvägarnas förmåga att
hålla sig uppe såsom självständiga, bäriga företag,
må det ej anses förmätet att fortsättningsvis
diskutera problemet, tills vederbörande förvaltningar
och ägare blivit mogna för att se sanningen i dess
fulla nakenhet.

I början av bilarnas uppträdande trodde mången
järnvägsförvaltning, att man kunde göra sig fri från
den besvärliga konkurrenten genom att skrämma
myndigheterna till lagbestämmelser, som avsevärt
inskränkte det nya trafikmedlets rörelsefrihet inom
järnvägarnas hävdvunna trafikområden. Detta
misslyckades av helt naturliga skäl: nykomlingen var
för stark, och allmänhetens behov av dess hjälp var
alltför stort för att kunna i nämnvärd grad beskäras.
Då järnvägarna alltjämt gingo bakut, försökte man
upphjälpa den ojämna konkurrensen genom
påvisande av de orättvisor, som lågo i den bristfälliga
kontrollen över bilarnas nästan fria framfart i
jämförelse med den skarpa kontroll, som järnvägarna
voro underkastade i minsta detalj såväl beträffande
banans och materiellens beskaffenhet och
fordringarna på personalen som trafikens handhavande och
taxornas bestämmande. Nu hade man kommit från
känsloskälen in på sakskäl -- men vederbörande
synas tyvärr ännu ej haft tid ägna dessa spörsmål
någon vidare uppmärksamhet.

Järnvägarna lära ej kunna undvaras, och för att
rätt kunna fullgöra sin uppgift få de ej sjunka ned
till understödstagare från det allmänna utan ryckas
upp i sin forna ställning såsom självständiga
företag. Något <i>måste</i> göras för en sådan uppryckning
-- och en hel del har redan blivit gjort genom
rationalisering av driften och medgivna lättnader
från kontrollmyndigheten, så långt dennas
befogenhet sträckt sig. Men många järnvägsförvaltningar
stå redan vid självuppgivelsens brant. "Vi
fortsätta tills det blir konkurs, sen får staten ta' oss
eller också får banan rivas upp." Detta resonemang
är ovärdigt så viktiga allmännyttiga företag, som de
flesta järnvägar äro. Här är intet annat att göra
än att taga sitt öde i egna händer och först som
sist bryta gammal slentrian.

Det närmast till hands liggande medlet till
upphjälpande av den tryckta ekonomien lärer väl vara
att tillgripa omfattande fusionsbildningar. Tanken
är gammal, men den har fått för länge ligga och
sväva i luften. De utredningar i ämnet, som redan
äro gjorda, visa tydligt, vilka summor, som årligen
gå förlorade genom vidmakthållande av den gamla
uppdelningen i små enheter. Ett enda exempel är
tillräckligt. Man har kunnat påvisa en årlig
besparing av omkring en kvarts million genom
sammanslagning av endast två mindre banor i sydliga
Sverige. Och ändå tvekar man! Vad kan nu
orsaken vara härtill? Vid upprepade tillfällen, då
sammanslagningar varit ifrågasatta, hava dessa ej
kommit till stånd därför, att den ena banan haft det
lite bättre ställt ekonomiskt än den andra. I ett
fall, som är förf. bekant, inträffade, att de
ekonomiska förhållandena utjämnades, och man var
nära att träffa en överenskommelse -- men så blev
"den andra" banan bättre situerad än "den ena",
och då sprack hela frågan. Numera, då så gott som
alla järnvägar hava det uselt ställt, torde sådana
hinder i mindre grad ligga i vägen. Nej, vad som
nu mest ligger i fatet mot fusioner, lärer väl vara
det förhållandet, att det största antalet järnvägar ej
längre äges av privatpersoner, utan så småningom
kommit i händerna på städer och andra kommuner,
vilka ej våga släppa ifrån sig rätten att helt
bestämma över trafikleden.

Det är denna småförnuftiga ängslan, att icke en
till Skråköping förlagd administration skulle kunna
på ett sakligt sätt sköta trafiken till och från
Grönköping, som är det starkaste hindret mot fusioner.
Och så spela helt naturligt in även i många fall rent
personliga förhållanden, såsom de många
styrelseledamöternas arvoden, fribiljetter m. m., möjligen även
vissa ledamöters uppfattning, att de äro i tillfälle
behärska tarifferingen till egen fördel.

Skola järnvägarna kunna räddas, måste alla
kommunala och personliga hänsyn obönhörligen släppas,
och vederbörande ägare se mera stort på saken, se
uteslutande på järnvägarnas gemensamma bästa.
Härvid bör dock iakttagas, att man ej bör
sammanslå "rubb och stubb", utan endast sådana banor
som efter fusionen kunna hava utsikt att så
småningom bliva bäriga. Sådana kortare järnvägar, som
ej ens tillsammans med andra kunna ekonomiskt
klara sig, böra ej få belasta de "möjliga" banorna.
De hava efter bilarnas framträdande intet

tigande, utan böra fortast rivas upp. Undantag
givas naturligtvis för vissa industri- och jordbruksbanor,
men dessa böra ej betunga det allmänna järnvägsnätet,
utan i så fall införlivas med den industri eller den näring,
de tjäna. Ännu är järnvägarnas öde ej beseglat! <tab><i>V. S.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
OKTOBER 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>OKTOBER 1932.</h3>
<tab><tab><tab><tab><tab><tab><tab>(Copyright.)
Gebrüder Sulzer lanserar en högtrycksångpanna,
som består av ett enda mycket långt rör i
eldrummet, vari matarvattnet inpumpas i ena änden och
den överhettade ångan uttages vid den andra.
Härigenom inbesparas de vid högt tryck eljest så
dyrbara domarna. Elasticiteten vid belastningsvariationer
åstadkommes genom fullständigt automatisk
reglering (Schweizerische Bauzeitung II<footnote>En romersk tvåa före häftesnumret betecknar
tidskriftens under året utkomna andra volym.</footnote>, h. 16, s. 203,
The Engineer, h. 4 005, s. 390.) En ångpanna har
konstruerats med snabbt roterande ångrör, som
samtidigt på grund av centrifugalkraften tjänstgör som
matarvattenpump och sammanbygges med
ångturbinen. Matarvattnet införes genom den ihåliga
axeln, slungas i förvärmaren ut i periferien med
ångtrycket och passerar därefter de i
eldrummet befintliga roterande ångrören för att slutligen
passera jden på samma axel sittande ångturbinen.
På grund av den stora hastigheten ha värmeövergångstal
upp till 250 kgkal/m<sup>2</sup>h°C uppnåtts. (H.
Vorkauf, Zeitschrift des Vereines Deutscher Ingenieure,
h. 41, s. 988.) I kombination med Koenemanns
värmetransformator föreslås i ett ångkraftverk
användningen av tvenne drivmedia, nämligen
zinkkloridammoniakat som helt vattenfritt ej angriper
pannor och rörledningar samt ånga. Det förra
består av en blandning av diammoniakat och
monoammoniakat, varvid blandningen med stigande
temperatur under avgivande av ammoniak ökar
monoammoniakatkoncentrationen. (E. Prætorius,
Feuerungstechnik. h. 7/8, s. 100/117.) Försök ha utförts med
Simmons roterande förvärmare för 4 à 6,5 m<sup>3</sup>/h.
Förvärmaren tjänstgör samtidigt som dragfläkt.
Vattenhastigheten har visat sig vara 0,4 m/s i de yttersta
och innersta rören samt 0,2 m/s i de mellersta.
Eldytan är 250 m<sup>2</sup> och det tillåtna trycket 35 at.
Rotorn går i två SKF-rullager och drives vid 365 v/m
med rem från en 5,5 kW motor. (F. Kaiser,
Zeitschrift des Bayrischen Revisionsvereins, h. 19, s.
213.) I kraftstationen vid Eagle Pass, Texas, ha vid
en fallhöjd av 24,5 m tre vertikala Francisturbiner
om vardera 4 500 hk vid 225 v/m och ett specifikt
varvtal av 64 v/m installerats. Verkningsgrad vid
full last har visat sig uppgå till resp. 93,8, 92,7 och
93,9 %. (L. Harza och E. Floor, Power II, h. 4, s. 188.)
Standard Oil tillverkar med katalytiskt högtrycksförfarande
en syntetisk smörjolja kallad Syntholub.
Råvaran utgöres av ett avfall från oljeraffineringen,
nämligen paraffinvaxet, som iför första gången fått
nyttig användning. Viskositeten håller sig konstant
inom vida temperaturgränser, och oljan stelnar först
vid en temperatur långt under den för vanliga oljor.
(Automobiltechnische Zeitschrift, h. 18, s. 445.)

Från italienskt varv har levererats en av fyra
beställda grekiska jagare om 1 445 t, för vilka
duraluminium använts för kommandobryggan. Genom
svetsning av vissa delar ha även viktsbesparingar
åstadkommits. Vid verkställda fartprov nåddes
under 4 timmar 41,8 knop vid 52 000 ahk. Vid 20
knops fart visade sig aktionsradien vara över 5 000
nautiska mil. (The Engineer, h. 4 006, s. 413.) I
Antwerpen har byggts en 17 m lång bogserbåt med
dieselelektriskt maskineri för 165 ahk.
Propellermotorn har en effekt av 125 ahk vid 200 v/m,
vilket ger båten en fart av 9,2 knop. Omkastning från
full fart framåt till full back kan ske på 6 s, och
bog-seraren stoppas på 15 s. Dragkraften är 2 300 kg
max. (Shipbuilding & Shipping Record II, h. 16,
s. 372.) Hamburg--Amerika linjen har på sin
kolpulvereldade ångare Stassfurt vid flamrörspannor
gjort försök med La Monfs anordning. Den består
i att rör slingor inmonterats i flamrören, vilka
anslutits till vattnet i pannans botten och till ångrummet.
Vattnet drives med en Centrifugalpump genom dessa
rör, varvid ångblandningen får en hastighet av 8 m/s.
Rörens eldyta utgör 6,5 % av den totala och
effekten ökades med 20 % eller från 27 till 32 t/h.
Verkningsgraden steg från 80 till 82 %. (B. Bleicken,
Zeitschrift des Vereines Deutscher Ingenieure, h. 40,
s. 958.) Med Brown Boveris tillsatsmaskineri för
fartyg (turbinen kuggväxlad till propelleraxeln) ha
trenne fartyg under flera år gått i trafik, varvid
effekten hos ångmaskineriet stegrats med ca 30 %
resp. kolförbrukningen minskats med 24 % för samma
fart. Ångfartyget Amasis har gjort fyra resor om
vardera 18 000 nautiska mil. (The Shipbuilder h. 270,
s. 473.) Det japanska fartyget Mitsui Maru har
försetts med en stabilisator, typ Motora, bestående av
tvenne fenor, som kunna dragas in i skrovet i lugnt
väder och som äro vridbart anordnade som ett
balansroder. Fenornas rörelser bestämmas av ett gyroskop.
En japansk minsvepare om 1 700 t är på vardera
fartygssidan försedd med fyra fenor, som äro hydrauliskt
manövrerade. Rullningen har vid ett tillfälle
observerats vara max. 8° med stabilisator mot 23° utan
sådan men med fasta fenor. (Shipbuilding & Shipping
Record II, h. 17, s. 399.)

Med ett Vickers Vespa biplan försedd med
uppladdad Bristol Pegasus radialmotor har Urwins den 16
september uppnått en höjd av 13 400 m. Utan
uppladdning har en 100 hk motor vid en höjd av 6 000
m en effekt av endast 50 hk och vid 12 000 m blott
15 hk. Pegasuskompressorn är av centrifugaltyp och
drives av kuggväxel från motoraxeln med ett
varvtal av 23 000 v/m, varvid periferihastigheten uppgår
till 300 m/s. (Times Trade & Engineering
Supplement, h. 744, s. 71.)

Long Island Railroads gör försök i trafik med
dubbeldäckade passagerarevagnar, varigenom ytterligare
44 passagerareplatser kunnat beredas i en 32,5 t vagn,
som då får 120 platser totalt. Vagnens totala höjd
är 4,25 m. Vikten är endast 270 kg per passagerare
mot 450 kg normalt. (Transit-Journal, h. 9, s. 385.)

I Amerika har framställts en bensinsort, som ej
antändes lättare än fotogen men dock i övrigt
bibehåller sina egenskaper. En brinnande cigarrett eller
tändsticka, kastad på ytan, slocknar. Tre
huvudproblem ha i samband därmed lösts, nämligen
beträffande starten, förgasningen och knackningen.
Speciella förgasare jämte insprutningsanordningar
ha konstruerats. Bensinet framställes med
katalytiskt högtrycksförfarande. (Automobiltechnische
Zeitschrift, h. 18, s. 445.)

Den helkapslade elektromotorn, typ Elmcol,
karakteriseras av att den inre helt inneslutna luften,
som drives av en inre fläkt, får cirkulera runt rotor
och statorlindning, i slutna kanaler i den senare.
Utsidan av statorns luftkanaler spolas genom
särskild fläkt med frisk luft i motström, och man får
genom denna anordning ungefär samma vikt som
på en öppen motor, och sålunda uppnås hög
effektfaktor och god verkningsgrad på den helkapslade"
motorn. (The Fuel Economist, h. 10, s. 74.)
Universal-motorer för lik- och växelström utföras såsom
serie-kommutatormotorer för samma spänning. För
olika spänningar lönar det sig ej att bygga dylika
motorer. Statorn är laminerad, och på grund av det
induktiva spänningsfallet blir varvtalet lägre vid
växelström än vid likström för samma vridande
moment och proportionsvis lägre ju lägre det normala
varvtalet är. Vid 6 000 v/m är skillnaden tämligen
omärklig. Vid tomgång är varvtalet 2,5--3,5 ggr
det normala. (G. Jacoby, Sachsenwerk Mitteilungen,
h. 3, s. 111.) Oljeströmbrytare, typ Brookhurst, ha
de sex kontakterna ordnade radiellt kring en enda
pumpcylinder, som vid brytningen pressar olja mot
brytställena, vilka äro försedda med ett slags
explosionskärl placerade i koncentriska cylindrar kring
kontakterna. En 900 A 11 000 V oljeströmbrytare
av detta slag har en brytförmåga av 500 MVA.
(Engineering, h. 3 483, s. 456, The Power Engineer,
h. 11, s. 385, The Electrician, h. 2835, s. 417.) En
ampérmeter har konstruerats, försedd med tvenne
spiraler av bimetall och en av koppar.
Strömtransformatorns sekundärström ledes genom
kopparspiralen till den ena bimetallspiralen, som i ena änden
är fäst vid systemaxeln och i den andra vid kåpan.
Ju mer ström som går igenom apparaten, desto mer
vill spiralen veckla upp sig. Den andra
bimetallspiralen är avsedd att kompensera för varierande
yttre temperatur. (A. Hansen, Elektroteknikeren,
h. 19, s. 454.) Över Columbiafloden mellan
Washington och Oregon ha direkt på flodbottnen lagts
tre 1 500 m långa oljefyllda enfaskablar för 115 kV
vardera med ihålig kärna med en area av 480 mm<sup>2</sup>
och armerade med hårddragen koppar i stället
för järnband. Vikten är 30 kg per löpmeter.
Kabeln är provad under 6 timmar med 196 kV.
(E. Pearson, S. Clark, Electrical Engineering, h. 10,
s. 685, Electrical World II, h. 16, s. 530.)

I laboratoriet i Pittsfield, Mass., har uppställts en
urladdningsanordning för tio millioner volt,
bestående av hundratals små metallådor monterade på
höga trästativ, vilka laddas av transformatorer och
därefter i ett grepp seriekopplas. Effekten är i
urladdningsögonblicket 50 millioner kW under en
milliondels sekund. (Electrician, h. 2 836, s. 444.)

Ett wolframrör kallat Osram-Linestra-röret har
förts i marknaden. Det är en lufttom lampa i
rörform med glödtrådsspiral genom hela rörets längd
och vitlackerad på utsidan, varigenom röret får en
jämnt fördelad ljusintensitet. Dessa rör kunna
göras såväl raka som i kurvform och kunna
beställas efter speciella måttuppgifter för
konturbelysning o. d. (Era, h. 10, s. 177.)

En normal vätgasbehållare rymmer 6 m<sup>3</sup> vätgas
vid 150 at tryck och väger 63 kg. En ammoniakflaska
om 40 l väger 37 kg och innehåller 20 kg
flytande ammoniak, som kan alstra 42 m<sup>3</sup> väte. Man
använder därför vid vätgassvetsning med fördel
ammoniak, som dissocieras i en liten elektrisk ugn,
innehållande en katalysator (järnoxid) och utförd med tre
koncentriska rör, mellan vilka den katalytiska massan
befinner sig. Det innersta röret är omgivet av en
elektrisk värmespiral, som håller konstant temperatur. Vid
600° sönderfaller ammoniaken fullständigt, och man
får vid resp. 2, 5, 8 och 15 kW på den elektriska
ugnen resp. 4, 17 och 28 m<sup>3</sup> blandning av väte och
kväve per timme. (F. Muhlert, Ohaleur et Industrie,
h. 9, s. 545.) I de civila amerikanska flygplanen äro
skroven hos 77,5 % av samtliga utförda av svetsade
stålrör, hos 7 % av duraluminiumrör och hos 8 %
av legerad aluminiumplåt. De militära planen
övergå alltmera till nitad metallplåt. Bågsvetsningen
går tillbaka på grund av en del misslyckanden.
Gassvetsningen utvecklas särskilt beträffande de lätta
metallerna. Punktsvetsningen går framåt. (J. B.
Johnson, Welding, h. 9, s. 519.) I Albany har
uppförts en spannmålssilo, vars tak är självbärande och
består av 76 st. 1,25 m breda och 42,5 m långa
sektioner av 2,8 mm tjock, mjuk plåt, som upphängas
mellan takåsen och taklisten. Dessa
sammansvetsades i hängande tillstånd på platsen med
sammanlagt 18 000 m svetsar. (Welding, h. 10, s. 575.) I
Solon, Ohio, uppfördes på 14 dagar det första
helsvetsade huset. Väggarna bestå av svetsad,
korrugerad plåt beklädd på utsidan med Celotex och på
insidan med Micarta. Till åtta rum i två våningar
åtgick 17 ton järn. Huset är eldfast, och
brandförsäkring erfordras endast för inventarierna. (A. M.
Candy, Welding, h. 10, s. 581, The Welding
Engineer, h. 10, s. 24.) Av Schweizerischer
Acetylénverein har utförts en helsvetsad fiskebåt av 6,5 m
längd, vägande 300 kg, varav 100 kg för spant,
bestående av T-järn 35 X 25 mm och 200 kg för plåt
av 1,5 mm tjocklek. Gebrtider Sulzer utför
helsvetsade skeppsskrov med en viktsbesparing av
5 à 7 %. Såväl gas- som bågsvetsning användes
därvid. (C. F. Keel, Zeitschrift fur Schweisstechnik,

h. 9, s. 238.) Federal Shipbuilding bågsvetsar
pråmar under användning av profiljärn, Carnegietyp
C 60 och C 2, med en vikt av resp. 57 och 31 kg/m.
Mellan dessa lägges ett 6,3 mm plattjärn och svetsas
med dubbel fog. Svetsningen utföres helt
automatiskt med kolbåge enligt typ Electric Tornado från
Lincoln Electric Co. och med en hastighet av 18 till
25 m/h. 67 à 80 % av alla svetsningar sker i
maskin. (G. Holbrook, Marine Engineering, h. 9, s.
399.) Amerikanska marinen har byggt ett
helsvetsat fartyg om 300 t, utrustat med 240 hk
dieselmotor. De längsgående balkarna utgöras av
vinkeljärn 75 X 125 mm med den större flänsen vänd mot
plåten. Järnen ha ett avstånd från varandra av 1,5
till 2,1 m. Besparingen i vikt på dessa balkar
uppgick till 43 %. Totala viktsbesparingen för skrovet
uppgick till 17 % och besparingar i kostnader till 10 %.
(H. Wallin, Marine Engineering, h. 10, s. 436.)

</chapter>
<chapter name="NOTISER">
<h3><i>NOTISER</i></h3>
<b>Järnvägsstyrelsen.</b> K. m:t har konstituerat och
förordnat byrådirektören Törje Törjeson att från och med
den 1 januari 1933 vara byråchef i järnvägsstyrelsen.

<b>Arbetsrådet och arbetsdomstolen.</b> K. m:t har för en
tid av två år, räknat från och med den 1 januari 1933
förordnat följande personer att fortfarande vara
ledamöter av arbetsrådet, nämligen byråchefen J. V. Nordin
(ordförande och chef), byråchefen J. A. E. Molin
(ordförandens ställföreträdare) och byråchefen E. V.
Gabrielson samt såsom representanter för arbetsgivarna
disponenten O. H. Almström och direktören Gr.
Söderlund och för arbetarna K. W. Holmström och
landsorganisationens ordförande K. E. Johanson. Till
suppleanter för de ledamöter som representera arbetsgivarna ha
förordnats direktör C. F. Söderbäck, direktör T.
Andersson, kabinettskammarherre B. Hay och
byggnadsingenjör C. F. Dahl samt till suppleanter för de ledamöter
som representera arbetarna landsorganisationens förste
sekreterare P. Bergman, ombudsmannen J. Larsson,
f. förtroendemannen J. Jönsson och förtroendemannen
Leonard Nordgren.

Till ledamöter av arbetsdomstolen ha för nämnda
tid förordnats direktörerna O. I. Larson och E. W. Paues
samt Svenska järnvägsmannaförbundets ordförande J.
A. Forslund och Svenska grov- och fabriksarbetareförbundets
ordförande C. J. Söder. Till ersättare för
Larson och Paues ha förordnats ombudsmannen K.
Wistrand, kapten S. Rudberg, direktör B. Heyman och
direktör E. Ericsson samt till ersättare för Forslund och
Söder förtroendeman O. Karlen, Svenska
metallindustriarbetarförbundets andre ordförande O. Westerlund samt
förtroendemännen G. Wiberg och S. Cruse.

<b>Tekniska högskolan.</b> Katalogen för höstterminen
1932 kom oss tillhanda den 15 december, sålunda i
behaglig tid före terminens avslutning den 20 i samma
månad. Katalogen tilldrar sig denna gång ett särskilt
intresse genom att den för första gången upptager
studerande i de nya fackavdelningarna för teknisk fysik
och för lantmäteri. Den förstnämnda fackavdelningen
räknar i sin första årskurs 6. studerande,
lantmäterifackavdelningen i första årskursen 21 studerande.
Dessutom har högskolan från den förutvarande
lantmäteri-undervisningen ärvt 21 extra lantmätare som studerande
i kursen för kulturtekniska examen samt 18 studerande
i andra årskursen av den tidigare kursen for lantmäteriexamen.

Övriga ordinarie studerande fördelade sig på de olika
fackavdelningarna på följande sätt: Maskinbyggnad och
mekanisk teknologi 113 i första och andra samt 71 i
tredje och fjärde årskurserna, Skeppsbyggnad resp. 48
och 16, Elektroteknik resp. 89 och 84, Väg- och
vattenbyggnad resp. 103 och 75, Kemi och kemisk teknologi
resp. 88 och 45, Bergsvetenskap resp. 81 och 31 och
Arkitektur resp. 56 och 56. Totala antalet ordinarie
studerande utgjorde 983, därav 605 i första och andra
samt 378 i tredje och fjärde årskurserna. Härtill
komma 32 specialstuderande och 22 extra studerande.

<b>Kan Tyskland bliva självförsörjande med avseende
på järnmalmer?</b> Vid sammanträde den 26 november
med Verein deutscher Elsenhuttenleute höll
bergassessor dr-ing. W. Luyken i Düsseldorf ett föredrag över
ämnet "Die Versorgung der deutschen Hochofenwerke
mit einheimischen Eisenerzen", vilket torde innehålla
åtskilliga synpunkter av för Sverige aktuellt intresse.

Den tyska järnmalmsbrytningen, vilken före kriget
befann sig i jämn stegring, har efter kriget nedgått
katastrofalt. År 1913 utgjorde den tyska järnmalmens
andel i den malmmängd som förbrukades i tyska hyttor
67 %. Under inflationstiden var motsvarande andel
trots förlusten av minette-området ännu 45 % men har
sedermera fallit till 16,5 % under år 1931. Till följd av
den minskade användningen av tyska malmer hava ett
stort antal gruvfält måst inställa driften, och liknande
utsikter vänta det stora flertalet av de ännu i gång
varande järnmalmsgruvorna.

Tysklands tillgångar av järnmalmer uppskattas till
515 mill. ton. För inånga malmdistrikt, t. e. Siegerland,
är livstiden ganska begränsad. Detta till trots ansåg
föredragshållaren, att det under nuvarande
arbetslöshet ej vore riktigt att spara på det inhemska
malmförrådet. Driften bör hållas i gång bl. a. med hänsyn till
att det erfordras en rundlig tid, avsevärda maskinella
anläggningar och en skolad arbetarstam, innan en
malmfyndighet kan bringas upp i producerande skick, då
detta av olika skäl kan bliva nödvändigt.

Den tyska järngruvdriftens nationalekonomiska
betydelse belyses därav, att år 1929 uppfordrades 6,4 mill.
ton järnmalm till ett värde vid gruvan av ca 62 mill.
riksmark. I järnmalmsgruvorna sysselsattes 16 235 man,
vilkas sammanlagda årslöner uppgingo till 33,4 mill.
mark, dvs. 53,8 % av produktionsvärdet.

En rundfråga angående de tyska järnverkens
förbrukning av inhemsk malm har givit bl. a. följande resultat.
Verken vid kusten använda ingen tysk malm. I
Ruhrområdet ingå tyska malmer med 7 à 8 % i hyttornas
råvaror, medan importmalmerna ingå med 60 %. Då
Ruhrområdet konsumerar 80 % av järnmalmen, följer
härav, att 95 % av all i Ruhr förädlad malm är av
utländskt ursprung. De övriga järnverkens förbrukning
av importmalmer är därför relativt liten.

Orsakerna till den tyska järnmalmsproduktionens
nedgång äro av ekonomisk natur. De tyska, övervägande
kiselsyrerika malmerna äro vanligen lågvärdiga, och
deras produktion har därför svårt att bära
omkostnaderna i form av skatter, löner och sociala utgifter.
Dessa allmänna omkostnader hava till den grad
belastat driften, att denna trots rationaliseringsåtgärder
ej kunnat göras bärig med de malmpriser som f. n.
gälla importmalmerna. Härtill kommer den extra
belastning som de mycket höga frakterna å tyska
riksjärnvägarna innebär.

Åtskilliga järnverk sakna alltså möjlighet att
ekonomiskt tillgodogöra sig de tyska järnmalmstillgångarna.
Härtill kommer ytterligare en teknisk svårighet, enär
masugnarnas fosfor- och manganbehov ej helt kan
täckas med de tyska malmerna. Självfallet har
tackjärnsproduktionens nedgång medfört minskad efterfrågan
även på tysk malm, särskilt från de järnverk som äro
belägna i malmfyndigheternas närhet. Järnverken ha
dock gjort åtskilligt för att stödja det inhemska bergsbruket,
bl. a. i fråga om utvecklingen av anrikningstekniken.

För att återupprätta driften vid de tyska
järnmalmsgruvorna kunna flera utvägar tänkas, nämligen
produktionens förbilligande, fraktnedsättningar samt åtgärder
som åsyfta att direkt hindra eller försvåra användningen
av utländska malmer. Föredragshållaren avrådde
bestämt från att beträda den sistnämnda vägen, t. e.
genom krav på tullar eller inblandningstvång, enär
härigenom exportmöjligheterna för de tyska järnverken
skulle komma att försvåras, vilket å andra sidan skulle
få den ofördelaktigast tänkbara inverkan på den
inhemska malmproduktionen.

Däremot rekommenderade föredragshållaren åtgärder
som åsyftade sänkning av produktionskostnaderna,
särskilt den del av de allmänna omkostnaderna, som
skatterna och de sociala utgifterna utgöra. Beträffande
löneomkostnaderna gäller det att ej överskrida den
optimala lönenivån. Särskilt viktigt förefaller det, att
järnvägarna revidera de gällande frakttarifferna, enligt
vilka det f. n. ställer sig billigare att frakta importmalmer
(minetter) än inhemska malmer. Som exempel på
järnvägarnas höga tariffer anfördes vidare, att det
ställer sig billigare att till Ruhr frakta Wabanamalmer
(4 500 km) än malmer från övre Hessen (246 km). De
viktigaste hjälpåtgärderna för den tyska järnmalmsbrytningen
måste alltså utgå från staten, men därjämte
måste industrien själv, bl. a. genom utveckling av
anrikningstekniken, söka höja de inhemska malmernas
konkurrenskraft.

Sopförbränningsanläggning i Lyon. Enligt Le Génie
Civil (26 november 1932) har staden Lyon nyligen tagit
i bruk en anläggning för förbränning av sopor i
samband med kraftalstring. Anläggningen omfattar 3 ugnar,
var och en med en avverkningsförmåga av 110--135 ton
sopor pr dygn, alltefter sopornas förbränningsvärme
(2 000--1 300 Cal/kg). Ugnarnas förbränningsrum
innehålla två över varandra anordnade roster om vardera
40 m<sup>2</sup> rostyta. Förbränningen sker till huvudsaklig del
på den övre rosten, och när denna tillföres nytt bränsle
faller det från föregående beskickning kvarvarande
oförbrända ned på den undre rosten. Förbränningsluften
tillföres underifrån med så lågt övertryck som 60 mm
vattenpelare eller mindre. Luften förbränner först
resterna på den undre rosten och förvärmes därigenom,
innan den kommer upp i den övre rostens bränslelager.

Ugnarnas förbränningsgaser tillgodogöras i tre
Steinmullerpannor om vardera 500 m<sup>2</sup> eldyta, vilka generera
ånga om 18 atm vid 325°. Ångan utnyttjas i tre
turbiner med ytkondensorer. Turbinerna driva generatorer
om resp. 300, 2 100 och 4 200 kW. Den lilla generatorn
levererar energi för anläggningens eget behov, den
mellersta och den största till Compagnie du Gaz de Lyons
nät, varvid den mellersta generatorn tages i anspråk
under sommaren, den största under vintern.
Anläggningen har en värmeverkningsgrad av något mer 50 %
vid en fuktighetshalt hos soporna av 37,5 %.

<b>Filtbeklädd metall.</b> Ett sätt att direkt förena metall
och filt genom lödning har uppfunnits i U. S. A. av
A. W. Coffman vid Mellon Institute of Industrial
Research. Förfarandet består i att filtmaterialet
påvalsas eller påpressas metallen i värme. Uppfinnaren
angiver följande lämpliga temperaturgränser för olika
lödmetaller. Zink 440--490 °C; bly 310--450°; tenn
230--380°; "terne" (Pb med 10--20 % Sn) 210--450°.
Vid pressningen kommer den smälta lödmetallen att
omgiva filtens fibrer i gränsskiktet vilka på detta sätt
intimt fästas vid underliggande metall. Givet är att
lämplig lödmetall med låg smältpunkt får väljas för
mindre värmebeständig filt. Förfarandet har visat sig
speciellt lämpligt för fästandet av asbetsfilt på plåt. Ett
på dylikt sätt framställt material låter sig bearbetas,
böjas, klippas etc. ungefär som vanlig plåt. Genom att
indränka filten med lämpliga ämnen, resp. bestryka dess
yta, kan man åstadkomma ytterst korrosionsbeständiga
beklädnader för diverse ändamål. Även för ljud- och
brandisolering lämpar sig givetvis dylik filtbeklädd
plåt väl. Materialet saluföres i U. S. A. under namnet
Robertson-Bonded.-Metal. <tab><tab><tab><tab><i>F. H. S.</i>

<b>Ny typ av "explosionsångpanna".</b> Som bekant
förbättras värmeövergången vid eldytor genom stor
hastighet hos de bestrykande bränslegaserna. Vid vanliga
ångpannor, där bränslegaserna stå under atmosfärtryck,
är gashastigheten i regel av storleksordningen 15 m/s.
Vid övertryck på förbränningsluften har denna
hastighet ökats till 200 upp till 400 m/s (se t. e. denna
tidskrift, h. 11, s. 110, 12 mars 1932, "Tidskriftsnytt...").
Genom att förbränna pulver- eller gasbränsle i
explosionskammare kan man även åstadkomma hastigheter
hos de expanderande förbränningsgaserna av 200 m/s
och mera.

En enligt denna princip utförd ångpanna, som
nyligen i korthet beskrivits av C-G. Bossière i franska
dagspressen, är gestaltad på följande sätt. En
explosionskammare matas ca 50 gånger pr minut med en
komprimerad, explosiv blandning av luft och bränsle
(gas, flytande eller Pulverformigt). Sedan
intagsventilen stängts, bringas blandningen till tändning, varpå
efter lämpligt tidsintervall en avloppsventil öppnas, som
tillåter de heta bränslegaserna att med stor hastighet
bestryka ett batteri vattenrör. Efter att gasen på detta
sätt ha avlämnat större delen av sitt värme till
ångpannan, utnyttjas kvarvarande energi till att driva
en turbin för komprimering av den för explosionskammaren
avsedda bränsleblandningen. Sedan trycket hos
bränslegaserna härigenom nedgått till nära samma
belopp som kompressior"trycket, öppnas en
avblåsningsventil, som tillåter resten av gaserna att avgå förbi
turbinen direkt till skorsten eller värmeåtervinningsapparater
av känd typ. Efter renblåsning av
explosionskammaren införes ny komprimerad bränsleblandning,
och samma cykel upprepas. Det uppgives, att man vid
företagna försök på detta sätt uppnått en avdunstning
av över 300 kg pr tim. och m<sup>2</sup> eldyta. <tab><i>F. H. S.</i>

<b>Ingenjörsklubben i Falun</b> har i dagarna utsänt sina
"Förhandlingar" för år 1931 jämte medlemsförteckning,
daterad den l november 1932 och upptagande 331
medlemmar. Förhandlingarnas huvudsakliga och
värdefullaste innehåll utgöres av referat över de föredrag och
diskussioner, som under årets lopp förekommit i
klubben, däribland om "Industrien och sjukkassorna";
"Sintring av slig och finkorniga malmer enligt Greenawalfs
metoder", "Om arbetslöshetsförsäkring" samt
"Principiella synpunkter på planeringen av ett
kraftdistributionssystem med särskild hänsyn till Krångedekraftens
överföring".

<b>Veckans grodfångst.</b> Ur dagspressen saxa vi följande
från Amerika ingångna nyheter:

"Mr Morehead, som numera är död, var en över hela
Amerika välkänd industriman i North Carolina, som

upptäckte kalciumkarbiden, och genom sina fortsatta
uppfinningar och tekniska förbättringar för användandet
av denna gas och dess derivat skapade grundvalen
för Union Carbide och Carbon Corporation".

"Tillsammans med sin medhjälpare vid General
Electrics forskningsinstitut, dr John Bradshaw Taylor,
försöker dr Langmuir nå detta mål genom omfattande
undersökningar av de elektriska och kemiska egenskaperna
hos monoatomiska ytlager, vilka de framställa på
ytan av tungstenstrådar genom att dessa behandlas med
ångor av sådana alkaliska metaller som caesium och
potassium samt med oxygen."

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Praktisches Handbuch des amerikanischen Patentrechts,</b>
av dr <sc>Kahl Michaelis.</sc> 2:a uppl. Berlin 1932,
459 sid. Pris 26 riksmark.

Patenträtten har gamla och förnämliga anor i
Amerikas förenta stater. Såsom engelsk koloni stod
landet under inflytande av den engelska patentlagen (av
år 1623), och efter självständighetsförklaringen skaffade
det sig skyndsamt en egen patentlag, vilken utfärdades
år 1790. Det raska industriella uppsvinget under
1800-talet medförde sedan helt naturligt en kraftig
utveckling jämväl inom patentväsendet. Av epokgörande
betydelse var därvid införandet år 1836 av nyhetsgranskning,
vilken innebär, att patentansökningarna prövas av
patentmyndigheten i avseende å resp. uppfinningars
nyhet och patentbarhet, innan patent meddelas. Förenta
staterna blev därmed det första nyhetsgranskande
landet på jorden. Patentansökningsfrekvensen
överflyglade snart Englands, och U. S. A. har sedan ständigt
stått främst (ca 90 000 ansökningar per år), ehuru
Tyskland tidtals kommit ganska nära.

Oaktat denna enorma ansvällning har litteraturen på
området varit jämförelsevis mager och kortfattad; detta
gäller i all synnerhet den praktiska sidan av
patenträtten, dvs. ansökningshandlingarnas upprättande samt
förfarandet inom och inför patentmyndigheten.
Förefintliga, resp. tidigare tillgängliga, kommentarer till
Amerikanska patentlagen (Curtis, Robinson, Hopkins,
Walker) äro härutinnan allt för knapphändiga och abstrakta
för att verklig ledning skall kunna erhållas.

Det blev en "outsider" förbehållet att åstadkomma
en ändring i detta sakläge. Genom sitt år 1919 under
ovannämnda titel utgivna arbete har dr Michaëlis
åstadkommit ett verk, vilket torde få betraktas som den
första fullständiga jämförande framställningen av den
amerikanska patenträtten. En ny upplaga har
utkommit innevarande år.

Arbetet sönderfaller i tre huvudavdelningar: 1)
teorier; 2) ansökning om och meddelande av patent;
3) patentet. Därjämte finnas såsom inledning en
historik och såsom avslutning en voluminös och innehållsrik
bilaga, upptagande lagtexter och reglemente ("rules of practice").

I huvudavdelningarna behandlas frågor rörande
uppfinningen och dess patentbarhet, de ytterst invecklade
nyhetsbestämmelserna, uppfinnaren och sökanden samt
deras rättigheter, patentverket och dess organisation,
ansökningshandlingarnas beskaffenhet (därvid de
egenartade enhetlighetsbestämmelserna äro av särskilt
intresse), förfarandet under patentärendenas behandling
t. o. m. patentmeddelandet, möjligheterna att ändra
resp. förbättra patentet efter dess meddelande,
patenträttens övergång resp. överlåtelse, intrång i patentet,
domstolar, processförfarandet etc.

I bilagan, som omfattar över 140 sidor, äro såväl
lagen som reglementet paragraf för paragraf åtföljda av
en tysk översättning, vilken är jämförelsevis fri men
likväl noggrant anger andemeningen i texterna. Den
s. k. "Nolan Act", som innehåller specialbestämmelser i
anslutning till världskriget och fredsslutet, finnes även
intagen.

Det torde icke innebära någon överdrift att påstå, att
denna bok även för inom patentfacket specialutbildade
och sakkunniga personer (åtminstone utanför U. S. A.)
bidragit till klarläggandet av många hittills föga kända
eller rent av okända områden inom den amerikanska
patenträtten. Den har bl. a. därigenom blivit en
nyttig och mycket anlitad uppslags- och handbok, särskilt
för tyska patentagenter, som skola handlägga
patenterandet av bl. a. de stora tyska firmornas ofta ytterst
värdefulla kemiska uppfinningar; dylika uppfinningar
behandlas nämligen synnerligen rigoröst i amerikanska
patentverket, och patenthandlingarna måste vara särskilt
noggrant utarbetade för att ej i onödan förråda
yrkeshemligheter men dock vara så fullständiga, att de kunna
fylla de amerikanska domstolarnas stränga fordringar
på ett giltigt patent. -- Även för lekmannen, som önskar
söka patent i U. S. A., kan boken vara av stort värde
och intresse, ehuru det givetvis ej är tillrådligt eller
ens möjligt att utan grundlig föregående erfarenhet helt
på egen hand, utan biträde av sakkunnigt ombud, giva
sig i hand med ett så svårhanterligt kapitel som
patenträtt i allmänhet och amerikansk sådan i synnerhet.
<tab><tab><tab><tab><tab><tab><tab><tab><tab><i>Gz.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska  teknologföreningens avdelning för industriell
ekonomi och organisation</b>
höll sitt ordinarie höstsammanträde å ingenjörsvetenskapsakademiens
lokaler den 22 november 1932.

Vid sammanträdet närvoro ca 225 medlemmar, och
vid sammanträdet beslutades att kalla 375 ledamöter av
Svenska teknologföreningen till medlemmar, vilka sedan
föregående ordinarie sammanträde anmält sin önskan
att vinna inträde i avdelningen.

Den nuvarande styrelsen omvaldes. Till avdelningens
ledamöter i föreningens styrelse valdes för
nästkommande år undervisningsrådet Nils Fredriksson och
direktör Gösta Klemming samt som suppleant
överingenjör Olof Kärnekull.

Från teknologföreningens styrelse hade remitterats
en skrivelse från Sveriges standardiseringskommission,
i vilken skrivelse kommissionen hemställer, att
teknologföreningen genom dess avdelning för industriell
ekonomi och organisation måtte åtaga sig att utarbeta
arbetsplan och tillsätta erforderliga utredningsmän -- i
samråd med kommissionen -- för vidare utredning av
frågan om enhetliga kostnadsberäkningar inom svensk
industri. Nämnda skrivelse var svar på en skrivelse
från avdelningen till kommissionen med anledning av
avdelningens beslut och resolution i berörda fråga vid
det ordinarie vårsammanträdet i Hälsingborg 1932.

Avdelningen beslutade tillsätta en kommitté med
uppdrag dels att upprätta program för arbetets
bedrivande och tekniska organiserande, dels att undersöka
betingelserna för ett sålunda utarbetat programs
genomförande med hänsyn till de ekonomiska konsekvenserna
och dels att i övrigt vidtaga sådana förberedande
utredningar, som kunna anses lämpliga med hänsyn till
frågans stora betydelse för svensk industri.

Denna kommitté fick följande sammansättning:
undervisningsrådet Nils Fredriksson, sammankallande,
direktörerna E. Gillberg och Elon Jacobsson samt
överingenjörerna Olof Kärnekull och Ragnar Liljeblad. Till
suppleanter valdes överingenjörerna H. R. Schultz för
R. Liljeblad och T. Sällfors för O. Kärnekull.

Från teknologföreningens styrelse hade ingått en

skrivelse med hemställan att avdelningen måtte utse en
representant i biblioteksnämnden. Avdelningen
beslutade utse överingenjör Olof Kärnekull.

Kvällens föredrag hölls av kommerserådet Axel F.
Enström, som talade om "Planering inom industrien
med hänsyn till konjunkturväxlingarna". Föredraget,
som är infört i Teknisk tidskrift, häfte 49, 1932,
mottogs med det största intresse och entusiasm och
föranledde en livlig diskussion. Härunder yttrade sig
överingenjör R. Liljeblad, direktör Lars Blume,
professorerna Carl Forssell och Sten Velander, doktor Gustaf
Dalen och kommerserådet Enström. Ordföranden
framförde avdelningens tack till föredragshållaren och de
av medlemmarna, som deltagit i diskussionen och
yttrade bl. a.: Ingenjören måste i sitt arbete taga
ställning till de ekonomiska problemen i tiden och ordna
sitt tekniska handlande därefter. Teknikerns uppgift är
icke endast att konstruera maskiner, han skall se till
att de även fungera ekonomiskt. Det torde icke vara
för mycket sagt, att ingenjörens inställning till de
ekonomiska och organisatoriska problemen inom industrien
bör fördjupas, och kommerserådet Enströms klara
framställning underlättar för ingenjören att tränga
djupare in i de ekonomiska lagarna.

Efter sammanträdet intogo ca 100 medlemmar gemensam
middag, varefter följde samkväm. <tab><tab><tab><i>O. K.</i>

<b>Tekniska föreningen i Gefle</b>
hade den 5 november ett talrikt besökt sammanträde å
Grand hotell under ordförandeskap av civilingenjör
J. F. Hjort. Efter mötesförhandlingarna hölls aftonens
föredrag av bergsingenjör Paul Pålen, Kallholmen, om
"Smältverket vid Rönnskär". Föredraget illustrerades
av ett stort antal skioptikonbilder av ritningar,
diagram och fotografier.

Föredragshållaren framhöll inledningsvis att
bergsbruk bedrivits redan för 200 år sedan i Västerbotten.
År 1709 bearbetades vid Storkågeträsk tvenne
kopparmalmsfyndigheter. Under 1800-talet upptäcktes flera
fyndigheter. För de senaste malmfyndigheterna ha
utförliga redogörelser lämnats i denna tidskrift, senast av
direktör O. Falkman i häfte 45, 1930, och smältverket
vid Rönnskär har beskrivits av fil. dr A. Lindblad i
häfte 46--47, 1930. Här återstår i anslutning till
ingenjör Pålens föredrag att konstatera att huvudschaktet
vid Boliden numera har en kapacitet av 600 000 ton
malm pr år, samt att ortdrivningen också numera
försiggår på 250 meters etagen. Styckestorleken på den
krossade malmen förefaller att ha ökats från 15 till 25 mm.

Beträffande smältverket vid Rönnskär så finnas nu
för malmens röstning dels 12 st. etageugnar (4 st. år
1930), dels en roterugn. Från och med oktober i år
är verket i full drift med en kapacitet av 1 000 ton
malm pr dygn.

I elektrolysverket, som är färdigt, utvinnes guld och
silver i form av slam, som samlar sig på
elektrolyskamrarnas botten och sedan vidarebehandlas i
adelmetallverket. Som katoder tjänstgöra tunna bleck av
elektrolytkoppar, som utfällas på särskilt preparerade
kopparplåtar. Katodplattorna nedsmältas efter
elektrolysen och gjutas i trådämnen, plåtämnen o. d. Den vid
Rönnskär framställda kopparn har genom prov visat
sig vara minst lika bra som vilken som helst importerad.

Efter föredraget visades en av 'Svensk filmindustri
upptagen film från "Sveriges guldgruva", där auditoriet
fick en god inblick i den välordnade och moderna
anläggningen. Särskilt fäste man sig vid de trevliga
tjänstemanna- och arbetarebostäderna samt
välfärdsanordningarna m. m.

Det intressanta och instruktiva föredraget avtackades
med kraftiga applåder, varefter intogs gemensam supé
med efterföljande angenämt samkväm. <tab><tab><i>K. L--g.</i>

<b>Tekniska föreningen i Eskilstuna</b>
samlades den 8 november till sammanträde under
direktör V. Landqvists ordförandeskap.

Sedan inval och andra föreningsangelägenheter
behandlats, överlämnades ordet till civilingenjör B.
Domeij, som höll ett mycket intressant, med ljusbilder
illustrerat föredrag om "Moderna metoder för
malmletning, oljeprospektering och vattensökning".

Föredragshållaren indelade de vid uppsökande av
dolda fyndigheter använda metoderna i geologiska och
geofysikaliska. De förra hava fått en stor betydelse för
uppsökande och avgränsande av ett område, inom vilket
man med sannolikhet kan vänta fynd av viss
beskaffenhet. De senare metoderna, som behandlades i aftonens
föredrag, grunda sig på fysikaliska mätningar och
kunna användas för att lokalisera och uppmäta
storleken och djupet av fyndigheterna. Efter att hava
berört de magnetiska, gravimetriska, radiologiska,
seismiska och polarisationselektriska metoderna beskrev
talaren mera ingående de elektriska malmletningsmetoder,
som på senare åren utarbetats av svenska
ingenjörer. Det är ej endast Bolidens rika koppar- och
guldfyndigheter, som upptäckts därmed utan även en
hel del andra malmer och oljekällor över hela världen.

Till slut fingo åhörarna en livfull beskrivning över
de elektriska prospekteringsmetodernas användning vid
uppsökandet av den år 1922 utanför franska kusten
sjunkna engelska linjeångaren "Egypt" och bärgningen
av den till 25 millioner kronors värde uppgående
guld- och silverskatten ombord.

Nästa punkt på programmet var en diskussion över
ämnet: "På vad sätt kan Tekniska föreningen i
Eskilstuna bidraga till bevarandet av föremål, belysande
Eskilstunaindustriens utveckling?" Ett kort
inledningsanförande hölls av bergsingenjör E. Hermelin, som
påpekade värdet av en industrihistorisk samling just för
Eskilstuna, som har en så enhetlig och karakteristisk
industri. De tre vägar, som finnas att välja på vid
bevarandet av minnen från Eskilstunateknikens äldre
historia, äro: att hela materialet överlämnas till
Tekniska museet i Stockholm, att bygga vidare på de
samlingar, som Eskilstuna museum redan hopfört och
slutligen att endast inventera vad som finnes och uppmana
de olika företagen att själva bevara vissa intressanta föremål.

Under diskussionen framhöll ordföranden i
Eskilstuna museistyrelse, herr C. W. Johansson, att frågan
om de tekniska museiföremålen länge varit uppe inom
museistyrelsen, och Rademachersmedjan är en god
början. Mien saken har en ekonomisk sida, som hittills
lagt hinder i vägen. Talaren förordade samarbete
mellan Tekniska föreningen och museistyrelsen.

Ordföranden uppläste en skrivelse från intendenten
Torsten Althin vid Tekniska museet i Stockholm, som
medgav, att mera direkt lokalbetonade föremål hörde
hemma i Eskilstuna museum, men serier av maskiner,
verktyg och produkter vore för dyrbart och olämpligt
att söka samla i Eskilstuna utan borde införlivas med
museet i Stockholm.

Efter ytterligare någon diskussion beslöts, att en
tremannakommitté skulle tillsättas för sakens utredning
och inventering av lämpliga föremål, bilder,
beskrivningar och uppgifter, som kunna belysa
Eskilstunaindustriens utvecklingshistoria. Ur Tekniska föreningen
valdes två medlemmar till denna kommitté, nämligen
ingenjörerna Walley och Hermelin, varefter hemställdes
till museistyrelsen att välja en ledamot.

Efter förhandlingarna vidtog supé och sedvanligt
samkväm, varunder dr J. Belfrage höll ett anförande

om vissa prov med slagruta för vattensökning, åtföljt
av en livlig diskussion. <tab><tab><tab><tab><tab><i>E. H.</i>

<b>Norrköpings Polytekniska förening</b>
hade sitt andra sammanträde för terminen fredagen
den 11 nov. under ordförandeskap av kapten F. Bensow.

Som första punkt på föredragningslistan stod val av
medlemmar i en teknisk referenskommitté. Härtill
utsagos: för arkitektur stadsarkitekten Kurt von
Schmalensée, för elektroteknik direktör Sven Andersson, för
maskinteknik rektor Ryno Lundqvist, för textilteknik
rektorn kapten August Lind, för väg- och
vattenbyggnadskonst, beträffande vattenbyggnader civilingenjör
Martin Ljungberg samt beträffande väg- och
brobyggnader civilingenjör Bo Ekelund samt för ångteknik
civilingenjör Karl Linderstam.

I valberedningen för utseende av styrelse för
nästkommande år insattes ingenjörerna Ivar Berg, Thore
Frisk, Arne Serrander, K. A. Westerlund samt C. G. Östman.

Aftonens föredrag, "Huru Norrköping uppmätes och
kartlägges", hölls av föreningens ordförande
stadsingenjör John E. Petterson.

Inledningsvis angavs, att det arbete, föredraget
avsåg att redogöra för, ej var något avslutat helt utan ett
alltjämt och säkerligen också för framtiden ständigt
pågående företag, betydelsefullt framförallt av den
anledningen, att däri ingår Norrköpings stads triangel- och
polygonmätning, till vilken övriga mätningar anslutits
och vilken för framtiden skall utgöra grundvalen för
alla mätnings- och kartläggningsarbeten inom stadens
område.

Föredragshållaren erhöll redan 1915 uppdrag att
inkomma med utlåtande angående lämpligheten av
triangelmätning samt kostnaden därför. Sedan plan och
kostnadsförslag inlämnats, beslöto stadsfullmäktige den
2 dec. samma år att mätningen skulle utföras. Arbetet
igångsattes och fullföljdes under föredragshållarens
ledning de närmaste åren därefter.

Anslutning till riksnätet erhölls genom tre ca 10 km
från staden belägna triangelpunkter, nämligen
Hammarsklint och Svältemo nordost resp. nordväst om
staden samt Muskedunder söder om densamma. Genom
att till dessa punkter anknyta ytterligare tre punkter,
nämligen Dagsbergs kyrka och en bergshöjd vid Okna
station samt S:t Olai kyrktorn erhölls ett huvudnät,
bestående av en femhörning med S:t Olai kyrktorn som
centralpunkt. I anslutning till detta huvudnät utlades
därefter runt stadens tätare bebyggda delar ett nät av
sex punkter tillsammans bildande en Sexhörning,
Västerbyholm, Lindö gård, Bjärby, Nystugan, Borgsholm samt
Östra Eneby kyrka, de båda förstnämnda ingingo i det
s. k. basnätet, och de övriga bildade triangelnätet av
II ordningen.

Vinklarna i dessa nät teodolitmättes mycket
noggrant med användande av Schreibers
vinkelmätningsmetod, och felen utjämnades enligt minsta
kvadratmetoden. Vid längdmätning av baslinjen
Västerbyholm--Lindö gård tillämpades den jäderinska
basmät-ningsmetoden, och därvid användes invarsträngar av
24 m längd och 1,6 mm diam. För en grads
temperaturhöjning är utvidgningen endast 0,02 mm på hela
stränglängden. Genom i övrigt iakttagande av synnerlig
noggrannhet kunde differensen mellan de båda mätningarna
av basen nedbringas till endast 0,34 mm på hela
baslinjens längd eller 3393,319 m.

Utgående från näten av I och II ordningarna
bestämdes därefter 10 punkter av III ordningen och
slutligen 15 punkter av IV ordningen.

Medan punkterna i triangelnäten av I till III
ordningen befunno sig i torn eller på bergshöjder, voro IV
ordningens punkter förlagda på marken. Sedan dessa
grundläggande mätningar utförts, inmättes och
bestämdes ca 200 polygonpunkter, vilka äro belägna i gatorna,
i regel i vart annat gatukors. För bestämmande av
detta polygonnät utgick man huvudsakligen från
triangelpunkterna av IV ordningen.

Vid detaljmätningar utgår man sedan från de
sålunda på marken bestämda fixpunkterna och erhåller
därigenom material till slutresultatet, kartan. Dessa
uppläggas och redovisas efter ett på förhand uppgjort
system, så att all kartering, i vilken skala den än
verkställes, utföres på kartblad av 60 X 80 cm storlek och
så, att bladkanterna bli parallella med axlarna i
koordinatsystemet, dvs. erhålla lägena norr--söder och
öster--väster.

Sättet för utförande av detaljmätningar rättar sig
efter kartans skala. De i Norrköping använda äro
1:400 för stadens planlagda område, 1:2 000 för de
därutanför belägna områdena och andra sådana, där
tätare förortsbebyggelse uppstått. För de yttre rent
agrara delarna av östra Eneby och S:t Johannes
församlingar användes skalan 1:4 000.

För kartverket i skala 1:400 användes alltid
numerisk mätning, dvs. resultatet av mätningsarbetet gives
i sifferform, så att punkternas lägen, arealer m. m.
kunna erhållas medelst räkneoperationer.

För upprättande av kartor i 1:2 000 skulle denna
metod bli alltför tidsödande och dyrbar, varför man då
betjänar sig av grafiskt förfaringssätt genom t. e.
användande av tachymeter. Vid karteringen erhålles
härvid dels en plankarta, dels ett nät av höjdpunkter,
på basis av vilka höjdkurvor inläggas för varje meter
i förhållande till havets medelvattenyta.

Vid mätning för skalan 1:4 000 användes i regel
distanstub. Några nivåkurvor inläggas icke på kartor
i denna skala.

Kartverket i 1:400, som upplägges efter hand i
samband med tomtindelningar och tomtmätningar, kommer
därigenom huvudsakligen att bekostas av
fastighetsägarna. Beträffande kostnaderna i övrigt upplystes,
att de hittills av stadsfullmäktige beviljade extra
anslagen uppgått till sammanlagt 52 600 kronor.

Det intressanta föredraget, som belystes av en serie
utmärkta bilder från mätningsarbetet samt kartor,
åhördes med livligt intresse.

Kapten Bensow framförde auditoriets tack, varpå
supé med nachspiel följde. <tab><tab><tab><i>K. L--m.</b>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Östergötlands tekniska förening i Linköping</b> avhåller
julfest, middag, soaré och dans, å Stora hotellet i
Linköping torsdagen den 29 dec. 1932 kl. 19 (precis).
Föreningsmedlemmarnas damer och övriga familjemedlemmar
inbjudas. Wilh. Julinder sjunger till luta. Pris:
middag (inkl. kaffe) 6 kr. Familjemedlemmar som önska
komma till dansen (kl. 21,30) 2 kr. Klädsel: smoking.
Anmälan om deltagande senast den 27 dec.
</chapter>
<h3>Med detta häfte, nr 52 1932, avslutas årgång 62. Nästa häfte utkommer lördagen den 7 jan. 1933.</h3>


