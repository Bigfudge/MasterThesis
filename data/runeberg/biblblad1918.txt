<chapter name="BIBLIOTEKSBLADET
ORGAN FÖR SVERIGES ALLMÄNNA
BIBLIOTEKSFÖRENING">
<h2>BIBLIOTEKSBLADET</h2>
<h3>ORGAN FÖR SVERIGES ALLMÄNNA
BIBLIOTEKSFÖRENING</h3>
REDAKTION:
FREDRIK HJELMQVIST och KNUT TYNELL

<i>TREDJE ÅRGÅNGEN</i>
1918

STOCKHOLM
P. A. NORSTEDT & SÖNERS FÖRLAG
<i>PAPPER FRÅN LESSEBO</i>

STOCKHOLM 1919
KUNGL. HOFBOKTR. IDUNS TRYCKERI-A.-B.
[180625]

</chapter>
<chapter name="INNEHÅLL">
<h3>INNEHÅLL</h3>
<table>
<td><td r>Sid.
<td><sc>Berg, R. G.</sc> Sörmland i skönlitteraturen . . . <td r>122
<td><sp>Berättelse</sp> över Sveriges allmänna biblioteksförenings fjärde årsmöte . . . <td r>209
<td><sc>Collijn, I.</sc> Birgitta-litteratur. I . . . <td r>105
<td><sc>Essén, M.</sc> Sörmlandslitteratur . . . <td r>116
<td><sc>Feuk, J.</sc> Föreläsare och föreläsningar . . . <td r>84
<td><sp>Fredrik Nilsson</sp> . . . <td r>80
<td><sc>Grönfeldt, S.</sc> Accessionskatalogen för Sveriges offentliga bibliotek . . . <td r>213
<td><sc>Hjelmqvist, F.</sc> Ett efterföljansvärt exempel . . . <td r>219
<td>— Norska folkbibliotek . . . <td r>58
<td>— Stiftsbibliotek. — Lärjungebibliotek. — Distriktsbibliotek . . . <td r>26
<td>— Det tionde norska biblioteksmötet i Bergen den 1 och 2 okt. 1917 . . . <td r>19
<td><sc>Hugo, Y.</sc> Studiecirkelbiblioteket . . . <td r>22
<td><sc>Johnsson, P.</sc> Min barndoms sockenbibliotek . . . <td r>166
<td><sc>Josephson, A.</sc> Anteckningar om amerikanska bibliotek, med en blick på Sverige. 1, 2 . . . <td r>76, 161
<td><sc>Kjellberg, K.</sc> Till Nils Lundahls sextioårsdag . . . <td r>79
<td><sp>Kristidslitteratur</sp> . . . <td r>29
<td><sc>Linder, Gurli.</sc> Barn och ungdomsläsning. En replik . . . <td r>123
<td>— Ungdoms- och barnböcker julen 1917 . . . <td r>88
<td><sc>Lundahl, N.</sc> Den populärvetenskapliga föreläsningsverksamheten . . . <td r>171
<td><sc>Lundberg, Hildur.</sc> Några funderingar om barn- och ungdomsläsning . . . <td r>10
<td>— Barn och ungdomsläsning. Svar . . . <td r>127
<td><sc>Ottelin, O.</sc> Böckerna och vi . . . <td r>1
<td><sc>Ribbing, L.</sc> Utvidgning av de centrala föreläsningsbyråernas verksamhet . . . <td r>217
<td><sp>Stanislaus Grönfeldt</sp> . . . <td r>123
<td><sp>Statsbidrag</sp> till Biblioteksbladet . . . <td r>129
<td><sc>Sundström, E.</sc> Riksdagsbibliotekets utvidgning . . . <td r>174
<td><sp>Svenska</sp> nationalbiblioteket i Canada . . . <td r>170
<td><sp>Två</sp> nyligen avgångna bibliotekschefer . . . <td r>78
<td>Den <sp>Wallenbergska</sp> donationen till Stockholms stadsbibliotek . . . <td r>82

<td><sp>Biblioteksnotiser</sp> . . . <tab><tab><tab><tab><tab><tab><tab><tab><tab><tab><tab>36, 132, 177, <td r>223
<td><sp>Litteratur</sp> . . . <tab><tab><tab><tab><tab><tab><tab><tab><tab><tab><tab><tab>37, 92, 137, 180, <td r>233
</table>





<table><td><td r>Sid.
<td><sp>Biblioteksmötet</sp> i Örebro . . . <td r>36
<td><sp>Bokspridning</sp> i samband med<td r>
<td><tab>föreläsningsverksamhet . . . <td r>136
<td><sp>Dansk</sp> och norsk bibliotekslitteratur . . . <td r>134
<td>Ett <sp>danskt</sp> förslag om skatt på boklån . . . <td r>177
<td><sp>Ecklesiastikdepartementets</sp> grundkatalog . . . <td r>225
<td><sp>Ekonomisk</sp> litteratur . . . <td r>134
<td><sp>Folkhögskolekurser</sp> med anknytning<td r>
<td><tab>till biblioteks- och studiecirkelverksamhet . . . <td r>230
<td><sp>Förhöjt</sp> anslag åt bokförmedlingsanstalterna . . . <td r>133
<td><sp>Horatius</sp> i svenska översättningar . . . <td r>228
<td><sp>Kommunalförbund</sp> . . . <td r>133
<td><sp>Läroverksbibliotekariernas</sp> arvoden . . . <td r>228
<td><sp>Läroverksbibliotekens</sp> behov av<td r>
<td><tab>statsanslag till inköp och inbindning av böcker . . . <td r>229
<td><sp>Marinens</sp> biblioteksväsen . . . <td r>133, 225
<td><sp>Nationalmuseum</sp> . . . <td r>231
<td><sp>Nordisk</sp> tidskrift för bok- och<td r>
<td><tab>biblioteksväsen . . . <td r>226
<td>En <sp>ny</sp> bibliotekskommitté . . . <td r>177
<td><sp>Statsbidraget</sp> till folk- och skolbibliotek 1918 . . . <td r>230
<td><sp>Studieplaner</sp> för studiecirklarna . . . <td r>134
<td><sp>Sveriges</sp> offentliga biblioteks accessionskatalog . . . <td r>223
<td><sp>Västra</sp> Sveriges folkbildningsförbund . . . <td r>135, 179
<td><sp>Årsberättelse</sp> från centralbyrån i Lund . . . <td r>231
<td><tab><tab><tab><tab>———<td r>
</table><table><td><i>Hälsingfors;</i> <td>Stadsbiblioteket . . . <td r>134
<td><i>Härnösand:</i> <td>Norrländska hembygdsbiblioteket . . . <td r>230
<td><i>Karlshamn:</i> <td>Stadsbiblioteket . . . <td r>133
<td><i>Linköping:</i> <td>Stiftsbiblioteket . . . <td r>226
<td><i>Lund:</i> <td>Universitetsbiblioteket . . . <td r>132, 225
<td><i>Malmö:</i> <td>Stadsbiblioteket . . . <td r>36, 177
<td><i>Norrköping:</i> <td>Stads biblioteket . . . <td r>177, 227
<td><i>Stockholm:</i> <td>"Arbetarbiblioteket . . . <td r>133
<td><i>Stockholm:</i> <td>De blindas bibliotek . . . <td r>134
<td><i>Stockholm:</i> <td>KungJiga  biblioteket . . . <td r>132, 177
<td><i>Stockholm:</i> <td>Matteus församlingsbibliotek . . . <td r>36
<td><i>Stockholm:</i> <td>Riksdagsbiblioteket . . . <td r>174
<td><i>Stockholm:</i> <td>Stadsbiblioteksfrågan . . . <td r>82, 133, 179
<td><i>Uppsala:</i> <td>Universitetsbiblioteket . . .<td r>224
<td><td><tab><tab><tab>———<td>
</table><table><td><i>Andersson, Aksel</i> . . . <td r>78
<td><i>Grönfeldt, Stanislaus</i> . . . <td r>123
<td><i>Lundahl, Nils</i> . . . <td r>79
<td><i>Nilsson, Fredrik</i> . . . <td r>80
<td><i>Petersens, Carl af</i> . . . <td r>78
<td><i>Warburg, Karl</i> . . . <td r>179
</table>
</chapter>
<chapter name="Förklaring över i litteraturrecensionerna använda signaturer.">
<h3>Förklaring över i litteraturrecensionerna använda signaturer.</h3>
<table><td><sc>A. B—s.</sc> <td>Redaktör August Brunius.
<td>A. F. <td>Fru Astrid Feuk.
<td>A. H. <td>Andre bibliotekarien Arne Holmberg.
<td><sc>A. H—h.</sc> <td>Fil. kand. Axel Hirsch.
<td><sc>A. Ö—n.</sc> <td>Statskonsulenten August Östergren.
<td>B. M. <td>Andre bibliotekarien Bert Möller.
<td><sc>C.  F. Hbg.</sc> <td>Bibliotekarien C. F. Hennerberg.
<td><sc>C. K—a.</sc> <td>Doc. C. W. U. Kuylenstierna.
<td>C. O. A. <td>Rektor C. O. Arcadius.
<td><sc>C. S—g.</sc> <td>Docenten Carl Skottsberg.
<td><sc>E. A—ie.</sc> <td>Fil. lic. E. Apiarie.
<td>E. G. <td>Lektor Elias Grip.
<td>E. M. R. <td>Professor Edvard Rodhe.
<td>E. N. <td>Fru Ellen Nordenstreng.
<td><sc>E. N—nn.</sc> <td>Andre arkivarien Erik Naumann.
<td>E. P. W. <td>Ingenjör Paul Wretlind.
<td>E—N. <td>Seminarielektor Elisabet Eurén.
<td>F. H. <td>Fil. d:r Fredrik Hjelmqvist.
<td>F. V. <td>Docenten Fredrik Vetterlund.
<td><sc>G. Cqt.</sc> <td>2:e bibliotekarien Gunnar Carlquist.
<td><sc>G. L—d.</sc> <td>Fil. lic. Göran Lindblad.
<td>G. T. <td>Advokaten Gerhard Tauvon.
<td><sc>G—a L.</sc> <td>Fil. mag. Greta Linder.
<td><sc>H. Sg.</sc> <td>Fil. d:r Harald Svanberg.
<td><sc>H. S—r.</sc> <td>Kyrkoherde Hans Scholander.
<td>H. W. <td>Läroverksadj. Henning Wijkmark.
<td><sc>Hj. L—n.</sc> <td>Bibliotekarien Hjalmar Lundgren.
<td>I. B. <td>Fil. lic. Iwan Bolin.
<td>J. F. <td>Fil. d:r Johan Feuk.
<td><sc>J—r.</sc> <td>Aktuarien N. S. Jacobi.
<td>K. H. W. <td>Sekreteraren K. H. Westerström.
<td><sc>K. KjG.</sc> <td>Professor Knut Kjellberg.
<td>K. T. <td>Fil. d:r Knut Tynell.
<td>K. Å. <td>Aktuarien Karl Åmark.
<td>L. A. <td>Fröken Lilly Arfwedson.
<td>L. L. <td>Folkskolinspektör Lars Levander.
<td>L. T. <td>Kyrkoherde Lars Tynell.
<td>M. F. <td>Rektor Mathias Feuk.
<td>M. J. <td>Docenten Malte Jacobsson.
<td>M. P. N. <td>Professor Martin P. Nilsson.
<td>N. H. N. <td>Docenten Nils Heribert-Nilsson.
<td>N. S. <td>Lektor Nils Sylvén.
<td><sc>O. K—a.</sc> <td>Major Oswald Kuylenstierna.
<td>O. S. <td>Professor Oscar Sillen.
<td><sc>O. W—n.</sc> <td>T. f. förste bibliotekarien Oscar Wieselgren.
<td><sc>P—n.</sc> <td>Fil. lic. T. Pehrsson.
<td>R. G. B. <td>Docenten Ruben G:son Berg.
<td>R. L. <td>Skriftställaren Robert Larsson.
<td><sc>Rg.</sc> <td>Docenten Lännart Ribbing.
<td>S. S. <td>Lektor Sixten Samuelsson.
<td><sc>S. S—n.</sc> <td>Fil. d:r Sven Söderman.
<td>T. H. <td>Docenten Theodor Hjelmqvist.
<td>W. v. S. <td>Docenten Wilhelm von Sydow.
</table>
<sp>OBSERVERA!</sp>
Vid årgångens avslutande har upptäckts, att sid. <i>153—160</i> genom fel vid pag. överhoppats.



</chapter>
<chapter name="LITTERATUR">
<h3>LITTERATUR.</h3>
Aakjær, J., Jens Langkn. <b>189.</b>
Ahnlund, N., Storhetst. gryning <b>236.</b>
Aischylos, Agamemn. <b>189.</b>
Aldén, G. A., Sv. inre politik <b>149.</b>
Almquist, S., Om G. Wennerberg <b>101.</b>
Alving, F., På avigsidan <b>234.</b>
Anderssen, O., Kulturgang <b>38.</b>
Andersen Nexö, M.. Fam. Frank<b>189.</b>
Andersson, G., Vårt dagl. bröd <b>49.</b>
—  H., Kuno Amérs skolår <b>95.</b>
Arndt, E. M., Levnadsm. <b>145.</b>
Arne, T. J., D. st. Svitj. <b>194.</b>
Aulén, G., Dogmhist. <b>37.</b>
—  G. o. E., Helg. lid. <b>137.</b>
Axelrod, P., Ry. Socialdem. <b>48</b>

Balzac, H. de, En dunkel hist. <b>43.</b>
—  Gobseck <b>97.</b>
Barbusse, H., Elden  <b>141.</b>
Bäring, M., Huvuddr. av ry. litt.  <b>182.</b>
Barn utom äktensk. <b>238.</b>
Batiffol, L., Maria av Med. <b>195.</b>
Beach, R., Äventyrare  <b>189.</b>
Belfrage, S., Runeberg <b>49.</b>
Bendz, E., Fr. piltr. land <b>237.</b>
Benjamin, R., Gaspard  <b>141.</b>
Berg,  H., Lärjungeförsök  <b>151.</b>
Berger, H., Järntrappan <b>234.</b>
Bergius, N., Platons livssyn <b>38.</b>
Bergman, B., Elden <b>42.</b>
Bergstedt, H., Grek. motiv <b>183.</b>
Bergström-Simonsson, A., Taltekn. <b>94.</b>
Bjarne, I., Träslottet <b>139.</b>
Bjelke, F.,  Och Engelbr.   <b>139.</b>
Björkquist, M., At. härl. <b>92.</b>
Blomberg, D., Uvdal. patr. <b>95.</b>
Boëthius, B., Ur de stor. skog. hist.  <b>54.</b>
Bolilin, C., Körsånger  <b>180.</b>
Boierth, P., Drivbänk. <b>207.</b>
Brock, F.  H., Om tullarne <b>52.</b>
Brunius, A , Ansikten <b>92.</b>
—  Elaka dial.  <b>137.</b>
—  C., Sin egen tjän. <b>207.</b>
Brusewitz, A., Studier ö. 1809 <b>149.</b>
Bulwer, E. L., Zanoni <b>44.</b>
Burgdörfer, F., Befolkn.-fråg. <b>205.</b>
Burnett, F. H., Skottspolen <b>44.</b>
Byron, Lörd, Brev o. dagb. <b>199.</b>
Böök, F., Essayer 1915—16 <b>40.</b>

Capy, M., En kvinn. röst <b>141.</b>
Carl Snoilsky o. hans vänner <b>100.</b>
Cassel, G., Dyrtid <b>239.</b>
Castrén, G., Creutz  <b>199.</b>
Cederschiöld, Gunnar, Maghreb <b>202.</b>
—  Negrer <b>101.</b>
—  Gust., Framtidssv.  <b>182.</b>
—  Sv. läsebok <b>56.</b>
Celander, H., Studentexamen <b>39.</b>
Collijn, G., Hjältar <b>139.</b>

Dahl, C. G., Fruktodling <b>239.</b>
Danielson, H., Styck. ur Norrk. hist.  <b>148.</b>
Dante Alighieri, Saml. verk <b>10. 189.</b>
De Geer, S., Ryssl.  <b>50.</b>
Didring, E., Bort. är. fält <b>184.</b>
—  Elna Hall <b>184.</b>
Donner, O., Golgàt <b>139.</b>
Dostojevskij, F., Bröd. Karam. <b>190.</b>
—  D. odödl. äkta mannen <b>44.</b>
Drachmann, P., Kampens män <b>190.</b>
Duse, S..A., Dr Smirnos dagb. <b>95.</b>
Dybeck, W., Kort handledn. <b>103.</b>

Edelfelt, A., Pariserbrev <b>200.</b>
Ehrencron-Kidde, A., En vagab. rom.  <b>190.</b>
Ekelund, V., Metron  <b>184.</b>
Eklund, J. A., Människov. enh. <b>137.</b>
Ekstrand, E., Storm o. stiltje <b>96.</b>
Elgström, A. L., Gäster <b>184.</b>
—  Mödrar <b>96.</b>
Enghoff, K., Trelleborg <b>52.</b>
Eriksson, G., Gödsl. <b>207.</b>
Ernst, G., Inledn, t. läsn. av da. <b>138.</b>
Eulalia, Interiörer  <b>145.</b>
Eurén, T., N. dikter  <b>185.</b>
Ewers, H. H., De besatta. <b>190.</b>

Faber, K., Bl. eskim.  <b>146.</b>
Falkberget, J., Brännoffer  <b>235.</b>
—  Lisb. Jarnfj.  <b>140.</b>
Fallström, D., Havet <b>185.</b>
Farrère, C, Mannen s. mord. <b>44.</b>
Feilberg, L., Nut. själavård <b>93.</b>
Feilitzen, H. v., Om betesvallar <b>54.</b>
Fitinghoff, R., Hundar <b>151.</b>
Fogelqvist, T., Bok o. svärd <b>92.</b>
Forsberg, H., Con sord.  <b>185.</b>
Forssell, B., Örebro <b>204.</b>
Forsstrand, C, Köpmansh. <b>204.</b>
Forsström, J. E., I norrlandsstäd. <b>204.</b>
Fournier, A., D. underb. ävent. <b>140.</b>
Fowler, W. W., Rom <b>195.</b>
Frank, L., Människ.  <b>141.</b>
Freimark. H. Marie-Ant.  <b>190.</b>

Frisendahl, E., Jakter <b>103.</b>
Frosterus, S., Regnbågsfärg. <b>194.</b>
Från reform.-tid. <b>49.</b>
Fröding, G., Allvar <b>233.</b>
—  Kåserier <b>233.</b>
Fröléens svampbok <b>151.</b>

Gallander, O., Elem. elekt. <b>151.</b>
Galsworthy, J., Broderskap <b>230.</b>
—  Herrgård.  <b>141.</b>
Gamla studentm. fr. Lund <b>237.</b>
Garborg, A., D. borttapp. fad. <b>190.</b>
Garm, T., I bolsjev. Petr. <b>195.</b>
Garåsen, H.,Tungsjösläkten <b>190.</b>
Geijerstam, G. af, Fi. bat. <b>144.</b>
Gernandt-Claine, J., Omkr. herdinnan <b>42.</b>
— Vår Christina <b>234.</b>
Goschen, G. J., Läran om utl. växelkurser <b>102.</b>
Gréen, J., Köksträdg.  <b>103.</b>
Gränström, P. O., Adresser <b>195.</b>
Gustafson, A. S., Sv. ordlista <b>95.</b>
Gustafsson, R., Sv. tavlor <b>185.</b>
Gustav Vasa, Brev <b>236.</b>
Gyllander, H., Figurer <b>139.</b>
Günther, A., Helgonet o. narren <b>236.</b>
Gödel, V., Sv. medeltidslitt. <b>37.</b>

Hagberg, K. A.,  Mod. trubad. <b>190.</b>
Hallström, C. A., Krist. Kold <b>200.</b>
Hanse, C, Bokföring <b>54.</b>
Hansen, R., Sportnov.  <b>191.</b>
Hasse Z. se Zetterström, H.
Hasselblatt, I. W., Förvis. <b>202.</b>
Hauser, O., Männ. f. 100,000 år  <b>196.</b>
Heckscher, E. F., Grunddr. af världskrig, finans. <b>52.</b>
Hedberg, T., Perseus <b>96.</b>
Hede, E., Frk. Börjem.  <b>185.</b>
—  G., Skörd <b>42.</b>
Hedeman, E., Kustland.  <b>185.</b>
Hedén, E., Eris o. Himeros <b>40.</b>
Hederström, H., Näsby skn <b>205.</b>
Hedin, G., Beskrifn. ö. Kräkl. <b>205.</b>
—  S., Till Jerusalem <b>50.</b>
Hegermann-Lindencrone, L., Kejs. Paris <b>200.</b>
Heine, H., Dikter <b>191.</b>
Helling, V., »Där järntärn. falla» <b>45.</b>
Hellman, T., D. sv. folksk. fortb.  <b>18l.</b>
Hellström, G., Bengt Blancks sent. resa <b>42.</b>
Hellström, P., Norrl. jordbr. <b>205.</b>
—  V., Strindberg <b>100.</b>
Hentzel, R., Heliotrop <b>185.</b>
Herbart, J. F., Konturer <b>138.</b>
Heribert-Nilsson, N., Natur. ändamålsenl. <b>55.</b>
Herrick, R., En amerikan <b>45.</b>
Hesselman, H. Om d. inflyt. <b>150.</b>
Heuman, J., D. förgångna <b>140.</b>
Hinton, J., Lid. hemligh. <b>92.</b>
Holmberg, T., Tidsströmn. <b>140.</b>
Holmström, M., Grundtvig <b>100.</b>
Holmström-Ingers, M., D. sv. sång.  <b>142.</b>
Holzhausen, A., Perenna växter <b>54.</b>
Homén, O., I margin.  <b>183.</b>
Huch, R., Fall. Deruga <b>191.</b>

Ideström, A., Korsets seg. <b>96.</b>
Isberg, A. U., Häxboken <b>52.</b>

Jacobsson, M., Om förh. mell. relig. o. mor. <b>38.</b>
James, W., Några livsideal <b>137.</b>
Jensen, A., Gnistor <b>96.</b>
Johannsen, W., Falska analogier <b>55.</b>
— Ärftligh. <b>208.</b>
Johan-Olov se Johansson, J. O.
Johansson, A. B., Ett dyrbart arv <b>38.</b>
—  G., Myrholmspojk. <b>234.</b>
—  J. O., Slaggstänk <b>185.</b>
Johnsson, P., Bönder <b>185.</b>
Jurkunas-Scheynius, I., Lit. kult. <b>203.</b>

Kajanus, B., Elem. arftl.  <b>104.</b>
Kallstenius, G., Dikter <b>96.</b>
Kamke, H., Blomsterodl. <b>54.</b>
Kautsky, K., Klassmotsättn. <b>196.</b>
Key, K., Hjälp dig själv <b>239.</b>
Kim, O., D. evang. dogm. <b>93.</b>
Klein, E., Revolur.-dag. <b>99.</b>
— Vita o. röda  <b>237.</b>
Kolthoff, K., Exped.-minn. <b>104.</b>
Korlén, A., Fr. smabarnssk. <b>181.</b>
Kræmmer, E., Cupido <b>191.</b>

Lag om försäkr. f. olycksfall <b>52:</b> <i>olycksfall.</i>
Lagerkvist, P., Järn <b>96.</b>
— Sista mänskan <b>42.</b>
Lagerwall, L, Polit. fritänk. <b>149.</b>
Lamm, M., Upplysn. romant. I. <b>183.</b>
Landquist, J., Hamsun <b>48.</b>
Langlet, F., Sv. fickhandb. <b>53.</b>
Larson, A., Sv. kern. industri <b>53.</b>
Larsson, H., Idéerna <b>186.</b>
— [m. fl.], Athena <b>196.</b>
— L., Vinodl. <b>207.</b>
— R., Arv <b>55.</b>
Latzko, A., Människ.  <b>141.</b>
Laurin, C. G., Alla ha rätt <b>48.</b>
— Folklynnen <b>51.</b>
Le Braz, A., Legender <b>191.</b>
Legender fr. Sv. medeltid <b>180.</b>
Lehmann, E., Religionerna <b>233.</b>
Leijonhufvud, S., Omkr. C. G. Tessin 1. <b>100.</b>
Leufvén, E., J. A. Eklund s. pred. <b>93.</b>
Levertin, A., På nära håll <b>199.</b>
Lidforss, B., Vetensk. o. världsåskådn.  <b>37.</b>
Liedgren, E., Vox ängel.  <b>180.</b>
Ligthart, J. [m. fl.], Ur d. verkl. livet <b>39.</b>
Lilliecrona, C. W., Bak. riksd. kul.  <b>196.</b>
Lind, G., Skolträdg.  <b>103.</b>
— o. De Verdier, N., Våra med.-växter <b>56.</b>
Lindblom, J., Handb. t. Nya test. 2:1. <b>38.</b>
Lindé, D., se Blomberg, D.
Lindhé, W., Fr flydda tid. <b>146.</b>
Lindorm, E., M. värld   <b>186.</b>
Linnman, J., Om gäddfiske <b>150.</b>
Ljunggren, C. A., Stilarter <b>139.</b>
Lobben, P., Handb. f. mekan. <b>150.</b>
Lohmander, C. L., Fysik <b>104.</b>
Loliée, F., Kvinn, i Nap. III:s Paris <b>197.</b>
London, C. K., Snarks loggb. <b>203.</b>
—  J. Jery <b>97.</b>
Lukianos, Valda skr. <b>98.</b>
Lunde, A. G., D. goda delen <b>137.</b>
Lundegårdh, H., Vad männ. tänkt om liv.  <b>152.</b>
— Växt. på krigsst.   <b>104.</b>
Lundh, N. W., Drottn. pärla <b>186.</b>
— Joh. Kninen  <b>186.</b>
Lundh-Eriksson, N., Fr. hemb. <b>140.</b>
Lundquist, E., De röda skorna <b>234.</b>
Lundström, E., Ätl. vilda växter <b>103.</b>
Luther, M., Lutherord <b>38.</b>
Lybeck, M., Dödsfången <b>235.</b>
— D. röde André <b>235.</b>
Låftman, T., Varukunsk. <b>54.</b>

Mae, R., Revolut. i Ryssl. <b>197.</b>
Macgill, P., D. röd. horis. <b>141.</b>
Madelin. L., Danton  <b>199.</b>


Maeterlinck, M., D. död. liv <b>18l.</b>
—  M., D. okände gästen <b>234.</b>
Malmberg, B., En blöd. jord <b>42.</b>
Margareta, Fr. blomsterg. <b>150.</b>
Maury, L., D. sv. nationalismen <b>237.</b>
Melander, E., I arbetströja <b>201.</b>
Melsted, H. v., Ensam <b>140.</b>
— Gerda <b>97.</b>
— Mina gossar <b>186.</b>
— Mordbränn.  <b>186.</b>
Mercy-Argenteau, L. de, En kejs. sista kärl. <b>201.</b>
Meyer, C. F., Helgonet <b>191.</b>
Mill, J. St., Om frih.  <b>138.</b>
Milton, J., Simson <b>236.</b>
Mjöberg, J., Sv. lynne <b>102.</b>
Modersmålsundervisn. <b>39.</b>
Mokrzynski, J., Pol. ekon. kr. <b>147.</b>
Molér, T., Våra trädg. <b>151.</b>
— Växt. livsbeting.  <b>152.</b>
Molin, A., Storgårdar <b>55.</b>
Mortensen, T., Männ. o. böcker <b>183.</b>
Munthe, A., Sv. sjöhjält. 7. <b>99.</b>
Möller. A., Avsked t. ungd. <b>186.</b>
Möllersvärd,   J., På uppl. jaktstig.  <b>205.</b>
Mörne, A., Offer <b>97.</b>

Nansen, P., Liv. fröjd.  <b>191.</b>
Naumann, E., Sötvattnets produktionsbiol. <b>239.</b>
— F., Mellaneur. <b>197.</b>
Nerman, T., Frunt.  <b>187.</b>
Newbigin, M. L, Mod. geogr. <b>51.</b>
Nicolai, G. F., Krig. biologi <b>206.</b>
Nikeius, J. I. D., Vår sjöfart <b>240.</b>
Nilson, E., Sv. hjältar <b>99.</b>
Nilsson, M. P., Olympen <b>233.</b>
Norberg, P., Uppmärks.  <b>182.</b>
Nordenskiöld, E., Drömsagor <b>43.</b>
Nordenskjöld, O., Polarnat. <b>203.</b>
Nordensson, A., Ry. rik. statsförf. <b>206.</b>
Nordenstreng, E., Luktärter <b>104.</b>
—  R., Eur. männ.-ras.  <b>147.</b>
Nordensvan, E., Tusen o. en natt <b>184.</b>
Nordling, J., Saml. låga.  <b>187.</b>
Nordström, L., Res. t. Cyth. <b>187.</b>
Norén, R., Luther <b>46.</b>
Norling, E., D. blod. gyckl. <b>187.</b>
Numelin, R., D. främm. folk. <b>143.</b>
Nycander, F., Ranrikes runor I. <b>43.</b>
Nylund, M., Reuterholm <b>46.</b>
Nyman, A., Psykol. <b>138.</b>

Olsson, O., Sv. språklära <b>40.</b>
Lag om försäkr. f. <i>olycksfall</i> <b>52.</b>
Ossiannilsson, K. G., Förrädare <b>97.</b>
— Thomas Thorild <b>97.</b>
— De tre systr. <b>43.</b>

Pallin, H. N., Väg- o. vattenbyggn. förf.  <b>103.</b>
Pay, C. M., Hund o. jägare <b>55.</b>
Persson, F., Björnhyttan <b>235.</b>
— Ofreden <b>187.</b>
Petander, K., Goda o. dål. tider <b>53.</b>
Peters, W., Psykol. pedag. <b>94.</b>
Phillips, W. A., Polen <b>143.</b>
Polo, M., Resor <b>101.</b>
Polonica <b>46.</b>
Pugh, E., En skrattbok <b>236.</b>

Radziwill, C, Sann. om Rasp. <b>201.</b>
Ramstedt, E., o. Gleditsch, E., Radium <b>56.</b>
Rathenau, W., Framt, näringsl. <b>206.</b>
— Komm. tider <b>93.</b>
— Nutid. väs.  <b>138.</b>
Redin, Hj. H., Mäl. pärl. <b>148.</b>
René, T., Sv. rättskrivn. <b>182.</b>
Rexius, G., Studier i Fr:s förf. <b>206.</b>
Ricard, O., Somm. o. höst <b>137.</b>
Richarz, C, »Tintos» vik.  <b>144.</b>
Rieck-Müller, M., Eros <b>187.</b>
Riegels, V., Revolut.-bild.  <b>197.</b>
Riverton, S., De tre <b>98.</b>
Roberts, C. C. D., Vildm, adel <b>192.</b>
Rolland, R., Jean-Christophe 7, 8. <b>98.</b>
— Millet <b>49.</b>
— Tolstoi <b>146.</b>
Romdahl, A. L., Dürer <b>200.</b>
Rosenblad, C., Krigsberedsk. <b>55.</b>
Rundgren, V., o. Ljunggren, V. J., Fr. fäd. tid <b>93.</b>
Rydbeck, A., Graf. tab.  <b>151.</b>
Rösiö, B., En lön. fårsköts. <b>240.</b>

Sanden, G., Money <b>235.</b>
Scheff, W.f Arken <b>192.</b>
Schildt, R., Perdita <b>235.</b>
— Rönnbrud. <b>187.</b>
Schleich, C. L., Hågk. om Strindb. <b>202.</b>
Schnitler, C. W., Trädgårdsk. <b>207.</b>
Schnitzler, A., Berta Garl. <b>45.</b>
Schück, H., Fr. d. forna Ups. <b>102.</b>
— Sv. akad. dagbok <b>41.</b>
— o. Warburg, K., Huvuddr. av Sv. litt.  1, 2. <b>41.</b>
Sederholm, J. J., Arb. vet. <b>207.</b>
— Fornt. djurv.  <b>152.</b>
Seippel, P., Rom. Rolland <b>100.</b>
Service, R. W., Guldgräv. <b>192.</b>
Shaw, G. B., Sidn. Tref. <b>192.</b>
Siemens, H. W., Rashyg. <b>208.</b>
Sil-Vara, G., Eng. statsm. <b>144.</b>
Simonsen, K., D. mod. männ. <b>181.</b>
Sirén, O., Rytm. o. form <b>46.</b>
Siwertz, S., Storm i vattengl. <b>188.</b>
Sjövall, B., G. Adlersparre <b>143.</b>
Skarstedt, E., Sv.-amer. folket <b>238.</b>
Sköld, H., Ry. revol. <b>197.</b>
Smith, A. H., Kina vakn. <b>203.</b>
— E., Kr. Güllichs kärlek <b>235.</b>
Snoilsky, C., o. hans vänner <b>100.</b>
Solomon, G. A., De polit. part. Ry.  <b>198.</b>
Sommarin, E., D. sk. jordbr. <b>240.</b>
Staaff, K,. D, demokr. statssk. <b>149.</b>
Steffen, R., Sv. litt.-hist. <b>41.</b>
Stegemann, H., Krig. hist. <b>144.</b>
Stendhal, Rött och svart <b>192.</b>
Stilgebauer, E., Inferno <b>142.</b>
Stjerne, O., Lovsång.  <b>188.</b>
D. <i>stora frasen</i> <b>142.</b>
Strandberg, C. V. A., Saml. vitt. <b>188.</b>
— J. A., Ett år <b>151.</b>
Strömberg, S., Kvinnor <b>188.</b>
— Två tjuvpojk.  <b>188.</b>
Studier i Uppl. kyrkl. konst. <b>143.</b>
Sukennikow, M., Lenin <b>198.</b>
Swahn, W., Det gamla kommend.  <b>188.</b>
— De lj. o. de mörka Wind. <b>43.</b>
Swedberg, S., Metod, anvisn. <b>40.</b>
Svedelius, J., I våra bygder <b>208.</b>
Svensén, E., Kamp. om Konst. <b>198.</b>
Svenska Linnesällsk. årsskr. <b>201.</b>
Sydow, C. W. v., God afton <b>41.</b>
Söderbaum, R., Potatisodl. <b>151.</b>
Söderhjelm, A., Napol. sysk. <b>99.</b>
— H., D. röd. uppror.  <b>198.</b>

Tagore, R., Far. fågl.  <b>192.</b>
— Kon. av d. mörka rum. <b>193.</b>
Taube, C, Peking <b>204.</b>
Tegnér-Högstedt, I., Husmöd. surrog. <b>208.</b>


Terjo, I., Stegen <b>235.</b>
Tersmeden, C, Memoarer 4. <b>146.</b>
Thoma, L., Tjuvpojkshist. <b>193.</b>
Thörnberg, E. H., Samhällskl. <b>150.</b>
Tidskrift f. elem. matern.  <b>152.</b>
Tjechov, A. F., På steppen <b>193.</b>
— Ry. kärlek <b>193.</b>
Tjirikov, E., Ungdom  <b>193.</b>
Tschechoff se Tjechov.
Tschudi, C, Kon. av Rom <b>201.</b>
Tullgren, A., Lantbruksväxt. fiend. <b>56.</b>
Törngren, A., Ryssland i revolut. <b>48.</b>

Uhrström, W,, Grammofonund. <b>94.</b>
Under Lundagårds kronor <b>238.</b>

Wachtmeister, H., På jakt <b>148.</b>
Wahlström, L., Sv. o. Engl. <b>47.</b>
Walde, O., Storhetstid, litt. krigsb. <b>37.</b>
Wallis, C, Jeanne d'Arc <b>145.</b>
Walzel, O. F., Ty. romant. <b>42.</b>
Vandal, A , Bonaparte <b>47.</b>
Warburg, K., Lenngren <b>48.</b>
Wassili, P., Bak. ry. revol. kul. <b>198.</b>
Wells, H. G., H. värld. bl. fri <b>194.</b>
— Mr Britl. <b>142.</b>
— Världsfreden <b>239.</b>
Vesterlund, O., Lappmarksbilder <b>205.</b>
Vetenskapen o. livet <b>56.</b>
Wide, S., Hellen, utvandr. <b>47.</b>
Viebig, C, Hek. döttr.  <b>142.</b>
Viksten, A., Striden   <b>188.</b>
Wirén, E., Fr. St. Pbgs fäng. <b>199.</b>
Wrangel, F. U., På forskn.-färd. <b>204.</b>

Zahn, E., Storbonden <b>45.</b>
Zancka, H. T., Rasputin <b>49.</b>
Zapolska, G., Säsongkärl.  <b>194.</b>
Zetterström, H., Anna Clara <b>189.</b>
Zilliacus, K., Hellen. <b>189.</b>

Åhfeldt, C, Ny saml. pred. <b>180.</b>
Åkerberg, H., Kort instrukt. <b>104.</b>

Ödmann, S., Hågkomster <b>205.</b>
Östergren, Y., Om konkurs <b>53.</b>
Österling, A., Idyll, bok  <b>140.</b>
— Sånger i krig <b>43.</b>

</chapter>
<chapter name="BÖCKERNA OCH VI.
Föredrag vid bibliotekskursen i Örebro den 9 januari 1918">
<h2>BÖCKERNA OCH VI.</h2>
Föredrag vid bibliotekskursen i Örebro den 9 januari 1918
av Lektor <sc>Odal Ottelin.</sc>

Det hände i ett norskt bibliotek, att dit kom en man, vars lektyr hade
utgjorts av de tarvligaste äventyrsromaner, men som nu av bibliotekarien
fick anvisning på en bok av Cooper. Han kom igen och ville ha mera
Cooper. Han läste allt, som i biblioteket fanns av Cooper. Småningom höjdes
standarden, och så kom en gång den dag, då han hade läst Shakespeares dramer,
från den första till den sista.

Vilken förändring i den mannens själsliv från den tid, då han sökte mätta
sin ande med dravel, och till den tid, då han i sin läsning umgicks med
världslitteraturens främste! Han var samme man, och ända inte samme man.

De tarvligaste äventyrsromaner och Shakespeare. Där har vi ytterpunkterna.
Det går en förbindande linje mellan dem. Och den linjen är fantasiens behov
av näring, människans behov av att i sina tankar förflytta sig till en annan, en
mera fängslande värld än det kanske grå och trista vardagsliv, i vilket hon
framsläpar sin tillvaro. En söker kortlapparnas spänning, en annan rusets
ögonblicksskimmer, en annan en bok — den första bästa han får tag i.

När Afrikas buschman vid den till en båge böjda grenens andar knyter en
sträng och ur den framlockar en ton, så svag att bära han själv hör den, där
han sitter med bågändan mellan tänderna och knäpper på strängen sin enda
ton, som dock tycks honom vara en ljuvlig musik — ja, vad är det annat än
en motbild till den ringa begynnelse, varur harpan, den härliga harpan, har
uppstått? Är inte harpans vackert böjda linje än i dag liksom ett minne av
grenens enkla båge? Och när en fattig och oskolad människosjäl lyckas glömma
sig och sitt slit i tarvlig litteratur, är det då inte i själva verket, som om han
sträckte sitt innersta efter en drömvärld, som han ingenting vet om, än mindre
förstår något av, men som han dras till, så som markens djur dras till solskenet
och så som vilden dras till musiken, så som vi alla dras till befrielsens känsla?
Det är sannerligen ingen sfärernas musik, som ljuder ur den billighetsbok, hans
fumliga hand har fått tag i; vi skulle kanske snarast kalla det för ett uselt
biograftingeltangel. Men ända! Det öra, som nu fylls av dess skrällande
vulgaritet, kan komma att ödmjukt och hänfört lyssna till den underbara musiken
av Shakespeares diktning, till den rikaste och mest skiftande av all diktens
orkestrering.

Det första stadiet på läsningens väg är <i>förströelseläsningen.</i> Och då är det
i synnerhet spänningen, som fängslar. Det behöver dock inte nödvändigt vara
spänning. Det kan vara blott och bart det att få vara med om något nytt,

något oanat, helst då något med färg och glans över sig. Det är därför, som
resebeskrivningar utövar en så stark dragningskraft på en hel del människor.
Reseskildringar är ofta för de vuxna vad sagor är för barnen. Det är något
nytt, fängslande, fullt av oanade möjligheter och underliga ting. Man gör
bestämt klokt i att ha gott om reseskildringar i ett lånbibliotek. Likaså finner
en hel mängd människor en särskild charm i att läsa om förnämt folk och
kunglighet och all dess prakt. Det är inte bära en annan värld än den, där de
flesta rör sig, men det är en värld, där man ser ljusen stråla festligt och
prakten och glansen fylla livet. Det är som när i småstäderna folk samlas utanför
det hus, där det är fest, och njuter av att genom fönsterrutorna uppfånga en
skymt av de eleganta dräkterna i den strålande belysningen. — Helst vill man
dock ha spänning i böckerna. Barnaåldern föredrar indianböckerna framför de
lugna reseskildringarna, de vuxna vill gärna ha en intrig i boken, helst
komplicerad och tillsatt med oväntade hinder. Det är romanens övertag. Man är i
spänning om »de skall få varann» eller om någon annan viktig punkt i
handlingen. Kipling har skrivit en dikt, som under namnet »Den gamla tredäckaren»
ingår i den samling av förträffliga översättningar från Kipling, som Edvin
Tengström har gjort. Den ger svaret på några ord i en daglig tidning, vilka
har satts före dikten som ett slags motto: »Den gamla romanen i tre delar håller
på att dö ut.» Det är den gamla tredäckaren, som går »den trygga traden till
Lycksalighetens Ö», hälften av besättningen grevar, hälften arvlös, ingen
diskussion om de sociala problemen, icke Sanningen vid rodret och icke Vetenskapen
till lots, men dans på fördäck och rosor kring ankarspelet och luften ljum av
älskandes suckar,
<tab>»och <i>vi</i> ta' de trötta med oss till Lycksalighetens Ö.»

Människor behöver också denna sorts böcker: de spännande. Spänningen
spelar ju förresten även stor roli i böcker, som är rena konstverk, och utgör
även där i allmänhet begynnelsen till intresset.- Ta t. ex. Ibsens Kongsemnerne!
För den ytlige läsaren eller åskådaren blir frågan, vern av de båda
kungsämnena, Håkon eller Skule, som skall segra — eller kanske snarare, hur det skall
gå för Skule (för det är ju han, som alltmer blir dramats huvudfigur). Det, som
fängslar framför allt, blir själva händelseförloppet med dess inre spänning,
kraftmätningen. Dramats höjdpunkt blir väl då scenen vid bisp Nikolas död, när
biskopen genom svek får Skule att bränna brevet, genom vilket gåtan om den
rätta kungabörden skulle lösas. Detta är <i>spänningens ståndpunkt.</i>

Låt oss inte underskatta den betydelse, som de spännande böckerna och den
rena förströelselitteraturen överhuvud har! De fyller en uppgift redan i och för
sig. »<i>Vi</i> ta' de trötta med oss till Lycksalighetens Ö.» Och de banar väg för
högre former. Ger man inte människor sådan litteratur, får man dem inte att
läsa den, som står högre. Den folkbiblioteksrörelse, som uppstod i samband
med utfärdandet av 1842 års folkskolestadga, och som verkligen en tid var
blomstrande, domnade av så småningom. Det var av flera anledningar, men
en anses ju vara, att man inte tillräckligt tillgodosåg kravet på roande och
omedelbart fängslande litteratur. Vi får inte tro, att vi utan vidare kan komma
till folk med de lärorika böckerna, och att, bära därför att vi säger, att de är
så bra, skall mannen och kvinnan av folket genast, gripna av hänförelse, sätta
sig ner och studera dessa verk. Liksom allt annat umgänge går umgänget med
böcker gradvis. Det tar sin tid, innan vi blir förtrogna med de vänner, som
böckerna är för oss. Och vägen till den högre skönlitteraturen och till de
lärorika böckerna går genom de roande och spännande.


Från spänningens ståndpunkt kan emellertid läsaren utvecklas till en <i>estetisk
ståndpunkt.</i> Boken vädjar till ens skönhetssinne, man njuter av det
konstnärliga i den. Vi bär ju alla en skönhetslängtan inom oss — slumrande eller
vaken, medveten eller omedveten, den finns där dock. Låt oss gå tillbaka till
Kongsemnerne! Ett drag, som just vädjar till det estetiska sinnet hos oss, är
t. ex. den utomordentliga kontrasten mellan biskopens dödsscen i all dess skräck
och den omedelbart därpå följande scenen, där drottning Margrete sitter
knäböjande vid vaggan och sjunger vaggvisan för kungsbarnet:

<poem>»Nu løftes laft og löfte
til stjernehvælven blå;
nu flyver lille Håkon
med drømmevinger på.»
</poem>
Det är att från ondskans diaboliska värld och dödens fasa med ens flyttas
in i ljus och ro. — Eller de underbara samtalen mellan Skule och Jatgeir
skald, då denne berättar, hur han fick sorgens gåva och så blev han skald.
Det ligger något omedelbart suggererande i de blotta orden, vari Ibsen här har
klätt sina djupa tankar. Under mina uppväxtår hörde jag ofta uttrycket »vackert
språk» som ett beröm om en bok. Man tyckte inte det var något särskilt med
boken kanske, men där var vackert språk. Nu hör jag det uttrycket sällan.
Det är ett framsteg i smak, om vi har kommit därhän, att vi inte längre
betraktar »vackert språk» i och för sig som en förtjänst. Dess förtjänst ligger i att
ordens skönhet är ett uttryck för eller rättare sagt <i>ett</i> med det inre, som de
skall återge. Att de suggererande orden kommer oss att ana en inre realitet.
Formens förtjänst ligger i dess sammanvuxenhet med innehållet. Men
naturligtvis är formens skönhet ett värde. Rytmen, ordklangen, ordvalet i t. ex.
lyrisk poesi, hur kan de inte göra levande för oss verkligheter, som vi utan
dem aldrig skulle kunna känna så starkt! Och man kan rent av gå och känna
sig lycklig över ett uttryck. — Det är naturligtvis framför allt i dikten på vers,
som det estetiska behaget för oss är till finnandes. Och i all synnerhet i
lyriken. Där konkurrerar spänningen inte med det, och där är ju den renodlade
stämningens rike. Här har vi en högre ståndpunkt än blott och bart
förströelsens eller spänningens. Nu har läsaren nått fram till skönhetsglädje över
dikten.

Men även det intresse, som ligger i spänningen, kan fördjupas och förädlas.
Vi dröjer vid Kongsemnerne ännu. Händelseförloppet fängslar fortfarande —
den utomordentliga scenen vid biskopens dödsbädd t. ex. förlorar aldrig sitt
tag — men här kan tillkomma en mer så att säga förfinad spänning: <i>det
psykologiska intressets.</i> I detta drama möter oss två kontrastgestalter: Håkon och
Skule. Håkon — lyckans, segerns, trosvisshetens förkroppsligade hjälte. Sådan
står han för oss redan i sina första ord. Dramat börjar ju med att folket är
samlat utanför kyrkan, och därinne är Håkons mor för att med järnbörd bevisa,
att hennes son är kungaättling. Håkon och hans män bildar en grupp för
sig, Skule och hans män en annan. Alla väntar i högsta spänning —
järnbörden skall svara om Håkons kungabörd. Hans hirdpräst griper honom om
armen:
<poem>»Bed til Herren din Gud, Håkon Håkonssøn.»</poem>

Håkon svarar:
<poem>»Behöves ikke; jeg er viss på ham.»</poem>

Och längre fram i dramat, efter det att Håkon har blivit kung och Skules
dotter har blivit hans drottning — när så det oerhörda händer, att Skule gör
öppet uppror och låter utropa sig till konung av Norge och inbördeskriget slår
ut sin vilda låga, ja då står Håkon lika osvikligt trygg där:

»Er der end to konger i Norge, så er der kun én i himlen — og <i>han</i> grejder det nok!»

Mot denne, som går så strålande säker sin bana som solen över en klar
himmel, står så Skule, grubblaren, tvivlaren, den osunde tvivlaren, »som tvivler
på sin egen  tvivl», vankelmodig och söndersliten, »Guds stedbarn på jorden».

Och så den tredje: bisp Nikolas, dramats Mefistofeles-gestalt, i vilken Ibsen
låter oss se inte bära ondskan i dess djävulska yttringar men också ondskan i
dess upphov och psykologiska förklaring.

Det blir <i>själsskildringen</i> i detta drama, som nu blir ett huvudintresse. Nu
är det inte bära förströelse eller spänning — vi får se in i människors innersta.
Dikten blir ett stycke liv, själsligt liv. Vi lär av dess människor, som av
människor vi råkat i verkligheten — ja kanske mer än av dem, för skalden ser
djupare än vi och avslöjar obarmhärtigare än livet, som ju ofta sänker sitt
skyddande förhänge för våra medmänniskors tragedier. I den stora dikten får vi ju
i själva verket <i>livet,</i> sett med den borne konstnärens skarpa och intuitiva blick
och återgivet med den skärpa i framställningen, den åskådliggörande kraft, som
ställer diktens händelser och gestalter såsom verkliga realiteter för oss.

Också finns ju berättelser om hur författarna levt med sina diktade gestalter.
Det berättas om Holberg, att han under den tid, då han skrev sin Jeppe på
bjerget, hördes en gång, fastän ensam i sitt rum, slå till ett skallande muntert
skratt, och när man kom in dit, låg han under bordet och skrattade. Om han
låg under bordet, är väl mera osäkert, men att han skrattade gott, behöver man
inte betvivla, för det var åt Jeppe han skrattade. Om Björnson sägs, att han
hade ett rent personligt intresse för sina diktade människor. När han höll på
med Over ævne, kom han en dag från arbetsrummet djupt rörd in till sin hustru:
»Jeg ser mig ingen udvei; hon <i>maa</i> dø, du!» I sin nyligen utkomna bok Fra
Bjørnsons hjem berättar Nulle Finsen, hurusom Björnson om Mary —
hjältinnan i romanen med samma namn — en gång med förtvivlan i blicken och
tårar utefter kinderna utbrast: »Å, det er så forfærdeligt — så forfærdeligt —
hun lider over al måte.» En dansk tidning har kallat detta för »skaberi» d. v. s.
tillgjordhet. Åhnej, hos Björnson var det nog inte tillgjordhet, det var denne
— i vackraste mening — naive mans spontana uttryck för hans medlevande i
de diktade gestalternas öden. Hos Ibsen kan man finna något liknande, men
han har ju inte Björnsons, jag hade så när sagt frodiga naivitet, han är ju en
tillknäppt och diskret natur. Han blev en gång tillfrågad, varför han hade kallat
hjältinnan i Et dukkehjem Nora. Med en förebrående blick utbröt han:
»Egentlig hed hon jo Eleonore; men hjemme plejde de altid kalde hende Nora, for
hon var jo kælebarnet.» Man får liksom i ett ögonblicks glimt se in i detta
slutna själsliv. Nora levde verkligen för honom.

För läsaren blir diktens verklighet inte till den grad levande som för den
skapande konstnären, men tillräckligt för att låta oss känna livets starka och
djupa grepp. Därför blir vi mången gång genom dikten klokare och klarare
på livet. Ja mycket, som kanske har förefallit oss dunkelt och underligt eller
orättvist i vårt eget liv, kan ur en dikt få ett förklarande ljus, som lär oss
förstå oss själva och vårt öde — så långt vi nu kan förstå det. Ett diktverk
kan också lära oss att bättre känna oss själva. Jag minns, hur en kritiker en

gång skrivit, att han genom Hjalmar Ekdal i Ibsens Vildanden fått blicken
riktad på drag hos sig, som han inte hade en aning om. Och dikt kan
verkligen betyda något i en människas liv. Selma Lagerlöf fick en gång motta ett
brev från en okänd man i Amerika, som tackade henne för att han genom
läsningen av en av hennes böcker hade räddats från att begå självmord. Jag kan
knappt tänka mig ett bättre bevis på den höga optimism, som fyller Selma
Lagerlöfs författarskap med sitt säkra, blida ljus, och knappt ett mer slående
bevis på hur nära dikt och liv kan föras till varann.

Det finns skönlitterära verk, som lär oss förstå vår egen tid. Hur har inte
t. ex. Strindberg varit en väckare, låt vara ofta en brutal sådan! Och hur kan
man inte t. ex. i Ibsens diktning avläsa tidens lynne och riktning! De stora
diktarna är tidens språkrör, dess ande talar genom dem. Tidens — och även
framtidens. — Och de nya tankarna sprids genom dem. Det sker inte bära
genom stridsskrifter och tendensromaner. Det kan ske också genom dikt på
vers, genom lyrik. Jag kommer ihåg, huru Gustaf af Geijerstam i ett föredrag,
som han höll i Uppsala på 80-talet, framhöll, vilken betydelse Snoilskys dikter
hade för den sociala känslans väckande — de nya tankarna behövde också
»sjungas im i människornas sinnen. Så är det. Våra åsikter och vår
livsåskådning bestäms inte bära efter egna erfarenheter och efter ren spekulation,
nyktert som man räknar ut ett räknetal. Det finns ett moment av känsla
härvidlag, som är synnerligen betydelsefullt. Det »sjungs in» mycket hos oss, som
sen en dag kommer med, omsatt i livsåskådning. För min egen del får jag i
all anspråkslöshet men med djup tacksamhet säga, att Frödings dikter har spelat
en stor roll för min livsuppfattning.

Det är för resten inte bära i den enskilda människans liv dikten kan bli en
hjälp och en kraft, den kan det också i ett folks liv. Vi har ett exempel på
det i Fänrik Ståls sägner och Finland. Det är under samma år, som Runeberg
skriver Vårt land och det politiska trycket ger sig starkt tillkänna genom
tidningen Saimas indragning. Ett par år efter det andra samlingen av Fänrik
Ståls sägner utkommit, har trycket lättat definitivt: lantdagarna återupplivas.
Den tidsperiod, som ligger mellan dessa märkesår, 1846 och 1863, var en tung
tid för finnarna. »Kränkt, stängt och klämt kändes det på alla håll», heter det
1852. Men Fänrik Stål hjälpte dem att hålla modet oppe. Fänrik Stål sjöng
ihop dem. Fänrik Stål lärde dem, att de var ett folk av masur, och ett
sådant folk får inte dö. Och under Bobrikoff-tiden, månne inte Fänrik Ståls
sägner hjälpte dem även då? Denna bok, som Werner Söderhjelm kallat
»fosterlandskärlekens heliga skrift». Det var inte många dar sen jag läste i en
tidning om något som just tilldragit sig, om skolgossarna, som kom i
blomsterhandeln för att beställa en krans till sin lärares bår — folkskolläraren Bjon,
som hade mördats av våldsverkare. När blomsterhandlaren så frågade, vad som
skulle textas på banden, vart de svarslösa — den saken hade de inte tänkt på.
Men så var det en liten, vad vi skulle säga grabb, han fann snabbt och
tveklöst svaret: »Skriv: Än kommer dag, än är ej allt förbi.»

Och dagen kommer. Vi ser redan gryningen vid himlaranden.

Hur sant, bur rättfärdigt sant mot diktens gärning är det inte, när Bo
Bergman i den vackra dikt »Finlands dag», varmed han nyss har hälsat Finlands
inträde bland de fria staterna, slutar med de orden:

<poem>Tänd i stugorna och tänd i slotten
och från hyllan tag din Fänrik Stål.
</poem>


Jag återkommer ännu en gång, den sista, till Kongsemnerne.

Man har — förr åtminstone — någon gång stött på den uppfattningen, att
i viss mån skulle den ljuse, segervisse Håkon vara en bild av Björnson, och
den mörke grubblaren och tvivlaren Skule en bild av Ibsen själv. Folk har nu
en gång en olycklig benägenhet att i diktverk vilja igenkänna porträtt. I detta
fall var det inte så underligt, ty diktens kontrast stämde rätt bra med
verklighetens. Denna uppfattning är emellertid inte riktig Men från Ibsens eget inre
liv kan vi inte lösgöra dikten.

Låt mig citera Ibsen själv ur ett tal, som han vid ett besök i hemlandet
höll för de norska studenterna 1874. Det var elva år efter det han hade
skrivit Kongsemnerne, och vad han här säger, har ingen speciell syftning på detta
drama, men är säkerligen fullt tillämpligt även på det. Han yttrade bl. a.
följande:

»Alt hvad jeg i de sidste ti år har digtet, det har jeg åndelig gennemlevet.
— — — —  Og hvad er det så jeg har gennemlevet og digtet på? Området
har været stort. Dels har jeg digtet på det, der kun glimtvis og i mine bedste
timer har rørt sig levende, som stort och skønt i mig. Jeg har digtet på det,
der så at sige har stået höjere end mit daglige jeg, og jeg har digtet på dette
for at fæstne det ligeoverfor og i mig selv. Men jeg har også digtet på det
modsatte, på det, der for den indadvendte betragtning kommer tilsyne som
slagger og bundfald af ens eget væsen. I dette tilfælde har det at digte været
mig som et bad, hvoraf jeg har følt mig udgå renere, sundere og friere. Ja,
mine herrer, ingen kan digterisk fremstille det, hvortil han ikke til en viss grad
och ialfald til enkelte tider har modellen i sig selv.»

Här hör vi, så klart vi kan önska det, något som människor så ofta
glömmer: att dikt är en del av en diktares liv. Jag menar inte, att dikten är ett
biktande av hans privata förhållanden. Men hans inre liv går på ett eller annat
sätt igen i dikten. Och diktandet är hans högsta sätt att leva. Det är ingen
poetisk klangfras, när Tegnér i Avsked till min lyra säger: »Egentligt levde jag
blott, då jag kvad.»

Den tid, då Ibsen skrev Kongsemnerne, var en bekymrens och slitningarnas
tid för honom. Jag tänker inte på de svåra ekonomiska bekymmer, som tryckte
honom, eller bekymren inför den brist på förståelse för hans diktning, som han
fann hos sina landsmän. Men jag tänker på att han mer än en gång kände
sig ställd inför det stora tvivlet, om han som diktare skulle nå fram till vad
han drömde om att bli, om han var ett verkligt kungsämne. Så möter han
Björnson. Och i sitt tvivel får han hjälp av dennes segervissa tro. Jag tillåter
mig att anföra några rader ur inledningen till Breve fra Henrik Ibsen udgivne
av Halvdan Koht og Julius Elias:

»Fra denne (Björnsons) tro hented Henrik Ibsen styrke i kampen for sig
selv. Af den lærte han selv at tro og at sætte hele sin person ind for sin tro.
Det blev ikke en lys og glad tro som Bjørnson's; men det blev et mod og en
livs-vilje, som aldrig gav tabt. — — — —  Sin egen strid for at vinde frem
til dette standpunkt gav Ibsen digterisk udtryk i den dramatiske modsætning
mellem hertug Skule og kong Håkon, — begge kongsemnerne var tat ud af
hans egen sjæl, og Håkon var det nye, Bjørnson havde git ham.»

Får inte Kongsemnerne med detta ett djupare intresse för oss, än när vi
enbart ser den spännande kraftmätningen mellan Håkon och Skule? Vi får en
inblick i en stor konstnärs kämpande själ. Kongsemnerne blir inte bara ett
isolerat drama, som man läser i och för sig. Det får värde också som ett

drama just av Ibsen, också i den meningen att det är både människan och
konstnären Ibsen, som fängslar oss. Nu får också hans liv intresse för oss, och
smådrag, som i och för sig bära skulle vara anekdoter med en eller annan liten
kuriositet, får nu ett djupare värde. <i>Vi har kommit från konstverket till författaren.</i>

Låt mig här dra en praktisk slutsats i form av en fråga:

Vilket är bättre, att läsa den ena skönlitterära boken efter den andra utan
plan och utan sammanhang, eller att någon gång fördjupa sig i en författare,
lära känna honom i hans verk och i hans liv, i hans brev och i hans
yttranden? Jag beklagar, att vår tids störste svenske diktare, August Strindberg, ännu
är så litet behandlad av forskningen, och att det, som forskningen redan har
utvunnit om honom, är så litet populariserat, att man inte kan hänvisa den
intresserade allmänheten till ett sådant studium av honom, som det jag här har
antytt. Men jag kan få nämna några, om vilka vi har en fylligare litteratur:
Fröding, Levertin, Snoilsky, Rydberg, Runeberg, Tegnér.

Naturligtvis menar jag inte, att det vore ett önskemål, att alla skulle studera
skönlitteratur på detta sätt. Människor har olika lynnen och läggning, och var
och en skall följa sin individualitet. Jag menar rakt inte heller, att man skall
slå sig på något slags nyfikenhetsläsning på stora personligheters liv. Det är
något helt annat och djupare jag avser.

Vi är barn av en jäktande tid. Vi kastas från det ena till det andra.
Intrycken strömmar på oss med sådan mångfald och i så snabb växling, att vi
alltför lätt kommer att se livet snart sagt som ett filmdrama på den vita duken,
Men skall det bli något av oss som människor, så får vi samla oss.
<i>Koncentration</i> måste vara vår lösen. Inte i den meningen, att vi skulle ensidigt stänga
oss inom en specialitet och gå miste om helhetssynen. Men i den meningen,
att vi inte skall plottra bort oss på tusen ting, av vilka vi inte gör något enda
riktigt, utan vi skall låta några vara huvudsaken för oss

Om vi inte hinner läsa så många böcker, vad gör det, bära vi har <i>tillägnat</i>
oss några av dem vi har läst? Om vi inte följer med alla tidens
moderiktningar och kan konversera om dem med eller utan hjälp av de inbördes, ack,
så motstridande recensionerna, vad gör det, om vi blott har kant glädjen att
dväljas i de stora tankarnas och den stora konstens höga luft?

En sak måste vi komma ihåg: vill man få något verkligt av konsten, då
måste man skapa en rymd av ro och stillhet över sig. Man måste ge sig tid
att läsa om en bok, som man kommit att hålla av, tid att gång på gång
återvända till en dikt. För att konsten skall kunna ge oss av sina skatter, kräver
den av oss stillhetens andakt.

<tab><tab><tab><tab><tab><tab>*<tab>*<tab>*

Jag har hittills talat om skönlitteratur. Jag började med förströelse, men
kom till studium. Jag började med dikt, men kom till verklighet. I själva
verket är ju alla gränser, som vi drar opp (och som vi måste dra opp för att
kunna överblicka verkligheten), mer eller mindre missvisande, och livet vet inte
av några fasta gränser. När jag därför nu går över till de <i>kunskapsgivande</i>
böckerna, så måste jag säga, att jag ju redan har varit inne på deras område,
och att en del, som jag nu kommer in på, står på gränsen till förströelselitteraturen.
Jag har redan snuddat vid biografierna. Och jag vill nu närmast

fästa uppmärksamheten på den därmed besläktade litteraturart, som vi betecknar
med namnet memoarer. Hos oss har intresset för memoarlitteratur tagit stark
fart under de sista åren. Vi har också en både intressant och rätt rikhaltig
biografi- och memoarlitteratur att uppvisa. Det är av verklig vikt, att denna
litteratur når ut till allmänheten. Dels händer det med en del människor, som
är skönlitterärt intresserade, att detta intresse tidtals kopplas av eller t. o. m.
så gott som upphör. Då finner de inte sällan sin ersättning i verklighetens
dikter — just i biografi- och memoarlitteraturen. Dels behöver vi studera detta
slags litteratur för att utveckla vårt historiska sinne. Månne vi inte för litet
besinnar värdet av att med sitt väsens fina rottrådar söka kraft ur det förflutna?
Och klickar inte ofta vår pietet mot det, som varit? Och är vi inte benägna
att överskatta den insats vi själva är i färd med att göra, på bekostnad av den,
som har gjorts av dem, som har varit före oss men gått? Vi behöver <i>tillbakablickandet.</i>
Men vi behöver också <i>framåtblickandet.</i> Och där ville jag säga:
vi skall inte vara rädda för de nya tankarna. Det är dock bland det nya
framtiden skall hämta en stor del av sitt stoff. Och vi skall inte vara rädda
för att möta andra åsikter än våra egna — dessa andra åsikter må nu vara
nya eller gamla. En fri och mogen människa bör kunna tala vid att höra
andra åskådningar än sin egen utan att ta skada därav; och en fri och mogen
människa bör kunna tala att höra andra åskådningar än sin egen utan att tappa
balansen för det.

Vi stänger så mycket in oss var och en i sin egen slutna krets av
liktänkande. Vilka ser man på ett politiskt föredrag? Jo dem, som har just den
politiska trosbekännelse, som talaren tillhör. Vilka ser man på en föreläsning?
Jo dem, som gillar just den föreläsaren och den uppfattningen. Låt oss någon
gång höra dem vi ogillar! Och låt oss någon gång läsa böcker, som säger
svart, där vi vill säga vitt! Vi kan behöva komma i beröring med vår
motparts ståndpunkt för att pröva den och — pröva vår egen. En av de
viktigaste uppgifter, som böcker har, är att göra oss klarsynta, också på oss själva,
och lära oss höra på varandra och begripa, att inom varje åskådning finns det
bra människor och finns det dåliga människor. Strida mot varann måste vi.
Det hör livet och utvecklingen till. Holberg lär säga någonstädes, att människor
skall disputera och strida och inte leva »i brutal samdrægtighed» — med brutal
menade han djuraktigt slö. Nej, vi är inte funtade till att leva i vegeterande
slö samdräktighet. Men om vi också inte kan avlysa striden, så kan vi
humanisera den. Bildningen bör lara oss att respektera olika åsikter. Må böckerna
få oss att ta bort bindlarna och se med klara ögon på det underliga livet, som
sannerligen inte är så skematiskt och opplinjerat, som människor vill göra det
till!

Vilket område man sen skall lägga sina studier på, vare läsarens ensak.
Man har att följa sin läggning och lust. Men minns också här: <i>koncentration,
samling!</i>

<tab><tab><tab><tab><tab><tab>*<tab>*<tab>*

Men så kommer frågan <i>bra och dåliga böcker.</i> Där tror jag, att man ofta
gör sig skyldig till en felbedömning. Naturligtvis finns det en hel del böcker,
om vilka alla tänkande kan ena sig i sin förkastelsedom. Men så finns det
böcker, om vilka somliga säger, att de är bra, och andra, att de är dåliga.
Vad skall man tro? Man glömmer, att olika människor bar olika behov och olika

motståndskraft, och man glömmer, att samma människa vid olika tider av sitt
liv har olika behov och olika motståndskraft. Nu, när jag är ett »barn över 30
år», läser jag med verkligt gagn böcker, som jag alls inte önskar skulle ha fallit
i mina händer under ungdomens genombrottsår. Denna fråga faller inom det
individuella ansvaret. Man skall svara inför sig och inför sin framtid för vad
man läser. För det kommer igen. Det beror i så hög grad på oss själva, om
vi till slut står där med den onda eller den goda frukten i vår hand. Känner
jag, att en bok gör mig på något sätt sämre, att den stjäl det livsmod, som jag
inte har råd att undvara, att den breder något styggt och fult över mitt
känsloliv — ja, då lägger jag bort den, även om alla de andra skulle säga, att det
är en bra bok. För mig är det inte en bra bok — åtminstone inte nu; kanske
kan den bli det längre fram. Men känner jag, att en bok ger mig luft under
vingarna, att den hjälper mig att leva mitt liv så, som jag i mina bästa stunder
känner, att det bör levas — ja då läser jag den boken, även om hela världen
runt om mig skulle säga, att det är en dålig bok. För mig är det en bra bok.
Detta gäller vuxna människor. Med barn ställer det sig annorlunda. Ett
barns själ är en fin och ömtålig blomma, som man skall vara varsam med.
För barnens läsning bör de äldre känna sitt ansvar — det <i>är</i> ett ansvar.

<tab><tab><tab><tab><tab><tab>*<tab>*<tab>*

Jag har av allt det myckna, som kunde vara att säga i ämnet, tagit fram
bära ett par huvudsynpunkter men i stället försökt åstadkomma ett visst
fördjupande. Jag har tänkt mig, att mitt föredrag därigenom kanske skulle kunna
bli till något gagn. För resten är ju koncentration och samling det jag vill söka
verka för.

Det är ett ord, som ni nog stund efter stund har väntat att få höra, men
som jag ännu inte har nämnt. Här har jag talat om vad böcker kan ge oss
och om vårt förhållande till böckerna, men så blir frågan: hur skall människor
få tillfälle att läsa böcker? Och där är ordet: <i>bibliotek.</i> Vi behöver tidsenliga
skolbibliotek och offentliga bibliotek, och vi behöver intresserade och sakkunniga
bibliotekarier.

I sin bok Folkebogsamlinger berättar den danske biblioteksförkämpen
professor Andr. Sch. Steenberg, hurusom i Massachusetts medborgare, som ville
resa en minnesvård över i kriget fallna landsmän, gjorde det under den formen,
att insamlingen anslogs till byggande av ett bibliotek, i vars försal skulle
anbringas en minnestavla över de fallne. En vacker minnesvård!

Vi är nog lyckliga att inte behöva resa minnesvårdar över fallna landsmän.
Men låt oss resa framtidsvärdar! De skall påminna oss om vad vi är skyldiga
dem, som kommer efter oss, och på samma gång förhjälpa oss till att i vår
nutid lägga den grund, på vilken en framtid, bättre än vår egen tid, kan byggas.
Sådana framtidsvärdar kan biblioteken vara.

När vi ser ut över världen i dessa dagar, ser vi något, som vi med all sanning
kan beteckna med den gamla isländska diktens ord »ragnarök, de rådandes
kamp». Och vi kan fortsätta med samma dikts ord:

<poem>Bröder varandras
bane varda,
dråpslag ge systrars
söner varandra.
— —
Eld fräser
mot flammande eld,
högt leker hettan
mot himmelen själv.
</poem>


Men ur detta ragnarök av blod och eld, av hat och lidande kommer nog
ända till slut en gång en fredens jord att stiga upp, liksom den gamle okände
sångaren kvad om valan, att

<poem>ur svallet åter
ser hon jordens
grund stiga
och grönskas på nytt.
</poem>
Men när den kommer, denna nya jord, som vi längtar efter att få se stiga
ur lidelsernas och lidandets svallande hav, då blir det inte, som det heter i
Valans spådom, att

<poem>åkrar skola
osådda växa,
allt ont bättras.
</poem>
Efter krigets slut kommer det tunga arbetets, det mödosamma uppbyggandets
tid. Oss nutidens människor väntar ett stort och svårt värv: att bygga upp
vad som har förstörts, materiellt och andligt. Oss böckernas folk,
undervisningens folk väntar det värvet att föra till människorna ljusa tankar och varma
känslor, att ge dem ideal att leva för, hopp som kan inge mod, och tro som
ger dem kraft att gå genom eld och vatten. Vi har att hålla detta levande
under ragnarök och att ha det redo till den nya sådden, när den nya jorden
stiger ur havet för att grönskas.

Hade vi bära oss själva att räkna med, ja då skulle nog våra händer sjunka
modlösa ner. Men det är inte med oss själva och vårt eget fattiga jag vi skall
komma. Vi kommer med böcker. Mellan deras pärmar är gömda hela världar
av vad skiftande tiders ädle har kämpat och lidit, har drömt och segrat. Från
deras blad ljuder den lagen, att det <i>skall</i> vara något stort att vara människa,
och det evangeliet, att livet själv eger en läkedomskraft, som övergår människors
förstörelseförmåga.

Låt inte händerna sjunka i modlöshet! Tänk, att det kanske <i>kan</i> bli till
välsignelse bära det att lyfta handen för att räcka en medmänniska en bok!

</chapter>
<chapter name="NÅGRA FUNDERINGAR OM BARN- OCH UNGDOMSLÄSNING.">
<h2>NÅGRA FUNDERINGAR OM BARN- OCH UNGDOMSLÄSNING.</h2>
Av bibliotekarien vid Gustav Vasa församlingsbibliotek fröken <sc>Hildur Lundberg.</sc>

Under titeln Våra barns fria läsning (Nst. 1916. 237 s. Pris 3:75) har
fru Gurli Linder utgivit ett arbete, som kan anses utgöra en omarbetad
och betydligt utvidgad upplaga av hennes tidigare: Våra barns

nöjesläsning, med vilket hon redan å. 1902 gjorde sig till tolk för de nya åsikter
angående barnens läsning, vilka framlades av rektor H. Wolgast i Hamburg i hans
bok »Das Elend unserer Jugendlitteratur».

Liksom Wolgast gick fru Linder skarpt tillrätta med de schablonmässiga,
utpräglat tendentiösa och dåliga barnböcker, vilka bjödos ungdomen, krävde en
större konstnärlighet av ifrågavarande litteratur, samt visade, att ungdomen kunde
hava glädje av åtskilligt ur de vuxnas bokvärld. Dessa åsikter hava nog så
småningom trängt igenom och omfattas väl nu i stort sett av dem, som i större grad
intressera sig för ungdomens läsning. Den storm och den kritik, som den första
upplagan väckte, särskilt i pedagogiska kretsar, skall därför helt säkert icke
komma den nya till del.

Vi, som syssla med saken och som i fru Linder se en god vägledare, när
det gäller att bedöma den nyutkommande barnlitteraturen — helt säkert den
mest pålitliga av alla barnboksrecensenter — vi äro glada, att hon åter tagit
till orda i frågan och hoppas, att hennes bok i allt vidare kretsar skall sprida
intresse och förståelse för ungdomens behov av nöjesläsning och för vikten av
vad slags böcker, vad för slags andlig näring vi giva dem.

»Våra barns fria läsning» är en synnerligen innehållsrik bok, behandlande
ämnet alltifrån småttingarnas bilderböcker till frågan om den mognare
ungdomens insläppande bland de modernaste romanförfattarnas nyaste alster, och där
finns mycket att taga vara på såväl för ungdomens målsmän och lärare, som för
dem, vilka i biblioteken ha att stå barnen bi med råd och dåd.

Många föräldrar skola säkert hava stort utbyte av de i mitt tycke utmärkta
kapitlen om bilderböcker och sagoböcker med alla de goda anvisningar där
finnas, vittnande om en skarp psykologisk blick för småherrskapets krav. Med
avseende på bilderböckerna är jag särskilt glad för att fru Linder påpekar, att
vilken konstnär som helst ej bör tro sig i stånd att göra en bilderbok för barn
och att de gamla rimmen och bamkammarramsorna äro den bästa texten för dem.

Vad sagorna beträffar, så är det då visst och sant, att en alldeles för stor
mängd moderna sådana se dagen och att de gamla äro de bästa. Och så om
sagoberättandet. Nog syndas det bra mycket mot de gamla sagorna, när de
berättas av personer, som för att fängsla barnen anse sig behöva taga utklädnad
och mimik och »uttryck» till hjälp. Berätta en saga för barn, så att barnen
skratta åt sagan, ej åt den som berättar.

Mitt bibliotekshjärta glädes också över att fru Linder påpekar önskvärdheten
av att barnen tidigt vänjas vid att hålla ordning på sina böcker och ha en
särskild plats för dem.

Det är synnerligen lyckligt, om föräldrarna även efter den speciella bilder-
och sagoboksperioden kunna och vilja övervaka och leda barnens läsning och
icke helt överlåta denna sak till skolan och nu på sistone även biblioteken.
Fru Linder ägnar också ett kapitel åt hemmets förhållande till barnens läsning
särskilt framhållande, vilken stor betydelse hemmets boksamling, liksom den i
vår rastlösa tid alltmer bortdöende högläsningen i familjekretsen, har för barnets
utveckling.

Kunde vi väcka föräldrarnas förståelse för den viktiga roll de kunna spela
vid den uppväxande ungdomens fostran till kärlek och förståelse för goda
böcker, så vore mycket vunnet. Men föräldrarna ha ej så lätt att följa med och
taga reda på lämpliga böcker, varför det säkert vore lyckligt, om de, då de
t. ex. vid jularna köpa böcker åt barnen, hade något annat att gå efter än
bokförläggarens reklamhäften och tidningsrecensioner. Om dessa senare talar fru


Linder kritiska och sanna ord. Helt säkert skulle också recensenterna genom
sin kritik kunna befria oss från åtskillig mindrevärdig och onödig barnbokslitteratur,
likasom jag inbillar mig, att ett energiskt arbete från deras sida borde
kunna väcka förläggarnas samveten med avseende på böckernas utstyrsel,
papper, tryck, illustrationer, pärmar m. m. samt icke minst på vikten av goda
upplagor av de värdefulla barn- och ungdomsböckerna, de utländska i verkligt
förstklassiga översättningar.

Helt säkert skulle boklistor i stil med de av fru Linder omtalade tyska
prövningskommitteernas vara mycket välkomna. Likväl tyckes det mig, att de
principer, efter vilka dessa listor utarbetas, äro väl ensidiga och att såvida de även
omfatta barnens läsning och ej endast vad vi kalla »den mognare ungdomens»
det allt är bra synd om barnen. Fru Linder säger om dessa listor: »<i>Den
kritiska sovringen på barnlitteraturmarknaden har mer och mer trätt tillbaka för
ett noggrant genomforskande av den stora litteraturen efter verk lämpliga för
den uppväxande ungdomen.</i><footnote>Kurs. av fru Linder.</footnote> Sålunda ha kommit till stånd listor, som upptaga
endast ett fåtal speciella ungdomsböcker, men däremot vid sidan av dessa en
mängd förstklassig litteratur, hämtad ur såväl fosterlandets som andra länders
rika litteratur.»

Det är med en viss tvekan jag tar till orda i denna fråga. Den kan ses
från så många synpunkter och jag bekänner, att jag alis icke är färdig med den.

Men när jag nu i fru Linders bok åter ser de Wolgastska idéerna så att säga
svart på vitt, så te de sig för mig på ett något annorlunda sätt, än då jag första
gången tog del av dem.

Då jag nämligen för 8 år sedan började syssla med att sätta »roliga»
böcker i händerna på barn (Gustav Vasa församlingsbibliotek gjordes från
början även tillgängligt för barn till och med utan åldersgräns) var jag en
sann anhängare av de Wolgastska idéerna och sökte i mitt nit för hans båda
huvudprinciper, de oavvisliga kraven på barnbokens skönlitterära och sanna
(sakliga) värde att intala pojkarna att förakta äventyrsböcker, främst indianböcker
och särskilt naturligtvis Karl Mays, övertygad om att, som fru Linder säger:
»Det synes tillhöra uppfostran till humanitet, att snarast möjligt och oförmärkt
föra utvecklingen förbi denna tid av 'atavistisk råhet' — som Wolgast
uttrycker det.»

Jag minns också, att jag i djupaste förakt för vad fru Linder kallar
»snömosböcker» vid utväljandet av litteratur för Stockholms barn- och
ungdomsbibliotek ivrigt motsatte mig inköpet av Amy Palms böcker, vilka förekommo
mig typiska för genren, men blev av någon mera frisinnad ande upplyst om, att
dessa böcker voro upptagna i Heimdals bokförtecknings barnavdelning, som
fru Linder själv hade gjort.

Men åren ha gått. Jag har sett pojkar och flickor välja böcker från hyllorna
— dessa äro vad på biblioteksspråk kallas »öppna» —, jag har genom att
lyssna till deras omdömen, särskilt, när de talat med varandra, studerat dem
och funderat en del över saken. I alla fall lånar jag icke längre ut en
indianbok — t. o. m. av May — med någon större skräck för att vederbörande ej
i framtiden — när den »atavistiska perioden» gått över — skall kunna njuta av
åtskillig god och värdefull litteratur. Och när jag hör en liten tös på min
fråga, om hon inte läst »Rolfs nya kusiner» förut, försäkra, att det har hon visst
det, många, många gånger, »men den är så rolig», så undrar jag, om det icke

i en sådan bok skriven av en sann barnavän finnes något, som är gott och
kanske utvecklande för barnen och vilket gör boken till en berättigad läsning,
i trots av att dess konstnärliga halt ej är så stor, att varken fru Linder eller
jag eller egentligen några »bildade vuxna» kunna läsa den »med ännu större», ja
ej ens »med lika stor njutning som barnen».

Nog tyckes det mig litet orättvist, att vi så ensidigt skola lägga <i>våra</i>
synpunkter på barnens läsning, som anges av de i de citerade orden uttryckta
fordringar på en god barnbok, vilka fru Linder framställer efter konsthistorikern
Lichtwark.

Det är mot bakgrunden av de dels rent dåliga, dels skarpt tendentiösa och
schablonmässiga barnböcker, ur vilka fru Linder ger oss så avskräckande
exempel, vi måste se Wolgasts ideer som en naturlig reaktion. Vi få vara honom
och hans efterföljare här i landet, fru Linder, fröken Gagner och andra, mycket
tacksamma för den stora kamp de fört mot »smutslitteraturen», Nick Garter och
allt vad därmed sammanhänger, en kamp, av vilken fru Linder ger oss en skildring.

Vi måste också i hög grad uppskatta allt arbete, som blivit gjort för att få
barnens och ungdomens läsning upp på ett högre plan.

Likväl tyckes det mig, att Wolgast går till överdrift, när han framhåller den
<i>konstnärliga uppfostran</i> som den skönlitterära läsningens mål och således, efter
vad jag förstår, i sin förfäran för den förut omtalade klumpigt tendentiösa
barnboklitteraturen predikar l'art pour l'art-teorien.

Denna konstnärliga uppfostran skall enligt Wolgast — om jag fattat fru
Linder rätt — ske genom vanan att läsa litterära konstverk. Då de vanliga
barnböckerna ej kunna betraktas som sådana, följer därav att barnens läsning
helst bör tillgodoses ur de vuxnas, ur den »stora litteraturen.» Ur denna skola
vi göra ett urval efter vårt uppfostrarsamvete. »Detta åtminstone så länge»,
säger Wolgast, »som den konstnärliga uppfostran ej är en likaberättigad del av
den allmänna.»

Men ungdomsböcker skrivna av de stora diktarna: Ja, de äro konstverk
och således en del av »den stora litteraturen». »Vad den <i>bildade</i> vuxna
människan läser med verklig njutning är ett konstverk, likgiltigt om författaren eller
förläggaren bestämt det för ungdomen eller den stora allmänheten», säger
Wolgast. »Det är åt denna synpunkt», säger fru Linder, »Theodor Storm givit det
paradoxa uttrycket 'Om du vill skriva för ungdomen, så bör du ej skriva för
ungdomen'.»

Dr. E. Ackerknecht, direktör för stadsbiblioteket i Stettin, som i en artikel
i en av honom och Dr. G. Fritz utg. bok »Büchereifragen», Berlin 1914,
polemiserar mot den Wolgastska riktningens fordran på ett utplånande av skillnaden
mellan barnens och de vuxnas litteratur, säger om det citerade Stormska
uttrycket, vilket Wolgast sätter som motto för sin bok: Das Elend unserer
Jugend-litteratur, att det har blivit »Das Evangelium der Jugendlektüre». »Det är intet
tvivel», menar Dr. Ackerknecht, »att detta ord som så månget annat evangelium
tillåter mer än en tydning. Storm själv förklarar det närmare genom satsen, att
det är 'okonstnärligt att behandla ämnet på olika sätt, om man tänker sig den
store Peter eller den lille Hans som åhörare'. Storm skrev själv sin Pole
Poppenspäler utan att tänka på den lille Hans; men den lille Hans — det gör oss
något häpna — brydde sig ej om Pole Poppenspäler. Å andra sidan skrev t. ex.
Hauff med full avsikt för sina små elever och hans sagor hava blivit riktiga
konstverk och äro ännu i dag med rätta alla små Hansars förtjusning.» Storm

förkastar således ej, att diktaren tänker på ungdomen, under det han skriver,
han får blott icke ändra behandlingen av ämnet.

I motsats mot Wolgast menar den ovan nämnde Dr. Ackerknecht —
måhända med en viss överdrift — att en berättelses konstnärliga halt (den
konstnärliga halten från de vuxnas synpunkt) icke är bestämmande för dess
bildningsvärde för barnet. Detta vill han visa genom att framhålla skillnaden mellan
de vuxnas och barnens själsliv, vilken efter hans mening ligger i att i det
barnsliga själslivet drifterna spela en större roll än viljan, ja, att de rent
av äro det barnsliga medvetandets egentliga sfär, inom vilken omdömesförmågan
och viljan så småningom utveckla sig. Skönhetssinnet finnes visserligen hos
barnet, fastän endast i grodd, och förråder sig mången gång indirekt för en
van uppfostrares eller psykologs ögon, men kommer icke i betraktande som en
väsentlig faktor vid barnets andliga utveckling. Det utvecklas först i
pubertetsåldern. Därför kommer, menar han, de vuxnas konstnärliga syn på barnboken
»som kriterium först vid den 'mognare ungdomens' läsning så småningom i betraktande.»

För Ackerknecht är nämligen målet för barnens skönlitterära läsning icke
som hos Wolgast inskränkt till »den konstnärliga uppfostran». Han talar i
stället om det »tyska bildningsidealet» (jag skulle vilja säga det europeiska), vars
innebörd han uttrycker så, att han »vill mot amerikanarnas pedagogiska stridsrop:
'Kunskap är makt', sätta den djupare, kulturellt mera fruktbärande bekännelsen:
'Bildning är lycka.'»

Det är från synpunkten av huruvida boken har något bildningsvärde, som
Dr. Ackerknecht betraktar barnboken, ej ur dess konstnärliga värde. Härvid
kommer han emellertid att ta till godo en del »barnböcker i gammal stil» som
han kallar dem, mot vilka jag dock nog vill reservera mig, ehuru Dr. A.
påyrkar en omarbetning.

Har nu Dr. Ackerknecht rätt i, att det kan göras en bestämd skillnad
mellan barn upp till pubertetsåldern, alltså intill de femton åren, och dem däröver,
— och detta framhålles även av andra författare i ämnet — och bar han rätt
i att för denna första period den konstnärliga synpunkten efter vårt mått ej
spelar någon roll — jag är ganska böjd för att tro, att han åtminstone i det hela
taget har rätt i detta — så blir den »speciella barnboken» en fullt berättigad
litteraturart.

Vad skola vi då fordra av barnböckerna? Jo, detta tycker jag fröken Sandberg
uttrycker bra i sin bok »Bibliotek och biblioteksskötsel». De »måste vara
kärnsunda till sitt innehåll och skrivna så, att de väcka och underhålla ett äkta
levande intresse. I likhet med alla goda böcker ha de kraft att framkalla goda
tankar, fördjupa uppfattningen av rätt och orätt, väcka och odla fantasien, göra
känslan för andras rätt livligare, skärpa iakttagelseförmågan eller ge ökat vetande».

Dessa krav uppfylla naturligtvis först och främst de stora barnboksdiktarna
men även mindre förmågor. Var gränsen går mellan de »äkta» och de vilkas
alster fru Linder kallar »speciella», är väl ej alltid så lätt att avgöra.

I alla fall vinner ju också en del av dessa fru Linders gillande och hon är
ju visst icke så grym och för barnens smak så känslolös som de tyska
»bokprövningskommittéerna», vilkas åsikter hon framlägger. Alldeles icke.

Särskilt måste alla pojkar vara henne tacksamma för, att hon tar upp så
många spännande äventyrsböcker, även indianböcker, i den av henne
redigerade barnavdelningen av ecklesiastikdepartementets grundkatalog. En av
Wolgasts meningsfränder, stadsbibliotekarien i Meissen Franz Naumann, ger i sin

bok »Jugendfürsorge in den Volksbibliotheken», Berlin 1912, en förteckning på
lämpliga ungdomsböcker. Här finnes, efter vad jag kan se, endast en
indianboksförfattare, naturligtvis Cooper, vars böcker ju äro skrivna för vuxna. Av
hans böcker äro för 12—14-åringar upptagna endast ett urval i förkortad form
av Skinnstrumpeberättelserna. 14—16-åringar få 3, säger 3, oavkortade böcker
av Cooper och detta endast i större bibliotek. Betecknande för
indianboksrädslan står i anmärkningen: »Indianberättelser, men goda.»

Dessutom skriver fru Linder i slutordet, att det visst icke är hennes mening
»att plundra det uppväxande släktet på varje barnbok, att göra dem 'litterärt
intresserade' i betydelsen av ett omoget bedömande av dagslitteraturen. Men
däremot är det i hög grad meningen att rädda dem från all möjlig struntlitteratur,
okonstnärligt hantverksgods och förvanskad andrahandslitteratur för barn och
ungdom. Det är meningen att låta de unga komma till sin arvedel i denstora
diktningen. Skulle de också finna ett och annat, som ligger över deras förmåga,
så är det i alla fall bättre med för hög andlig diet än för låg. 'Vi skola ej',
säger Wolgast, 'först fråga: Förstår du denna bok? utan: Finner du glädje i att
läsa den?'» . . .

Det sista är nog ett litet farligt kriterium, ty barnen finna sorgligt nog ganska
stor glädje i åtskilligt, som vi inte äro så belåtna med att se dem läsa. Men
annars är jag med om vad fru Linder säger, och i det stora hela är det nog
samma böcker vi bjuda barnen, skillnaden är blott den, att vad hon gör med
en liten suck, det gör jag med mera frejdigt mod — och ibland tvärtom.

Om vi utgå från böckernas inverkan på barnen, så tror jag, att många som
för oss äro »snömosböcker» eller för mycket moraliserande för att vara fullt
njutbara, för barnen ha ett annat värde.

Vare det dock långt ifrån mig att vilja ha något »skönlitterärt nykterhetsbibliotek»
eller några s. k. »söndagsskoleberättelser». Men vad de tendentiösa
barnböckerna beträffar, så undrar jag om icke de flesta av de stora
barnboksdiktarna ha en viss medveten tendens i sin diktning? Ville icke Topelius också
<i>lära</i> barnen något med sina berättelser? Och har fru Fitinghoff, när hon skrev
den mästerliga »Barnen från Frostmofjället», varit alldeles fri från detsamma?
Och om vi skola gå till ett närstående fack, biografierna, så kan åtminstone jag
ej instämma i vad fru Linder säger med avseende på fr. Gagners Gordonbiografi:
»Aldrig varsnar man i hennes hand den pedagogiska pekpinnen», eller i
att författarinnan ej »utnyttjat honom för en eller annan moralisk lärdom.» Detta
är emellertid så mästerligt gjort och däri ger jag fru Linder rätt, att författarinnan
ej gjort honom till en »söndagsskolehjälte» samt att boken givet står »främst
bland svenska biografier berättade för ungdom.» Barn älska den också — även
flickor. »Det är en väldigt bra bok förstårru», sade en pojke härom dagen,
»den handlar om krig förstårru».

Det är ett plus för boken, det är onekligt. Men med hjälp av fröken Gagners
överdådigt väl skötta pekpinne, så blir också behållningen för barnen mera
än av en vanlig krigsskildring.

På tal om biografier, så tror jag, att fröken Sandberg har rätt, då hon
säger, att biografier för barn skola taga hänsyn till barnens medfödda begär att
beundra och att de därför »icke böra vara kritiskt undersökande utan låta
föremålets dygder och ädla handlingar framträda i stark belysning». Detta är nog,
tänker jag, hemligheten med, att biografier i Amerika spela en annan roll vid
barnens läsning än hos oss. Jag kan ej instämma med Wolgast i att pedagoger
ej skola skriva biografier för barn. Våra dagars pedagoger äro nog,

hoppas jag, ej så samvetslösa, att de som Wolgast fruktar, av pedagogiska skäl
skulle våldföra sig på sanningen. I alla fall är det icke nog för en biografi,
att den är populärt skriven.

Vad nu beträffar äventyrsböcker och »flickböcker», så finnes det ju en hel
hög ytterst dåliga sådana, vilka verka förråande eller förflackande på barnens
själsliv, och dessa böra vi akta oss för, men där finnes också ofarligt gods och
en del, som äro riktigt bra och roliga (även för vuxna). Att läsa för mycket
av dem är naturligtvis lika farligt som omåttlig läsning av vad slags böcker
som helst, men annars tror jag inte, att de äro någon farligare föda. Dr.
Ackerknecht anser till och med att äventyrsböckerna, även de så okonstnärliga (men
ofarliga) som Karl Mays, kunna genom sin egenskap att framkalla ideal,
hjältebeundran, hos pojken i utvecklingsåren vara av betydelse för hans framtida
njutande av den stora litteraturen. Änna Maria Roos anser ju också i den enquête
som fru Linder gjort bland en del författare med avseende på deras
ungdomsläsning, att indianböckerna kunna i viss grad uppfostra till självbehärskning, och
att det långt mer är hjältens mod än hans kval, som barnets fantasi dröjer vid,
när det läser om den vite man, som av indianerna bindes vid pålen. Även
påstår hon, att grymheterna i böcker med mindre käckhet i tonen t. ex. Tusen
och en natt gjort ett mera plågsamt intryck på henne.

Här om dagen deltog jag i ett samtal mellan pojkarna i vår klubb; de äro
de flesta i 13—14-årsåldern, men en av dem, Bertil, är bära 12. Bertil hade lånat
Gabriele Conroy av Bret Harte, som jag nyligen efter »grundkatalogens»
anvisning satt upp på ungdomshyllan. »Har du lånat den där?» sa' Per med en ton,
som kom mig att fråga, om han inte ansåg den rolig. »Åjo», kom det
svävande, »den är litet tjock, och» — »Ja men den måtte väl vara spännande?»
försökte jag. »Åjo. Ja det är ju inte någon detektivbok, det är det ju inte, för
sådana finns ju inte här» (snarare med en ton av aktning än tvärtom). »Men —» —
»Det är väl ingen bok för Bertil!» sade en annan av pojkarna. — »Hur så?»
»Jo, för Bertil, som bära är 12 år! Det är väl ingen bok för pojkar!» — »Å
Bertil», sade en tredje. »Han måtte väl läsa detektivberättelser och sån't, mera
än nå'n av oss.»

Jag har mycket funderat över vad det var för fel med boken i pojkarnas
tycke och varför de ansågo, att Bertil, »som bära var 12 år», inte borde läsa
den. Någon har föreslagit, att det var för den otäckt hemska skildringen i
början av boken. — Ja, jag vet inte. Men boken tar jag bort från barnhyllan,
eftersom pojkarna själva censurerat den.

Vad angår flickböckerna, så vore det förfärligt, om de skulle ofelbart ha den
inverkan, som framställes i de amerikanska och tyska bibliotekariers uttalanden,
vilka fru Linder refererar. Jag känner då många, som i sin barndom »slukat» en
hel del, och som nu verkligen äro mycket noga om sin läsning, men det kan
ju också utfalla olika. Naturligtvis skola vi noga gallra, men jag får bekänna,
att jag är så hädisk, så jag har en liten fundering över om inte en och annan
<i>väl berättad</i> sådan t. ex. »Anne på Grönkulla», skulle kunna ha en rätt så god
verkan på vederbörandes uppfattning av den stora litteraturen och jag är ej så
belåten som fru Linder med, att vi ej ha några svenska original i genren.
Naturligtvis <i>goda</i> sådana.

Fru Linder säger, att pojkar förakta flickböcker och aldrig skulle läsa en
sådan. Att det ej håller streck, har jag många gånger märkt, likväl blev jag
bra häpen, när en gång en stor gymnasist kom och bad att få en genuin

»flickbok», som en hans kamrat lämnade igen och rekommenderade. Det har
verkligen bära hänt mig en enda gång.

Om vi så tänka på vad av »den stora litteraturen» vi kunna bjuda herrskapet
i denna period, så är det nog av prosaförfattare i det stora hela taget egentligen
Marryat och Cooper, Scott (men honom läsa de just inte), Topelius, fru Carlén,
Fredrika Bremer, Starbäck och Ingemann, Schröder, en del arbeten av Jack
London, Heidenstams Karolinerna, ja och så naturligtvis några fler.

En hel del av dessa räknas i mångas ögon nästan till <i>»ungdomsböcker»</i> d. v. s.
de ha, skrivna för en naivare tids människor, liksom förlorat sin gamla plats i
den stora litteraturen. I alla fall måste det vara böcker med ädla, tappra
hjältar och goda, sköna hjältinnor, svarta bovar, äventyr och romantik. Flickorna
läsa lika gärna den bra långrandiga och tråkiga »Presidentens döttrar» som den
mästerligt roliga »Grannarna».

Sammansatta karaktärer, en persons utvecklingshistoria intresserar ej denna
ålder och naturbeskrivningar hoppa de flesta över. De vuxnas poesi är däremot
i en helt annan utsträckning njutbar för barn. I denna är det egentligen mindre
innehållet (handlingen), som intresserar, utan i främsta rummet versens rytm och
klang. Därjämte bör den vara kraftig eller »rörande». Fjalars »Tiggaren» är ett
omtyckt deklamationsnummer — även av pojkar. Jag log, när en av våra värsta
små »grabbar», — just den 12-årige Bertil — en dag föreslog att läsa den i vår
lilla pojkklubb; jag kom nämligen ihåg, att den varit ett av såväl mina som min
flera år yngre broders bravurnummer.

Om vi nu se efter vad fru Linder berättar om sin skönlitterära nöjesläsning,
tills hon fyllt 12 år, så se vi, att det just varit poesi, »Runeberg, Tegnér,
Nicander, B. E. Malmström, A. M. Lenngren, Sehlstedt — alla i samlade
upplagor».

Den stora litteraturens prosa har hon tydligen ej läst förrän efter sitt 12:te år.
Jag tror också vi göra klokast i att med mycken varsamhet bjuda »den stora
litteraturens mästerverk» åt barnen även i de första tonåren. Fru Linder säger
ju också, att det ej är hennes mening att låta ungdomen andligen förlyfta sig,
samt medger, att man kan fördärva litteraturen för ungdomen genom att låta
dem läsa den i otid. Jag skulle vilja kraftigt understryka detta. »Jaså den,
'Berättelser', den lånade du ju och den var tråkig», sade en flicka på en
13—14 år, som jag stack fram Björnsons Fortællinger åt, till en kamrat. »Nej,
den ser tråkig ut!» Jag ställde den tillbaka med en viss fruktan, att kanske
den alltid skulle förbli en »tråkig» bok, som hon ej vågar sig på.

»Vi skola akta oss för att ej förstöra bokens fraîcheur för dem», sade en
lärarinna här om dagen på tal om detta. »Om de läsa den för tidigt, går så
mycket förlorat av de fina nyanserna, det är så mycket av dem som även de
större måste få påpekat för att njuta av.»

För min del tror jag, att det är av stor vikt, att barnens <i>huvudsakliga</i>
läsning utgöres av böcker, som de helt förstå. Fru Linder menar, att de blott
<i>i det stora hela</i> behöva »kunna uppfatta och tillägna sig det lästa». Jo, jag
medger visst — och vare det långt ifrån mig att påstå att barn icke kunna hava
mycken glädje även av en bok, som de ej helt förstå. Men icke för mycket
läsning av den sorten! Det kan bli en farlig vana. Om fru Linder såge alla
de halvlästa böcker, som lämnas igen på biblioteken, så tror jag, att hon skulle
ge mig rätt i detta.

Först för barnen i tonåren, ungdomen, har, menar Dr. Ackerknecht, bokens
konstnärliga halt efter vår uppfattning någon betydelse. Jag tror också, att

barnen först i och med att reflexionsförmågan blivit mera utvecklad och
erfarenheten större få ögonen öppna för skönheterna i livet och kunna tillägna sig
»konstverket» på ett mera personligt sätt. Då, menar jag, är tiden inne att som
fru Linder säger: »utan att göra våld på barnens handlingsintresse småningom
öppna deras sinne för det estetiska intresset, för uppskattning av formen». Då
skola vi också föra dem över till den stora litteraturen. I de åren skola de,
det håller jag med fru Linder om, läsa »böcker». Den ene utvecklas tidigare,
den andre senare.

Det är intressant att föija vederbörande övergång från barnens till de vuxnas
avdelning. Det sker först med några trevande rekognosceringar, ofta för att finna
en bok, vilken som en obeaktad duplett även stått på deras egen hylla. »Så
nu har den blivit så stor» (icke fyllt så eller så många år), tänker man och
önskar, att man hade större förmåga och tid att övervaka och följa vederbörandes
utveckling, så att den komme i den riktning man helst skulle vilja.

»Men fordringarna på den skönlitterära fria läsningens intellektuella och
moraliska inverkan: Skola vi uppge den? Ja så till vida, att läsningens mål måste
vara den konstnärliga uppfostran», säger fru Linder samt framhåller, att
diktverket just genom sin egenskap av att vara ett äkta sådant, som uppstått blott
efter sina egna lagar, har en stark etisk inverkan, »verkar förädlande i högsta
mening». Nu är ju detta icke alltid fallet, vilket fru Linder i sammanhang med
smutslitteraturen erkänner och starkt framhåller. Och är det icke i alla fall
från bokens etiska verkan vi utgå, då vi, tillämpande den av fru Linder
rekommenderade individualitetsprincipen, mena, att vi kunna sätta samma litterära
konstverk i händerna på Per, men ej på hans jämnårige Pål? Jag skulle vilja
säga, att först skola vi undersöka bokens etiska verkan på vederbörande, sedan
böra vi se efter, om den även konstnärligt uppfyller de fordringar vi måste ställa
på den.

Med avseende på barnens läsning är det emellertid, som fru Linder säger:
»fullt ut lika viktigt, att denna omfattar även tyngre gods, böcker, som bibringa
faktiska kunskaper och som i annan form än den skönlitterära nära fantasien
och stärka viljelivet». Detta, att boken meddelar faktiska kunskaper, särskilt i
historia och geografi, är, efter den Wolgastska riktningen, en väsentlig faktor
för bedömandet även av den skönlitterära boken, som tydligt framgår av t. ex.
Naumanns ovan omtalade bokförteckningar.

Detta är nog mycket bra, jag förstår bära icke, varför vi då icke få medvetet
lära dem en och annan liten moral — naturligtvis med förstånd. — Låta
vi emellertid denna kunskapsmeddelande synpunkt bli för mycket framträdande
kunna vi lätt komma fel. Den av alla så varmt rekommenderade »Silverskridskorna»
av Dodge »som lär dem så mycket om Holland», är en av barn mycket
obetydligt uppskattad bok, åtminstone som »rolig bok».<footnote>Det är möjligt, att den nya av fröken Gagner redigerade upplagan kan åstadkomma
någon ändring.</footnote>

Vad barnens facklitteratur beträffar, så hava vi ju på senare år fått en hel
del lämpliga praktiska böcker för barn, en »Ungdomens skogsbok», en
»Jordbrukslära för pojkar», en »Trädgårdsbok för barn» o. s. v. Vid valet av fackböcker
spela naturligtvis skolans kurser stor roll, men en och annan kan nog driva ett
ämne, som intresserar honom, långt utöver dessa. Särskilt gäller detta tekniska
böcker, där pojkar kunna intressera sig för otroliga saker. Höjers digra
Lokomotivlära är ju t. ex. en omtyckt läsning även av ganska små pysar.

För att giva en föreställning om vad ungdomen läser, har fru Linder skaffat
en del uppgifter i form av boklistor från elever i 5 läroverk, sam- och
flickskolor i Stockholm. Vad dessa uppgifter beträffar, så hade det för att bedöma
dem varit av stor betydelse, om vi fått veta litet närmare om deras tillkomst,
huruvida de skrivits på lärorummet eller hemma, om någon tid varit fastställd
o. s. v. Nu ser det ut som om somliga talat om en längre, andra om en
kortare period o. s. v. Tar man därtill hänsyn till hur litet barn komma ihåg
författare och titlar, så får man ej dra för stora slutsatser av dessa uppgifter.
Som exempel vill jag nämna, att »Apan som ingen kunde döda», vilken ej
förekommit på någon lista, är en bland de mest efterfrågade böckerna i biblioteket.
Vad angår Cooper, Walter Scott, Topelius, Ingemann och Starbäck, vilka fru
Linder menar ej läsas i samma utsträckning som förr, så är detta nog på sätt
och vis sant, om man undantager Topelius Fältskärns berättelser, som är
oerhört efterfrågad, ja på de sista åren varit mera eftersökt än någonsin.

För barnens läsning, även »den fria», har skolan den största betydelse, och
fru Linder ägnar denna sak ett mycket beaktansvärt kapitel. Att trots det
faktum att den kompletterande läsningen nu tillmätes väsentligt större betydelse än
förr och lösen »direkt till böckerna» står på varje modernt skolprogram det
visst icke är så väl beställt med saken, tror jag fru Linder har rätt i. I alla
fall hälsa vi en begynnande bättring med glädje. Ingen instämmer också
villigare än jag i fru Linders önskan om ett samarbete mellan skolbiblioteken och
den bibliotekstyp, som jag representerar, ja, ett samarbete mellan alla
ungdomens målsmän.

</chapter>
<chapter name="DET TIONDE NORSKA BIBLIOTEKSMÖTET I BERGEN
DEN 1 OCH 2 OKT. 1917.">
<h2>DET TIONDE NORSKA BIBLIOTEKSMÖTET I BERGEN
DEN 1 OCH 2 OKT. 1917.</h2>
I Bergens vackra nya biblioteksbyggnad samlades den i okt. förra året ett
sextiotal representanter för skandinaviskt biblioteksarbete. Det icke-norska
inslaget i samlingen utgjordes av bibliotekarien Døssing, prof. Steenbergs
medhjälpare i Statens Bogsamlingskomité, från Danmark samt professor Knut
Kjellberg och undertecknad från Sverige. Bland de norska mötesdeltagarna märktes
statens boksamlingskonsulent bibliotekarien Fischer, cheferna för det
Deichmanske bibliotek och för Bergens offentliga bibliotek, samt föreståndarinnorna
för Trondhjems och Drammens folkbibliotek. Däremot fanns ingen representant
för Norges förnämsta vetenskapliga bibliotek, universitetsbiblioteket i Kristiania.
Inredningsarbetena i biblioteksbyggnaden pågingo alltjämt. Först ett par
månader efter mötet voro de så pass avslutade, att biblioteket kunde högtidligen
öppnas. Men även i sitt ännu ofärdiga skick gåvo de olika bibliotekslokalerna
intryck av att på ett förträffligt sätt tillgodose både praktiska och estetiska
hänsyn.<footnote>I nästa häfte av Bibl.-bl. skola återgivas några bilder från denna och andra norska
biblioteksbyggnader.</footnote>

Det för biblioteksmötet uppgjorda programmet bar vittne om, hur planmässigt
och målmedvetet det för närvarande arbetas inom norska bibliotekskretsar. En
mera ingående biblioteksundervisning, en effektiv och sakkunnig biblioteksinspektion,
ett mera fruktbärande samarbete mellan biblioteken och kommunstyrelserna,
det är några av de frågor, som för närvarande stå på dagordningen i Norge
och vilka hade tagits upp till diskussion på detta möte. Och då man kan vänta,
att samma frågor måste snart tvinga sig fram även i Sverige, skall jag uppehålla
mig något utförligare vid deras behandling på Bergensmötet.

<i>»Biblioteksutbildningen»,</i> — sådan den hittills varit i Norden och önskemålen
för framtiden — skildrades i ett innehållsrikt och klart inledningsföredrag av
Bergensbibliotekets chef och mötets ordförande bibliotekarien <i>Arne Kildal.</i> Han
visade på det glädjande uppsving, som bibliotekssaken på senare åren tagit i Norge,
särskilt i de norska städerna. Moderna folkbibliotek, delvis i nya byggnader,
funnes i Kristiania, Bergen, Trondhjem, Kristiansand, Drammen, Hamar m. fl., och
i Fredrikstad, Haugesund, Skien och andra städer stode man inför uppförandet
av nya biblioteksbyggnader eller införandet av moderna metoder i arbetet. Med
den hastiga utvecklingen av stadsbiblioteken växte emellertid med nödvändighet
också kravet på fackutbildad arbetskraft till alla dessa institutioner.

De korta bibliotekskurser, som 1912 och följande år hållits i Norge antingen
på statens föranstaltande eller — någon gång — anordnade av ett särskilt
bibliotek för instruerande av dess egna assistenter, kunde ej giva den mångsidiga
utbildning, som behövdes för att tillfredsställande fylla kraven på en bibliotekarie
vid ett större stadsbibliotek. I brist på möjligheter till fullständig utbildning i
hemlandet hade en del norska bibliotekarier skaffat sig behövlig teoretisk kurs
vid någon av de amerikanska biblioteksskolorna. Trots de obestridliga fördelar,
som en dylik utbildning medförde, hade den dock sina ganska avgjorda brister.
Å ena sidan var vistelsen vid en amerikansk skola allt för kostsam för att annat
än ett fåtal skulle kunna ha råd därtill, å andra sidan voro förhållandena i
Amerika så helt olika de norska, att man ej kunde utan vidare tillämpa de
amerikanska metoderna i hemlandet.

Vad som här sagts om Norge gällde, framhöll herr Kildal, också om de
båda andra nordiska landen. Även i Sverige och Danmark hade man hittills
ej kommit längre än till korta kurser, vilka ej kunde lämna den för större
stadsbibliotek behövliga utbildningen. I alla de tre skandinaviska länderna gjorde sig
alltså behov gällande av verkliga biblioteksskolor, där undervisning — under en
tid, som efter inledarens mening ej kunde sättas lägre än sex månader —
meddelades i utlåningssystem, bokurval, katalogisering, klassificering, bibliografi och
»referensarbete», biblioteksbyggnaders planläggning och inredning, bokinbindning
o. s. v.

Det fanns emellertid en svårighet, som kunde tänkas möta varje försök att
anordna årligen återkommande kurser av denna omfattning i vart och ett av
dessa små land. Efter några år vore möjligen behovet fyllt och skolan skulle
alltså med tiden komma att utbilda fler bibliotekarier än landet hade användning
för. En utväg vore att övergiva tanken på en fast årlig biblioteksskola och
nöja sig med att vartannat år anordna en längre bibliotekskurs. En annan utväg
vore att Norge, Danmark, och Sverige löste denna fråga gemensamt. För denna
lösning hade tydligen inledaren stora sympatier, även om han inte var blind för
de svårigheter, som voro förenade också med denna.

Under den efter föredraget följande debatten ställde man sig från svenskt
håll ganska skeptisk i fråga om fördelarna av den föreslagna samverkan, under


det att det på danskt håll ansågs att en utredning borde verkställas av möjligheterna
att anordna en för de nordiska länderna eller åtminstone för Danmark
och Norge gemensam biblioteksskola. Mötet beslöt att lämna biblioteksföreningens
styrelse i uppdrag att träda i förbindelse med de danska och svenska
biblioteksföreningarna till förhandling om lösningen av frågan om längre gående
biblioteksundervisning i de tre nordiska länderna.

Om frågan om biblioteksutbildningen hade störst intresse för de större
stadsbiblioteken, så rörde frågan om en mera effektiv biblioteksinspektion framför allt
landsbiblioteken och de små stadsbiblioteken. För inspektionen av de
statsunderstödda folkbiblioteken har visserligen norska staten de senaste åren anvisat
ett belopp, men detta är så lagt tilltaget, att det skulle taga c:a 20 år, förrän
man med hjälp av detta anslag skulle hinna inspektera alla biblioteken.
Kirkedepartementet hade därför i början av år 1917 låtit utgå skrivelser till
amtmannen (landshövdingarna) med anmodan, att dessa ville väcka förslag i
amtstingen (landstingen) om tillsättande av amtsinspektörer för folkbiblioteken.
Lärare <i>Olai Bjørø</i> som på biblioteksmötet inledde frågan om <i>»amtsinspektörer»</i>
framhöll starkt, huru väl en inspektion behövdes ej blott för att granska
bibliotekariernas arbete utan för att hjälpa och handleda dem, men ansåg det knappast
troligt, att detta arbete för närvarande skulle kunna avlönas så, att det kunde
bli en persons huvuduppgift. Han tänkte sig som lämpligaste utväg att man
åtminstone tillsvidare kombinerade detta uppdrag med något annat arbete i
amtets tjänst, t. ex. med den föreslagna inspektionen av amtets skolväsen. I
diskussionen underströks av flera talare, hur nödvändigt det vore, att
biblioteksinspektören vore verkligt sakkunnig, och ur denna synpunkt uttalades farhågor
beträffande den föreslagna kombinationen av hans uppgift med någon annan
amtstjänst. Bibliotekarien Fischer förklarade med anledning härav, att
kirkedepartementet säkert skulle vid en eventuell kombination fordra, att vederbörande
hade gått igenom en bibliotekskurs och dessutom hade kännedom om arbetets praxis.

Ett av de områden som borde ligga ganska nära särskilt för ett kommunalt
bibliotek, så snart det börjar försöka sig på en mera aktiv propaganda för
användning av böcker till upplysning och hjälp i det praktiska livet, är det
kommunala arbetet. I ett uppslagsrikt föredrag om <i>»kommunala referensbibliotek»</i>
framlade biblioteksassistenten <i>John Ansteinsson</i> på ett klart och övertygande sätt
av vilken stor nytta det skulle vara för kommunen, om i främsta rummet dess
styrelse men i andra hand alla kommunens inbyggare hade tillgång till ett
kommunalt uppslagsbibliotek, som vore uppställt i kommunlokalen och där man fann
samlade både den egna kommunens och andra kommuners tryckta förhandlingar,
handböcker av olika slag, som berörde det kommunala arbetet, stortingsförhandlingarna
o. s. v. Denna handbokslitteratur borde ej blott samlas och på vanligt
sätt katalogiseras efter titlarna, utan också de här behandlade ämnena, som
kunde ha intresse för den egna kommunen, borde antecknas. Denna
»ämneskatalogisering» borde ske grundligast beträffande den egna kommunens
handlingar. Beträffande övrig litteratur kunde det naturligtvis endast låta sig göra i
mindre utsträckning.

Om de övriga vid biblioteksmötet förekommande föredragen och diskussionerna
vill jag fatta mig kortare. Bibliotekarien <i>Anders Krogvig</i> behandlade i
ett spirituellt anförande den gamla men ständigt ivrigt diskuterade frågan om
<i>»det skönlitterära bokurvalet»,</i> med anledning bl. a. av en kritik som från
religiöst håll riktats mot kirkedepartementets katalog. Bibliotekarien <i>Th. Døssing</i>

gav en intressant redogörelse för några huvudlinjer i det danska folkbildningsarbetets
utveckling och för bibliotekens insats häri. Han uppehöll sig särskilt
vid förhållandet mellan bibliotek och föreläsningar. Slutligen må nämnas
professor <i>Kjellbergs</i> av stark stämning burna och med — kunde man vara frestad
att säga — verklig andakt åhörda föredrag om <i>»personlighetskultur».</i>

En redogörelse för Bergensmötet skulle vara ofullständig, om däri ej också
nämndes den ståtliga fest, som gavs för mötets deltagare och vid vilken
ordföranden i Bergens bibliotekskommission rektor Brekke talade varmt och vackert
för samarbetet mellan Nordens bibliotek. <tab><tab><tab><tab><tab><tab><i>F. H.</i>

</chapter>
<chapter name="STUDIECIRKELBIBLIOTEKET.">
<h2>STUDIECIRKELBIBLIOTEKET.</h2>
Föredrag vid S. A. B:s tredje årsmöte av fil. kand. <sc>Yngve Hugo.</sc>

Enligt den nu gällande lagen av 1912 angående understödjandet av
folkbiblioteksväsendet kan som  bekant tre olika slag av bibliotek erhålla statsanslag:
kommunala folkbibliotek, skolbibliotek och studiecirkelbibliotek. Det nya i
denna lag var upptagandet av studiecirkelbiblioteken bland de statsunderstödda
biblioteken; de bägge andra slagen bibliotek hade ju anslag, fast mindre, redan
på grund av 1905 års lag. Det är några erfarenheter angående dessa
studiecirkelbibliotek från de fem år de varit anslagsberättigade, som jag här skulle
redogöra för.

För att ett bibliotek skall kunna erhålla anslag såsom studiecirkelbibliotek
fordras, att det är anslutet till ett hela landet omfattande riksförbund med minst
20,000 medlemmar, att detta riksförbund har en särskilt organiserad
studieledning och att det under sistförflutna året för egna medel köpt böcker för minst
6,000 kronor samt att biblioteket har sin verksamhet förbunden med
studiecirklar eller andra sammanslutningar med liknande syfte. Uppfyller biblioteket
dessa villkor och andra för alla bibliotek gemensamma bestämmelser, så erhåller
det i statsanslag <i>hälften</i> av det belopp, för vilket det för egna medel köpt
böcker. I själva verket betyder detta, att studiecirkelbiblioteket i statsanslag
erhåller betydligt mindre än hälften av vad det skulle fått, om samma
principer tillämpats som i fråga om folk- och skolbibliotek; dessa få nämligen dels
medräkna utgifterna för bibliotekets administration, dels lägga det löpande årets
utgifter till grund för beräkningen.

Hittintills är det endast två riksförbund, som på så sätt kunnat erhålla statsanslag
till sina bibliotek: Goodtemplarorden och Arbetarnas bildningsförbund. Ett
tredje riksförbund, utgörande en sammanslagning av Nationalgoodtemplarorden
och Templarorden, har i år för första gången inlämnat ansökan om statsanslag.<footnote>Ang. anslagen till dessa tre riksförbund år 1917 se Bibl.-bl. 1917, s. 268.</footnote>
Arbetarnas bildningsförbund (A. B. F.) utgör en sammanslutning av åtta
riksorganisationer inom arbetarrörelsen: Kooperativa förbundet, Soc.-dem.-arbetarpartiet,
Landsorganisationen, Soc.-dem.-ungdomsförbundet, Nykterhetsorden
Verdandi, Järnvägsmannaförbundet, Typografförbundet och Telefon- och

telegrafmannaförbundet. Det räknar f. n. 535,685 medlemmar eller rättare sagt
medlemsavgifter, då ju en del arbetare äro medlemmar i flera organisationer.
Bildningsförbundets styrelse utgöres av ett representantskap, bestående av åtta
personer, representerande var sitt av de åtta riksförbunden. Själva
studieledarearbetet handhaves av en centralbyrå, f. n. förlagd till Brunnsvik.

Goodtemplarorden och Arbetarnas bildningsförbund ha under sista arbetsåret
uppburit i statsanslag respektive 19,510:83 kr. och 5,579:63 kr. Tillsammans
ha dessa bägge riksförbund f. n. 1,307 (1,046 + 261) studiecirkelbibliotek med
251,289 (205,974 + 45,315) bokband. Deras sammanlagda bokinköp sista året
uppgick till 90,025:80 (68,305:44 + 21,720:36) kronor. De förmedlade
boklånens antal voro samma år 347,350 (252,251 + 95,099).

Dessa officiella siffror visa sålunda, att de bägge riksförbunden utfört ett
storartat biblioteksarbete, väl jämförbart med skolbibliotekens och de kommunala
folkbibliotekens och att de sålunda gjort sig förtjänta av lika stora statsanslag
som dessa.

Hurudant är då månne detta biblioteksarbete sett inifrån och på vad sätt
verka då dessa studiecirklar, som av lagen sammankopplats med
folkföreningarnas bibliotek?

Hitintills torde den viktigaste delen av studiecirkelbibliotekets arbete ha
utförts av studiecirkeln. Det är studiecirkelns medlemmar, som ta initiativet till
bokinköpen och det är studiecirkelns medlemmar, som första året läsa böckerna.
Vad dessa studier angår, så äro de naturligtvis betydligt olika i olika cirklar.
I de flesta cirklarna läser var och en böckerna för sig själv och cirkeln
tjänstgör endast som en institution för kooperativ bokanskaffning. Men i en
hel del cirklar samla sig verkligen deltagarna till systematiska studier kring ett
visst ämne, och antalet av dessa verkliga studiecirklar synes ha ökats, framför
allt sedan studiecirklarna fått sitt eget organ i tidskriften Bokstugan (förut
tidskriften Studiecirklarna). Denna innehåller nämligen för varje nummer utförliga
studieplaner i olika ämnen, vilka möjliggöra ett mera systematiskt tillgodogörande
av böckerna. Särskilt synes den s. k. referatcirkeln ge ett mycket gott utbyte:
deltagarna, som samlat sig till studier av ett visst ämne, ofta nog endast
en viss bok, utfylla sammankomsterna genom att i tur och ordning
referera olika delar av detta ämne eller litteratur motsvarande vissa kapitel i den
gemensamma boken. Att studiecirklarna förståndigt organiserade äro högst
förträffliga institutioner kan helt visst ingen, som blivit i tillfälle att närmare
studera dem, tvivla på — utan dem skulle dessutom aldrig de 350 tusen boklånen
kommit till stånd! — och det vore högst önskligt, att också skolbiblioteken och de
kommunala folkbiblioteken sökte organisera sådana bland sina läsare.

En annan fråga är däremot, huruvida det är lämpligt att obligatoriskt sammankoppla
studiecirklarna med biblioteken. Enligt bibliotekslagen bli i själva
verket cirklarna det primära: det är de, som mottaga statsanslaget och det är
bland dess medlemmar, som böckerna cirkulera under första året. De offentliga
studiecirkelbiblioteken komma först sekundärt till stånd såsom ett resultat av
cirklarnas bokanskaffning. Då man skall bedöma lämpligheten av detta
arrangemang iakttar man snart en bestämd skillnad emellan stad och landsbygd, eller
kanske rättare uttryckt: emellan de små och stora samhällena.

Såsom ett exempel på en plats, där studiecirkelanordningen visat sig högst
förträfflig, vill jag ta en liten by i Fryksände socken i Värmland vid namn
Utterbyn. Att här organisera ett kommunalt folkbibliotek skulle ha varit
omöjligt både på grund av brist på lokal och pengar och på grund av omöjligheten

för de få, avlägset från kyrkbyn liggande gårdarna att få sina intressen
tillgodosedda på kommunalstämman. Nu bildade de intresserade helt enkelt en
studiecirkel, skrapade ihop några kronor och fingo genom Arbetarnas bildningsförbund
anslag, så att de redan första året förfogade över böcker för 150 kronor
— just de böcker de önskat få läsa! Omkring dessa böcker samlades man
om vinterkvällarna hos varandra, läste högt ur dem och samtalade om dem.
Man köpte också en svart tavla »inte större än man kunde ta den på ryggen»
och sökte gemensamt friska upp sina skolkunskaper i svenska och matematik.
Då jag i våras besökte detta studiecirkelbibliotek fann jag detsamma i
bibliotekariens bostad, en liten grå stuga på ett rum och kök borta i skogsbrynet. I
den lilla prydliga kammaren stod här ett bokskåp med 152 band inbundna
värdefulla böcker. D. v. s. katalogen utvisade detta antal — det mesta var
utlånat. Utlåningskatalogen utvisade för sista året 493 boklån. Blir man i
tillfälle att inspektera ett sådant studiecirkelbibliotek — och liknande finnas mänga
runt om i våra svenska s. k. obygder — så kan man omöjligt tvivla på, att
studiecirkeln har en mycket viktig plats att fylla i vårt kulturarbete.

Kommer man däremot till en stad sådan som Malmö, så finner man här en
helt annan bild. Här finnes ett stadsbibliotek med särskilt barnbibliotek, ett
lånbibliotek för arbetarklassen, lydande under kyrkorådet, vidare Typografernas,
Hantverksföreningens, Industriföreningens och Arbetarföreningens bibliotek och
framförallt det förträffliga arbetarebiblioteket i Folkets hus på 7,000 band. Här
har studiecirkeln svårt att göra sig gällande, ty här kan en var ända få låna
precis vilka böcker som helst. Här finnes också tillfälle för vern som helst att
deltaga i aftonskolor och föreläsningskurser och på så sätt utöka sitt vetande.
Naturligtvis är detta långt ifrån tillräckligt och naturligtvis vore det högst
förträffligt om de olika biblioteken samlade sina läsare till systematiska studier i
studiecirklar. Att detta verkligen också kan lyckas i en storstad finner man i
Göteborg, där A. B. F. ensamt har 13 verksamma studiecirklar. Men med
bibliotekens begränsade arbetskraft och ekonomi kan man förstå, att detta är
svårt att åstadkomma både för ett stadsbibliotek och för ett arbetarbibliotek.
Därför finner man också här i Malmö, att arbetarebiblioteket, vars anslag från
arbetareorganisationerna årligen överstiga 2,000 kronor, inte har ett ore i
statsanslag som belöning för denna offervillighet! Detsamma är förhållandet med
Stockholms arbetarebibliotek, vars medlemsavgifter årligen överstiga 8,000 kr.
Nu kunde visserligen dessa bibliotek erhålla statsanslag genom att organisera
studiecirklar eller andra sammanslutningar med liknande syfte, även om dessa
ej kände få tid med några planmässiga studier. Men man har av skilda
anledningar dragit sig härför och nöjt sig med de kommunala anslag man kunnat
erhålla.

Frågan om dessa biblioteks statsanslag — det torde åtminstone finnas ett
20-tal utanför A. B. F. stående — sammanhänger intimt med hela vårt
biblioteksväsens utveckling och gäller framför allt frågan om lokal centralisering eller
icke av vårt biblioteksväsen. Att lagen av 1912 åtminstone måste kompletteras
genom något tillägg om obligatoriskt samarbete de olika biblioteken emellan i
stil med vad som diskuterades på bibiioteksmötet i Lund 1915 torde snart
nog visa sig nödvändigt. Det behöves endast att de religiösa och politiska
föreningarna börja organisera sin biblioteksverksamhet, för att vi på en och samma
plats skulle kunna få tio statsunderstödda bibliotek med i stort sett samma
bokbestånd. Detta vore naturligtvis ett oförlåtligt slöseri både med statens och
enskildas medel.

Lagen av 1912 har emellertid visat sig medföra en del synnerligen
värdefulla anordningar av vårt biblioteksväsen, vilka det är all anledning att
bibehålla. Lagen skrevs i fråga om studiecirkelbiblioteken enligt mottot: ett
bibliotek i varje samlingslokal, d. v. s. böckerna skulle släppas ut till folket i dess
egna lokaler, för att där träffa också dem, som man ej förmått locka till
centralbiblioteket. Säkert är också, att detta arrangemang i hög grad bidragit till
lånefrekvensens höjande och därför bör bibehållas. Skulle det emellertid visa
sig ändamålsenligt att dessa bibliotek i samlingslokalerna bleve filialer av ett
och samma centralbibliotek, så är det högst önskligt, att studiecirklar och andra
sammanslutningar för planmässiga studier få ha en viss grupp böcker deponerade
hos sig under hela arbetsåret, liksom att alla de böcker, som sådana cirklar
behöva, verkligen också anskaffas av centralbiblioteket, för den händelse de ej
finnas förut. Dessutom vore det lämpligt att sådana bibliotek särskilt premieras,
som på detta sätt understödja eller ännu hellre ta initiativet till och organisera
studiecirklar.

Detta, att 1912 års lag i princip erkänner betydelsen av att biblioteksverksamheten
söker nå folket i dess egna samlingslokaler, synes mig vara det värdefullaste
i densamma. Det närmare inbördes förhållandet emellan bibliotek och
studiecirklar torde däremot behöva ytterligare diskuteras.

Professor Steenberg talade på biblioteksmötet i Lund 1915 om bibliotekarien
såsom »en ny form för lärare, som fordrade sin särskilda utbildning». Det
synes mig vara ett livsvillkor för biblioteken att skaffa sig dessa nya lärare.
Utvecklingsgången är: från bokmagasin till läroanstalt. Ett stycke på den vägen
har studiecirkelbiblioteket fört oss. Åtminstone i vissa fall har studiecirkeln
åstadkommit ett sådant planmässigt studium, utan vilket vårt folkbildningsarbete
aldrig kan bli annat än ett halvbildningsarbete. Det vore önskligt att
folkbiblioteken fäste sina läsares uppmärksamhet på studiecirkelns betydelse, bl. a.
genom att anslå meddelanden om sättet för studiecirklars bildande och arbete
samt genom att i läsesalen utlägga studiecirklarnas organ Bokstugan. I många
fall kunde nog också biblioteket ta initiativet till studiecirklar genom att
erbjuda lämpliga ledare. Hos oss i Sverige torde det väl bli dessa studieledare,
som bliva de av professor Steenberg önskade nya lärarna. Det är därför av
stor vikt att något verkligt göres för dessas utbildning. Ganska mycket skulle
nog vinnas, om seminarier och folkhögskolor — och varför inte också
elementarläroverk och universitet — direkt lade an på att utbilda sina elever till
studieledare och instruktörer i bibliotekstekniska frågor, liksom att staten ansloge
medel för dessas utbildning. En sådan utbildningskurs anordnades av
Arbetarnas bildningsförbund under tiden 1—6 januari i år och omfattade 40
undervisningstimmar. Också Goodtemplarorden lägger stor vikt vid sina
distriktstudieledares utbildning och anslår årligen cirka 500 kr. härför.

Men utom med studiecirklarna måste våra bibliotek också lära sig att
samarbeta med föreläsningsverksamheten. All den litteratur, som anbefalles av de
olika föreläsarna, bör biblioteket köpa — helst före föreläsningens hållande —
och meddelande bör lämnas i föreläsningssalen, att denna litteratur finnes och
var den finnes. Där så ske kan, böra böckerna utlånas i föreläsningssalen
omedelbart efter föreläsningarnas slut.

På samma sätt böra också studiecirklarna samarbeta med föreläsningarna,
framför allt med serieföreläsningarna. Studiecirklar böra bildas i de ämnen,

vari föreläsningsserier hållas och föreläsningsanstalternas styrelser böra vid
rekvisition av föreläsare ta hänsyn till studiecirklarnas önskningar.

Ett sådant samarbete har praktiserats både inom Arbetarnas bildningsförbund
och inom Goodtemplarorden och från och med förra hösten också vid
Stockholms arbetareinstitut. Vid Brunnsviks folkhögskola har studiecirkel
verksamhet ingått i undervisningsplanen sedan 1911, de senaste åren omfattande
icke mindre än cirka 80 timmar, och vid den nya folkhögskolan vid Birkagården
i Stockholm skall all undervisning vid de planerade aftonkurserna meddelas i
form av studiecirklar.

Som ett exempel på ett sådant lyckat samarbete emellan bibliotek,
studiecirklar och föreläsningar vill jag nämna en av Uppsala universitets
föreläsningsbyrå genom Skara-Älvsborgs folkhögskolekursförening förra hösten anordnad 4
veckors folkhögskolekurs i Kvänum i Västergötland. Vid kursen förekommo tre
föreläsningsserier: i astronomi, i litteraturhistoria och i hygien. Redan före
kursen fick goodtemplarbibliotekets bibliotekarie anvisning på litteratur i dessa
ämnen, och all denna litteratur fanns i föreläsningssalen vid kursens öppnande
och lånades ut till deltagarna. Vidare bildades det under kursens gång bland
deltagarna två studiecirklar, en i astronomi och en i hygien. Dessa cirklar
arbetade sedan under vårterminen efter av föreläsaren uppgjorda planer och
gåvo på så sätt en ganska grundlig repetition var och en i sitt ämne, liksom
de överhuvud vande deltagarna vid planmässiga självstudier.

Det förefaller mig som om det f. n. vore av större vikt att vi på så sätt
sammanknyta och samarbeta våra olika folkbildningsföretag, än att alltjämt
starta nya stora och dyrbara företag. För folkbiblioteken skulle ett sådant
samarbete betyda att de från att vara fristående bokmagasin bleve centralpunkterna
i vårt svenska kulturarbete.

</chapter>
<chapter name="STIFTSBIBLIOTEK. — LÄRJUNGEBIBLIOTEK. DISTRIKTSBIBLIOTEK.
Några synpunkter med anledning av redaktör A. Pers' motion.">
<h2>STIFTSBIBLIOTEK. — LÄRJUNGEBIBLIOTEK. DISTRIKTSBIBLIOTEK.</h2>
Några synpunkter med anledning av redaktör A. Pers' motion.

Av <sc>Fredrik Hjelmqvist.</sc>

I Första kammaren har redaktör A. Pers i år väckt en motion, som berör
några till sin natur olika, men alla synnerligen betydelsefulla biblioteksfrågor.
Han har föreslagit, att riksdagen måtte besluta en skrivelse till konungen med
anhållan om en utredning »angående landets biblioteksväsen på det område, som
ligger mellan de stora statsbiblioteken och folkbiblioteken». De bibliotek, som
han därvid särskilt har i tankarna, äro å ena sidan de gamla stiftsbiblioteken,
å andra sidan läroverkens lärjungebibliotek. Men även andra slag bibliotek
beröras, om också endast mera i förbigående: Pedagogiska biblioteket i
Stockholm och de boksamlingar, som folkskollärarekåren i vissa trakter bildat för
sin fortbildning och förkovran, och vilka även de huvudsakligen innehålla
pedagogisk litteratur.

Det redaktör Pers vill nå genom den av honom föreslagna utredningen kan
sammanfattas i följande tre huvudpunkter. Han vill förskaffa de gamla

stiftsbibliotekens bokskatter en bättre omvårdnad under sakkunnig ledning. Han
önskar sätta både dessa bibliotek och läroverkens lärjungebibliotek i stånd att
på ett tidsenligt sätt betjäna skolorna och i detta sammanhang framhåller han
starkt behovet av särskilda läsrum för lärjungarna. Slutligen går han i fråga om
stiftsbiblioteken ett steg längre. Han önskar dem utvecklade att kunna göra
tjänst som verkliga mellanled mellan de stora vetenskapliga statsbiblioteken och
folkbiblioteken, tillhandagående dessa senare och de mindre skolornas bibliotek
med lån av sådan vetenskaplig och facklitteratur, som de ej själva ha råd att
anskaffa. Hos stiftsbibliotekarien borde dessutom de mindre bibliotekens
föreståndare kunna påräkna råd och anvisningar vid skötseln av sina bibliotek.

Värdet av de gamla bibliotek, som äro knutna vid gymnasierna i våra
stiftsstäder, torde ej vara obekant för de läsare av Biblioteksbladet, som följt
tidskriften från dess första början. I första årgångens första häfte har lektor S.
Landtmanson i Västerås givit en upplysande redogörelse för stiftsbiblioteken, med
särskilt avseende fäst vid det till Västerås läroverk hörande, vid vilket han själv
är bibliotekarie. Stiftsbiblioteken äro förnämliga gamla boksamlingar ofta med
anor från de librarier (bibliotek), som under medeltiden funnos vid
domkyrkorna. Ännu äga några av dem handskrifter och tryckta böcker, som med
säkerhet kunna föras tillbaka till dessa gamla medeltida katedralbibliotek. Det
är dock först från gymnasiernas inrättande på 1600-talet, som stiftsbibliotekens
egentliga historia börjar. Genom större eller mindre donationer ha de
sedan under tidernas lopp erhållit varjehanda ofta synnerligen värdefulla
tillökningar. Med rätta kan redaktör Pers kalla dem »gamla kulturarv från svunna
tider. Emellertid — som de nu förvaras och med de ekonomiska resurser,
som stå dem till buds — äro de ofta döda kapital, svårtillgängliga för forskare
och utsatta för allehanda risker i olämpliga förvaringsrum. Så vitt jag vet, är
det endast Linköpings och Västerås stiftsbibliotek<footnote>Ang. Västerås stiftsbiblioteks nybyggnad se Bibl.-bl. 1917, s. 16.</footnote>, som äro inrymda i mera
modernt inredda lokaler. Och endast det största av dem, Linköpings
stiftsbibliotek, har en fackutbildad bibliotekarie.

En byggnads- och bibliotekssakkunnig utredning av de åtgärder, som kunna
vidtagas för att skaffa stiftsbibliotekens dyrbara, ofta oersättliga bokskatter bättre
och för deras användning mera lämpade lokaler, är därför synnerligen önskvärd.
Man kan verkligen med motionären säga, att det är fara i dröjsmål. Det kan
ej heller nog starkt betonas, att de tre hundra kronor, som i bästa fall — jag
ser dock här bort från Linköpings stiftsbibliotek — bestås den lärare, som
förestår ett stiftsbibliotek, äro en allt för ringa ersättning för den utbildning och det
arbete, som redan nu kräves för skötseln av dessa bibliotek. Hur mycket mer
skulle ej detta vara fallet, om stiftsbiblioteken erhölle de av redaktör Pers
föreslagna utvidgade uppgifter, varom mera nedan!

Mycket av det här sagda gäller dock ej endast om stiftsbiblioteken utan
också om övriga läroverksbibliotek. Även bland dessa finnas flera, som genom
donationer förvärvat dyrbara boksamlingar, om de också inte stå på samma linje
som stiftsbiblioteken. Och även övriga läroverks bibliotekarier äro — som det
med styrka framhölls av biblioteksföreningens senaste årsmöte — i behov att få
sina arvoden översedda och förbättrade (se Bibl.-bl. 1917, s. 215). Likaså kan
vad redaktör Pers sagt om stiftsbibliotekens behov av ökat anslag för att kunna
på tidsenligt sätt stå skolorna till tjänst utsträckas att avse alla läroverksbibliotek.
Utgifterna för dessa bestridas i de allra flesta fall ur  läroverkets biblioteks- och

materiellkassa, som bildas genom bidrag från lärjungarnas årsavgifter, vilka bidrag få
uppgå till högst 7 kronor per termin och lärjunge. Av denna kassa skola också
tagas de medel, som behövas för underhåll och utveckling av skolans
undervisnings- och inredningsmateriell. Om man endast tar hänsyn till de högre
allmänna läroverkens bibliotek<footnote>Häri inräknade stiftsbiblioteken utom Linköpings.</footnote>, vilka i detta avseende givetvis äro de
gynnsammast ställda, så finner man, att år 1916 till andra biblioteksutgifter än arvode
åt bibliotekarien disponerats i medeltal endast något under 900 kr.; och i detta
belopp äro då inräknade utgifterna till bokinköp, tidskriftsprenumeration, inbindning,
anskaffande av biblioteksmateriell, antagligen i vissa fall katalogtryckning o. s. v.
ej blott för det egentliga läroverksbiblioteket utan också för lärjungebiblioteket.

Ojämförligt största delen av läroverkens biblioteksutgifter avse, som redaktör
Pers framhåller, den avdelning, som kan anses såsom i främsta rummet
lärarnas bibliotek. Trots detta torde man ej ens beträffande denna avdelning kunna
som allmän regel påstå, att den blir på ett tillfredsställande sätt tillgodosedd.
Och vad lärjungebiblioteken angår, kan man utan tvekan understryka motionärens
ord att dylika »med tillräcklig litteratur för skolornas behov» helt säkert äro
sällsynta undantag. I detta sammanhang kan det också vara lämpligt att erinra
om ett annat gammalt önskemål i fråga om anslagen till läroverkens
boksamlingar. Det har vid olika tillfällen — senast vid biblioteksföreningens sista
årsmöte — framhållits, att det skulle i hög grad underlätta planmässigheten vid
bokinköpen, om det vore fixerat, att en viss minimidel av biblioteks- och
materiellkassan under alla förhållanden skulle användas till bibliotekets utveckling.

Alla, som intressera sig för att lärjungarna vid våra läroverk — häri
innefattade även de i motionen ej omnämnda flickskolorna — verkligen skola få
intresse för böcker och lara sig på egen hand hämta kunskap ur dem, alla de
skola säkert med glädje se, att redaktör Pers framhållit behovet av <i>läsrum</i> för
lärjungarna. Om dessa bli väl försedda med nödiga uppslagsböcker, torde de
helt säkert bli flitigt använda. Det kan åtminstone inte den tvivla på, som haft
tillfälle att se, hur jämförelsevis stark frekvensen är av skolynglingar i ett
offentligt biblioteks läsesal under eftermiddagstimmarna.

Den tredje huvudpunkten i redaktör Pers' motion, hans framhållande hur
angeläget det är att »stiftsbiblioteken erhålla möjlighet att anskaffa större verk och
annan facklitteratur, så att de kunna göra effektiv tjänst som ett mellanled
mellan de stora statsbiblioteken och folkbiblioteken», står i nära samband med
den för hela vårt folkbildningsarbete synnerligen betydelsefulla frågan om
upprättandet av centralbibliotek eller. som man bättre skulle kunna uttrycka det
<i>distriktsbibliotek.</i> Även denna fråga har varit uppe på ett av biblioteksföreningens
årsmöten. I det av bibliotekarien G. Adde skrivna inledningsföredraget
till den på första årsmötet hållna diskussionen om »samarbete mellan bibliotek
för att underlätta boklån till forskningsintresserade» (Bibl.-bl. 1916, s. 59)
framhålles, hur väl det behövdes, »att de mindre, de svagare biblioteken i sitt
arbete för kunskapers spridande och bildningens höjande beredas möjlighet att
för lånesökande under för handen varande omständigheter i största möjliga
utsträckning tillhandahålla även sådan litteratur, som de själva sakna». Det medel
han därvid anvisar är upprättandet i en eller annan form av »centralboksamlingar».
I vårt grannland Danmark har man också sedan 1914 slagit in på
denna väg. Detta år erhöllo två bibliotek i uppgift att vara »central- eller
amtsbibliotek». De fingo ett årligt anslag av 2,500 kronor, mot villkor att de skulle

ledas av en fackutbildad bibliotekarie och att de portofritt och gratis skulle
utlåna »upplysande och facklig litteratur» till inbyggarna i ifrågavarande amt. I
år har man fortsatt på den inslagna vägen. Vilket bibliotek som hälst, som
godkännes av statens boksamlingskommitté, kan bli erkänt som centralbibliotek.
Uppgifterna äro desamma, som för de båda äldre amtsbiblioteken, och det
årliga anslaget uppgår till 1,500 kr. utöver det understödsbelopp, som biblioteket
enligt de vanliga reglerna är berättigat att erhålla. Biblioteket skall ledas av en
fackutbildad bibliotekarie med en begynnelselön av minst 2,000 kr., som skall
stiga till minst 3,600 kr.

Otvivelaktigt kan det ha sina fördelar, att såsom motionären föreslagit, låta
de gamla stiftsbiblioteken bli grundvalarna för distriktsbiblioteksorganisationen,
naturligtvis under betryggande garantier för skolornas och den vetenskapliga
forskningens intressen. Men det finnes, som också antytts i motionen, även andra
möjligheter, möjligheter som kanske i vissa fall skulle vara att föredraga, t. ex.
att lämna uppgiften som distriktsbibliotek åt något stort stadsbibliotek eller åt
något mera omfattande läroverksbibliotek eller kanske åt en kombination av båda.

I varje fall synes man böra fordra, att distriktsbibliotekarien är fackutbildad.
Men de krav, som i detta hänseende uppställas, böra ej bestämma så, att det
skulle bli omöjligt för erfarna stadsbiblioteksföreståndare att bli
distriktsbibliotekarier, om de eljes kunna anses besitta lämpliga egenskaper.

Den inte minsta fördelen med en distriktsbiblioteksorganisation vore slutligen
de möjligheter, som härigenom öppnades för de mindre bibliotekens föreståndare
att erhålla anvisningar och råd för skötseln av sina bibliotek.

Det är alltså en hel rad betydande biblioteksfrågor, som föras fram genom
redaktör Pers' motion. Ur bokmuseisynpunkt måste man med glädje se det
initiativ, som här tagits till en bättre omvårdnad och en sakkunnig ledning av
stiftsbibliotekens bokskatter. Undervisningen vid läroverken bör kunna bli på
ett annat sätt fruktbärande, om läroverksbiblioteken bli bättre tillgodosedda,
framför allt om lärjungebiblioteken erhålla en förmånligare ställning och om
läsrum mera allmänt inrättas i skolorna. För hela vårt folkbildningsarbete skulle
slutligen upprättandet av distriktsbibliotek — vare sig detta sker på grundvalen
av stiftsbiblioteken eller på annat sätt — få den allra största betydelse.

</chapter>
<chapter name="KRISTIDSLITTERATUR.
1. Staten och folknäringsfrågorna">
<h2>KRISTIDSLITTERATUR.</h2>
<h3>1. Staten och folknäringsfrågorna.</h3>
Några litteraturhänvisningar.

Vid en av de »hungerdemonstrationer», som på vårsidan i fjol förekommo
lite varstädes i landet, lät sig en skara kvinnor företrädas av ett standar,
på vilket i stora vitt synliga bokstäver stod att läsa: »Bort med brödkorten,
giv oss bröd i stället!» Hade tillfället varit ett annat, skulle man kunnat tro,
att det varit fråga om ett dåligt skämt, ett karnevalsupptåg eller något dylikt,
så grotesk syntes inskriptionen. Nu var det emellertid rama allvaret: kravet var
verkligen uttryck för demonstranternas uppriktiga mening, att komme bara
brödkorten bort, skulle det bli bröd nog att mätta de hungrande!

Vid detta laget torde väl en dylik, så ytterligt snedvriden uppfattning ha
hunnit i avsevärd mån korrigeras, om icke av erfarenhetens övertygelse så dock
av vanans makt, vilken är stor, som bekant. Men ännu återstår dock ett gott
stycke väg, innan <i>nödvändigheten</i> av de vidtagna regleringsåtgärderna har blivit
allmänt insedd, och när den fulla förståelsen för <i>nyttan</i> av alla de många
beslagsåtgärderna och ransoneringsbestämmelserna skall var uppnådd, det vete
allenast den, som tror på det omöjliga.

Det är i själva verket bra egendomligt, så litet intresserad man i allmänhet
är av de i ens enskilda liv så djupt ingripande regleringsåtgärder, som snart
sagt dagligen vidtagas, den ena till sina verkningar mer kännbar än den andra.
Man är missnöjd förstås och tacka för att man är arg på »de usla
kommissionerna», som ställa till så många galenskaper, allt för att tillfredsställa sin
oerhörda maktlystnad! Men sällan faller det någon in att ta reda på <i>varför</i>
förhållandena blivit sådana de äro, och ännu mindre bekymrar sig den av
»kommissionsilskan» anstuckne genomsnittssvensken om att reflektera över arten och
omfattningen av de uppgifter, som påvila de män — och kvinnor —, vilka äro
de enligt gängse uppfattning tyranniserande förmyndarna, — »brödbyråkraterna»,
som de försmädligt kallas.

Men vill icke berget gå till Mohammed, så går Mohammed till berget! Det
bristande intresse, som allmänheten visat, har föranlett de reglerande
myndigheterna att sätta i gång en kraftig upplysningsverksamhet.
Folkhushållningskommissionen, den centrala livsmedelsorganisationen, har sålunda inom sig
upprättat en särskild avdelning med uppgift att stå pressen och allmänheten till
tjänst med vägledning genom labyrinten av bud och förbud. Den verksamhet,
som <i>F. H. K:s upplysningsavdelning</i> sålunda bedriver, begagnar sig av olika
medel, dock företrädesvis det tryckta ordet. Avdelningen står i livlig kontakt
med landets samtliga tidningar, som gång efter annan få mottaga artiklar och
uppsatser, belysande den allmänna situationen eller klarläggande en viss för
dagen aktuell fråga. Dessa artiklar, som ställas till tidningarnas fria förfogande,
införas antingen såsom redaktionernas egna uttalanden på ledareplats eller
förses med ursprungsbeteckning och placeras bland det övriga textinnehållet. Så
värdefullt det än är, att pressen på detta sätt bidrager till spridande av
upplysning i folknäringsfrågan, åstadkommes dock icke genom spaltmaterialet en
tillräckligt sammanfattande bild av läget och dess förutsättningar. En sådan gives
i stället så mycket klarare i den »Handbok i folkhushållningsfrågor» (över 1,000
sidor), som upplysningsavdelningens föreståndare, d:r <i>Karl Hildebrand,</i> utarbetat
och utgivit. Handboken, som lämnade trycket strax före nyår, finnes nu
tillgänglig i bokhandeln, betingande ett pris av kr. 4:50 för bundet exemplar.
Här har man i ett sammanhang allt vad man behöver veta i folkhushållningsfrågorna,
från de första grunderna till utbyggnadens allra minsta detaljer —
folkhushållningsfrågorna då tagna i inskränkt mening som en sammanfattning
av frågor rörande folkets förseende med livsmedel av alla slag.<footnote>
En utförlig framställning av de svenska statsmakternas, av krigsförhållandena orsakade
ingripande till näringslivets stöd och i övrigt till avhjälpande av extraordinära missförhållanden
under krigstiden innefattas i samme författares på offentligt uppdrag utarbetade översikt De
svenska statsmakterna och krigstidens folkhushållning (den »grå boken»), varav tre band
utkommit, det senaste i januari i år, pris i bokhandeln: 1915 kr. 2:50, 1916 kr. 3:50, 1917 kr. 5:--.</footnote>

För den, som på ett bekvämt sätt önskar erhålla en överblick över våra
folkhushållningsfrågor under det fjärde krigsåret, är handboken en givande källa. 

Jag tror dock icke, att behållningen blir den största och bästa, om boken läses
från pärm till pärm. Enligt undertecknads mening har handboken sitt största
värde som <i>uppslagsbok,</i> vartill dess utförliga register gör den lämplig. Det är
en sådan mångfald detaljer, att endast den, som dagligen har att syssla med
hithörande spörsmål, kan i någon mån smälta dem och hålla dem samman.
En plan vid begagnandet är alltså nödvändig. Jag skulle vilja rekommendera
läsning av de 70 första sidorna i ett sammanhang, men återstående innehåll
endast efter rådfrågning av registret. Vad man sålunda tillägnar sig är det
väsentliga: förutsättningar och allmänna grunder för livsmedelspolitiken, vad
statens ingripande åsyftar, statens folkhushållningsåtgärder under de tre första
krigsåren, tillgången på livsmedel för konsumtionsåret 1917—1918, allmänna grunder
för livsmedelsregleringen under konsumtionsåret 1917—1918, krigstidslagstiftningen
och prispolitiken samt slutligen folkhushållningsorganisationen, den centrala och lokala.
Sedan man tillägnat sig detta är grunden lagd för en pålitlig
kunskap om mål och medel; därtill fogas så en efter en de tusende smådelarna,
som tillsammans utgöra det invecklade kristidsmaskineriet.

Den ständigt pågående utvidgningen av regleringsverksamheten nödvändiggör
utgivande snart nog av ett supplement till handboken. I avvaktan på detta kan
man dock vid ett fortföljande studium ha god nytta av veckobladet
<i>Folkhushållningen,</i> varpå prenumeration kan ske å rikets samtliga postanstalter.
Priset är satt så lagt som till 50 öre pr kvartal, detta för att i görligaste mån
underlätta åtkomsten av de upplysningar, som tidningen bringar och vilka äro ägnade
att tjäna som en välbehövlig handledning i konsten att följa de föreskrifter, som
i dag för dag ökad mängd påläggas allmänheten.

Så lätt tillgänglig som möjligt är även en del broschyrlitteratur, som utgivits av
F. H. K:s upplysningsavdelning. Följande skrifter, som alla äro sammanfattande
redogörelser, tillhandahållas gratis: Brödsädsregleringen, dess förutsättningar och
innebörd, ett föredrag av ordföranden i F. H. K. generaldirektör <i>Henning
Elmquist.</i> — Vår livsmedelsfråga, statsminister <i>Swartz'</i> redogörelse i riksdagens andra
kammare den 21 april 1917. — Folknäringsfrågan, anförande i Folkets hus i
Stockholm den 29 april 1917 av jordbruksministern, statsrådet <i>Knut Dahlberg.</i>
— Några ord om vår folkförsörjning under kristiden, föredrag i Auditorium den
29 augusti 1917 av statsminister <i>Carl Swartz.</i>

Excellensen <i>Nils Edéns</i> redogörelse för livsmedelsfrågans läge vid det nya
årets ingång, lämnad i ett föredrag i Musikaliska akademien i Stockholm den
30 dec. 1917, ingår i en broschyr med titeln »Vårt läge», som är att tillgå i
bokhandeln (pris 0:50).

De statistiska uppgifter om skörd och spannmålstillgångar, som återfinnas i
sistnämnda broschyr, kompletteras av ett notistryck, utgivet av F. H. K:s
upplysningsavdelning i februari i år och redogörande för tröskningsresultatet vid
årsskiftet. Ett sammandrag av till F. H. K. inkomna tröskningsrapporter för
månaderna augusti—december 1917, återgivna länsvis, har också i dagarna
lämnat trycket.

Förtjänt av uppmärksamhet är vidare en populärt hållen översikt av gällande
kristidsbestämmelser, som utarbetats av professor <i>H. Juhlin Dannfelt,</i>
»Jordbrukets dyrtidspåbud» (pris 0:50).

<i>Betänkanden,</i> avgivna av folkhushållningskommissionens prissättningskommitté
hösten 1917 (F. H. K. B 416) är det ursprung, vartill den får söka sig, som
önskar ingående kännedom om de principer, efter vilka den omdebatterade
prissättningen å lantbrukets produkter skett. I sammanhang härmed hänvisas till


ett föredrag av förutvarande jordbruksministern rådman <i>Knut Dahlberg</i> om
Priser och prispolitik, vilket kommer att inflyta i en under tryckning varande
skriftserie, sammanfogad av de viktigaste anförandena vid en nyligen i Stockholm
hållen »instruktionskurs för föreläsare i folkhushållningsfrågor». Av ett den
föregående regeringens programuttalande (återgivet i Handbok i folkhushållningsfrågor
sid. 54 ff.) har man även god ledning vid bedömandet av hithörande
angelägenheter. Över »Maximipris och eljest fastställda priser» är uppgjord en
förteckning, som även den erhålles gratis och franco från F. H. K:s
upplysningsavdelning, genom vars bemedling man även kan komma åt en kommentar till
ockerlagen, utgiven av Stockholms handelskammare genom professor <i>Folke P:son
Wetter.</i>

Föremål för livlig, ofta upprörd diskussion har varit frågan om <i>vården av
lagrade varupartier.</i> En redogörelse för de härutinnan vidtagna åtgärderna
lämnas i en skrivelse till jordbruksministern av den 17 november 1917, befordrad
till trycket av folkhushållningskommissionen och distribuerad av dess
upplysningsavdelning (gratis på begäran).

»<i>Några</i> ord om den statsunderstödda dyrtidsverksamheten» är titeln på en
skrift, som efter rekvisition — så långt upplagan räcker — kan erhållas utan
kostnad från F. H. K:s avdelning för dyrtidsanslaget.

Och med denna sista hänvisning är undertecknads uppdrag slutfört — åt
andra pennor, mera sakkunniga å respektive områden, är det överlåtet att teckna
upp den litteratur, som berör folkhushållningens övriga delar, sparanvändning
och utdrygning av tillgängliga födoämnen samt produktionsproblemet.

Det är möjligt, att jag i brådskan råkat uteglömma en eller annan hänvisning,
som bort vara med, men det väsentligaste torde dock vara uppgivet. Och när
jag så sätter punkt, finner jag — icke utan tillfredsställelse — att den litteratur,
jag rekommenderat, är så billig den gärna kan vara — den erhålles med få
undantag för intet. Vilket sannerligen inte är att förakta i dyrtider!
<tab><tab><tab><tab><tab><tab><tab><tab><tab><tab><i>Leonard Wahlman.</i>

</chapter>
<chapter name="2. Ur kristidens hushållslitteratur.">
<h3>2. Ur kristidens hushållslitteratur.</h3>
Den som vill sätta sig in i frågan om vårt lands hushållning i dess
sammanhang med världshushållningen och därmed få en bredare och riktigare
syn på frågan i stort, den bör läsa professor <i>Gunnar Anderssons</i> bok,
»Vårt dagliga bröd», utkommen från trycket i november 1916 (pris 4:—, se
nedan s. ). Det är en »hushållslitteratur», som vern som helst har gott av att
ha läst, och den är märklig även så till vida, att den kan väcka intresse för
ämnet till och med hos den, som kanske aldrig sökt ut åt sig en bok från
hyllan för hushållslitteratur.

Från denna bok är steget stort till de övriga böckerna i genren. Men »allt
göres ej för alla», som redan Thorild framhöll, och även de mindre arbetena
kunna var på sitt område ha sin uppgift att fylla.

En husmoder bör ha god nytta av de råd och förslag, som sammanfattats
under titeln »Dyrtidsboken, kortfattad handbok för dyrtidshushållning», utarbetad
på uppdrag av Stockholms livsmedelsnämnd av <i>Ingeborg Schager</i> och <i>Sven
Nystedt</i> (1915, pris 1:80). Även om en del av de i boken intagna matrecepten
nu i februari 1918 ej äga full aktualitet, förringar detta ej värdet hos bokens 


övriga delar. Av kapitelrubrikerna må följande stickprov anföras: »Lämpliga
jämkningar i konsumtionen», »Egen livsmedelsproduktion», »Planmässighet i arbetet»,
»Höstbruket på egna täppan», »Dyrtidsbehållning».

Mer »up to date» är en broschyr med titeln »Konsumtionens anpassning efter
kristiden» av föreståndarinnan för Ateneums skolköksseminarium, <i>Tilda Hansson</i>
(nov. 1917, pris 0:75). Fröken Hansson siar, att vi som vinst av dyrtiden
måhända få en mer ekonomisk syn också på den mänskliga »utfodringen
i likhet med vad redan är fallet på det område, där förf:s broder, professor
N. Hansson, varit med om att utforma riktlinjerna till nydanandet. Tabellerna
i boken tala med siffror sitt tydliga språk om den väg, vi gjorde klokt i att följa.

För den som önskar sätta sig in i centralköksproblemet finnes en liten
detaljrik skildring om erfarenheterna vid dylika anstalter i Nordens och Tysklands
huvudstäder, utarbetad av <i>G. Bergström, I. Schager</i> och <i>S. Nyström</i> efter en
studieresa till de olika platserna i mars månad förlidet år. Titeln på broschyren
är »Kommunala folkkök» (pris 0:50). Texten kompletteras av ritningen till en
ångköksanläggning.

På uppdrag av Kungl. socialstyrelsen har yrkesinspektrisen <i>Kerstin Hesselgren</i>
utarbetat en liknande, rikt illustrerad, broschyr, avsedd som hjälp speciellt
vid inrättande av marketenterier vid fabriker. Arbetet kan erhållas från
Yrkesinspektionen, Stadsgården 12, Sthm (pris 0:50). Med stod av de
erfarenheter, som hunnit vinnas vid tillagning av maten för Stockholms centralköks
räkning under verksamhetens första, provisoriska skede, har av inspektrisen för
Stockholms folkskolors barnbespisningar Gertred Bergström sammanförts en del
recept på för anstalter lämpliga maträtter under titeln »Recept på maträtter samt
förslag till matordning för centralkök och marketenterier vid fabriker» (maj
1917, pris 0:90). För den som vill sätta sig närmare in i bespisningsarbetets
teknik, lämpar sig samma förf:s omfångsrika arbete »Handbok för offentlig
utspisning» (nov. 1916, pris 6:—) med en rikedom av råd och förslag till
matordningar, stater, kaloritabeller etc, vilket allt gör boken mycket värdefull.

Då fråga blir om förvaring av födoämnen, har en husmoder god nytta av
broschyren »Förvaring av kött, smör, ägg m. m. för kortare och längre tid»,
utgiven av Fackskolan för huslig ekonomi i Uppsala genom <i>Anna Schenström</i>
och <i>Amelie Carlstedt</i> (1917, pris 1:—). Bland illustrationerna märkas
»matskåp anordnat i isstack», »rökgaller», »röktunna i genomskärning» etc.

Till de rena kokböckerna hör den av F. H. K:s kvinnoråd utgivna lilla receptsamlingen
<i>»Några recept på dyrtidsrätter»,</i> fullt aktuell vid sin tryckning i maj
1917, men redan nu rätt betänkligt föråldrad. (Ingen litteratur torde i dessa
dagar kunna tävla med kokböckerna i rask antikvering.) Enär upplagan i det
närmaste är slut, förberedes emellertid f. n. en reviderad upplaga, som blir mer
au niveau med tidens krav. (Erhålles från F. H. K:s kvinnoråd, Munkbrog. 2,
Sthm, pris 0:15.) Till kokböckernas avdelning hänför sig även »Billiga
fiskrätter» av skolkökslärarinnornas doyenne, <i>Lotten Lagerstedt</i> (1914, pris 0:40).
Icke mindre än 16 rätter av färsk sill finnas anförda i häftet, och förf. manar
husmödrarna varmt att taga till vara även de mindre »fina» fisksorterna, till
gagn för såväl den enskildes börs som för landets ekonomi i dess helhet.

»Huru skola vi lämpligast utnyttja vårt nu tillgängliga hushållsbränsle?» är
namnet på ett i broschyrform utgivet föredrag av överingenjören vid Stockholms
Gasverk <i>Ragnar Blomquist,</i> rikt försett med klargörande teckningar och tabeller
(okt. 1917, pris 0:40; erhålles även från Föreningen för rationell hushållning,
Riddareg. 10, Sthm, i vars serie ströskrifter den ingår som n:o 1). Det är


kanske ett tidens tecken, att vetenskaplig syn här lägges på ett det rent
praktiska hushållsarbetet tillhörigt område. Varslar det kanske om en uppryckning
av skötseln av det husliga arbetet och om att vi en dag kanske komma att
fordra en smula teoretisk utbildning hos våra bras- och spiselskötande tjänarinnor?

Strängt vetenskapliga synpunkter läggas också av prof. <i>O. Hammarsten</i> på
matfrågan i artikeln »Huru kroppens näringsbehov kunna tillgodogöras under brist eller
knapphet på vissa födoämnen och huru olika födoämnen och näringsämnen kunna
vikariera för varandra», införd i årg. 1917 av Tidskrift för hemmet, utgiven av
Fackskolan för huslig ekonomi i Uppsala. Ännu torde få av våra husmödrar, huru goda
matmödrar de än må vara, visa så stort intresse för det material, varmed de
arbeta vid sin matlagning, att de önska sig ha kännedom om dettas
sammansättning, om orsaken till vår kropps behov av föda, om möjligheten av att
utbyta ett näringsämne mot ett annat och om de förutsättningar, under vilka ett
dylikt utbyte kan ske utan skada för vår kropp. Som synes viktiga frågor under
dessa tider av brist på råmaterial till även den enklaste måltid i den gamla goda
stilen.

Till de ultramoderna böckerna på området hör »Konsten att äta» av <i>Alfred
Bramsen</i> (1907, pris 1:50), ehuru den ej kan räknas direkt till kristidens arbeten.
Den som intresserar sig för att taga kännedom om de nyaste teorierna
beträffande erforderliga mängden och sammansättningen av människofödan, vilka under
de senare åren arbetat sig fram bland näringsfysiologer, såväl teoretici som
praktiserande läkare, och vilka särskilt på amerikanska kontinenten starkt omhuldats
och varit föremål för ingående försök på mänskliga objekt, föres ganska
fullständigt in i problemet vid läsningen av berörda bok.

Till den allra mest aktuella hushållslitteraturen hör dessutom amanuensen
<i>Erik Lundströms</i> bok »Ätliga vilda växter» (juli 1917, pris 0:85), samt ett utdrag
ur densamma, benämnt »<i>Några</i> vilda brödväxter samt kaffe- och tesurrogat»
(F. H. K:s kvinnoråd, Munkbrog. 2, Sthm, sept. 1917, gratis). Tanken i dem
båda är den: då vårt lands förråd av odlade matnyttiga växter tryter, måste vi
se oss om efter föda ur den vilda floran. En mångfald växter synas erbjuda
sig därtill, främst kanske islandslaven, denna goda brödväxt, som enligt en
gammal markegångsuppgift fordom var så uppskattad, att två tunnor islandslav
ansågs i värde motsvara en tunna råg. <tab><tab><tab><tab><tab><tab><i>K. A. B.</i>

</chapter>
<chapter name="3. Skrifter rörande jordbruksproduktionen.">
<h3>3. Skrifter rörande jordbruksproduktionen.</h3>
I dessa tider, då allt måste göras för att öka landets egen produktion av
livsmedel, gör sig även behovet av litteratur, främst lättlästa och vägledande
småskrifter, på jordbruksproduktionens område starkt gällande. Till ledning för
intresserade vilja vi här omnämna några av de arbeten på området, som
härvidlag lämpligen kunna komma ifråga.

I. Ifråga om <sp>jordens beredning och gödsling</sp> kan hänvisas till 1)
Jordens grundförbättring och bearbetning av prof. <i>H. Juhlin Dannfelt</i> (Sv.
Andelsf. 1916, pris 0:35). 2) Redskap och maskiner i det mindre jordbruket av
<i>Carl M. Petersson,</i> Ugglehult (Sv. Andelsf. 1917, pris 0:35). Ett större arbete
om redskapen är Handbok i redskapslära av prof. A. Sjöström (d. 4 i
samlingsverket Landtbrukets bok, se Bibl.-bl. 1917, s. 266). 3) Den naturliga gödseln,
dess skötsel och användning av statskonsulent <i>Aug. Östergren</i> (Fri. 1914, pris

0:50). 4) Stallgödseln jämte några andra naturliga gödselmedel av agronom
A. Zachrison (Sv. Andelsf. 1916, pris 0:70). 5) De konstgjorda gödselmedlen
och deras användning av överassistent <i>P. Bolin</i> (erhålles genom Svenska
superfosfatförsäljnings-a.-b.). 6) Konstgödseln och dess användning av agronom
<i>S. Svensson</i> (Sv. Andelsf. 1915, pris 0:35).

II. Rörande <sp>den egentliga växtodlingen</sp> ges det ett mycket stort antal
mindre arbeten ävensom en del smärre ströskrifter att rekommendera: 7)
Spannmålsodling av inspektör <i>E. W. Ljung</i> (Sv. Andelsf. 1917, pris 0:35). 8)
Potatisodling av prof. <i>L. Forsberg</i> (Sv. Andelsf. 1915, pris 0:70). 9) Om
rotfruktsodling, dess betydelse och utförande av statskonsulenten <i>Aug. Östergren</i>
(Gumperts bokh., Gbg 1910, pris 0:75). I0) Rotfrukts- och rotfröodling av
agronom <i>K. G. Kjellgren</i> (Sv. Andelsf. 1915, pris 0:35). 12) Grönfoderodling
av agronom <i>Anders Johansson</i> (Sv. Andelsf. 1916, pris 0:35). 12) Lönande
betesdrift på våra hagmarker och vallar av statskonsulent <i>A. Elofson</i> (A. & W.
1914, pris 1:—). 13) Mossodling av kulturingenjör <i>A. Bauman</i> (Sv. Andelsf.
1917, pris 0:35).

III. <sp>Husdjursskötseln eller den animaliska produktionen:</sp> 14) Våra
fodermedel av assistent <i>Sven Bengtsson</i> (Sv. Andelsf. 1915, pris 0:35). 15)
En lönande ladugårdsskötsel av prof. <i>Nils Hansson</i> (Fri. 1916, pris 2:25).
16) Vår svenska svinskötsel av prof. <i>Nils Hansson</i> (Fri. 1911, pris  1:35).
17)  Får, getter och kaniner av direktör <i>John Nathorst</i> (Sv. Andelsf. 1915, pris
0:35). 18) Gäss, ankor och kalkoner av konsulent <i>A. Knutsson</i> (Sv. Andelsf.
1916, pris 0:35). 19) Mjölkhushållningen vid det mindre jordbruket av prof.
<i>L. F. Rosengren</i> (Sv. Andelsf. 1917, pris 0:35). 20) Mot foderbristen av prof.
<i>H. Juhlin Dannfelt</i> (erhålles gratis från Folkhushållningskommissionens
upplysningsbyrå).

IV. I <sp>trädgårdsskötsel</sp> må följande skrifter framhållas: 21) Den mindre
jordbrukarens trädgård, dess anläggning och vård av direktör <i>C. G. Dahl</i> (Sv.
Andelsf. 1915, pris 0:35). 22) Fruktodling av direktör <i>C.  G. Dahl</i> (Sv.
Andelsf.  1917, pris 0:35). 23) Köksträdgården av assistent <i>John Gréen</i> (Sv.
Andelsf. 1915, pris 0:35). 24) Handledning i konservering av lärarinnan <i>Anna
Påhlman</i> (Sv. Andelsf. 1917, pris 0:35). 25) <i>Råd</i> och anvisningar angående:
grönsaksodling (erhålles genom Kungl. lantbruksstyrelsen, 100 ex. för 2:—).
I samband med trädgårdsskötseln må även nämnas 26) Nybörjarens biskötsel av
redaktör <i>A. Lundgren</i> (Sv. Andelsf. 1917, pris 0:35).

V. <sp>Indirekt produktionsbefrämjande åtgärder</sp> behandlas i följande
tvänne småskrifter:  27) Ogräset och dess bekämpande av överassistent <i>P. Bolin</i>
(Sv. Andelsf. 1916, pris 0:35). 28) Smittosamma sjukdomar hos våra
kulturväxter av professor <i>Ernst Henning</i> (Sv. Andelsf. 1916, pris 0:35).

Såsom allmänt omdöme om samtliga skrifterna kan sägas, att de äro populärt
hållna och att författarna i regel äro specialister på respektive områden,,
vilket allt borgar för, att den jordbrukande allmänheten med förtröstan kan
vända sig till dessa skrifter för inhämtande av anvisningar och råd. <tab><i>A. Ö—n.</i>


</chapter>
<chapter name="BIBLIOTEKSNOTISER">
<h2>BIBLIOTEKSNOTISER</h2>
<b>Stor donation till Malmö stadsbibliotek.</b> Det redan länge trängande behovet av en
egen byggnad åt Malmö stadsbibliotek med fullt tillfredsställande lokaler synes nu ha utsikt
att inom ej allt för långt avlägsen framtid bli fyllt, då biblioteket i dec. 1917 erhållit en
betydande donation med detta syfte. Grosshandlande och fru Gottfried Beijers arvingar
(justitierådet Edv. Petrén, professor Karl Petrén, konsul E. Hain och löjtnant Henning Aschan med
fruar) ha nämligen till staden skänkt två fastigheter i Malmö, vilkas försäljningssumma, som
bör uppgå till minst 180,000 kr., skall användas till »uppförande av byggnad för och
eventuellt till utveckling av ett offentligt bibliotek i Malmö». Avkastningen av fonden skall
förökas med ränta på ränta tills staden med anlitande av fondens medel låter uppföra en
byggnad för biblioteket på tomt, som av staden kostnadsfritt upplåtes. Avkastningen av eventuellt
överskott skall användas till bibliotekets förkovran, varvid dock minst 1/5 av årliga
avkastningen skall läggas till kapitalet. Till sist uttala donatorerna den önskan, att biblioteket
jämväl kommer att omfatta litteratur inom kommersiellt, tekniskt och nautiskt område.

Det är nu att hoppas, att stadens myndigheter ej skola dröja med att sätta i gång arbetet
på skapandet av ett fullt värdigt hem åt stadsbiblioteket.

Man kan i detta sammanhang ej heller underlåta att uttrycka den förhoppningen, att
myndigheter och enskilda på andra orter skola följa det goda föredömet och behjärta den
utomordentliga betydelsen för ett samhälle av fullt moderna allmänna bibliotek.

<b>Biblioteksmötet</b> i Örebro den 9 och 10 jan. Med hjälp av anslag från Örebro läns
landsting å 300 kr. och fiån Örebro stad å 200 kr. anordnades den 9 och 10 jan. i Örebro
ett biblioteksmöte, avsett i främsta rummet för bibliotekarier i Örebro län. Som mötets
ordförande fungerade bibliotekarien vid universiteten greve Eugène Lewenhaupt, som lämnade en
översikt över hembygdslitteratur rörande Närke. Lektor Odal Ottelin höll ett i denna
tidskrift infört föredrag om »Böckerna och vi», lektor Fr. Sandwall skildrade närkesboen Lars
Wivallius' skiftande liv och förste bibliotekskonsulenten Fr. Hjelmqvist gav en kort kurs i
biblioteksteknik. Dessutom diskuterades frågorna om »grunderna för bokurvalet» (inledare
folkskolläraren J. Norelius), om »studiecirklar» (inledare förrådsförmannen W. Arwezon) och om
»sambandet mellan bibliotek och föreläsningsverksamhet:» (inledare folkskolläraren E. Ekdahl).
Mötet besöktes av ett 40-tal personer, de flesta föreståndare för folk- och skolbibliotek inom
länet.

Vid <b>Matteus församlingsbibliotek</b> i Stockholm har till förste assistent utsetts herr Carl
August Godlund.

</chapter>
<chapter name="LITTERATUR">
<h2>LITTERATUR</h2>
<h3>A. Bok- och biblioteksväsen. — Skrifter med allmänt och
blandat innehåll.</h3>
<b>Gödel, Vilhelm.</b> Sveriges medeltidslitteratur. Proveniens. Tiden före
antikvitetskollegiet. N. bokh. 1916. 319 s. <tab><b>7:50.</b>

Efter en översikt över det till vår tid bevarade handskriftsförrådet från Sveriges medeltid
redogör förf. för handskrifternas tillkomst, deras innehåll och yttre egenart, deras ålder och
tillblivningsort. Huvudvikten lägger han därvid på de svenskspråkiga. I de sista kapitlen
lämnas en detaljerad redogörelse för handskrifternas öden fram till slutet av 1660-talet, da
antikvitetskollegiet inrättades, varvid förf. bl. a. söker uppvisa, att reformationstiden ej farit fram fullt
så hänsynslöst med de gamla bokskatterna, som man hittills antagit. <tab><i>F. H.</i>

<b>Walde, O[tto].</b> Storhetstidens litterära krigsbyten. En kulturhistorisk-bibliografisk
studie. 1. A. & W. 1916. 351 s. Litt. <tab><b>6:—.</b>

I full överensstämmelse med den samtida rättsuppfattningen lade svenskarna under storhetstidens
krig i mycket stor utsträckning beslag på bibliotek och arkiv i fiendeländerna. Med
ledning i främsta rummet av de till vår tid i offentliga svenska samlingar bevarade
»krigsbytesböckerna» har W. i föreliggande akademiska avhandling givit en trots det rika materialet
lättläst och ur kulturhistorisk synpunkt mycket intressant redogörelse för de biblioteks öden,
som togos under Gustav II Adolfs polska krig och under 30-åriga kriget. <tab><i>F. H.</i>

<b>Lidforss, Bengt.</b> Vetenskap och världsåskådning. (Tit.-rubr.: Ur Bengt
Lidforss' litterära kvarlåtenskap.) Framt. 1917. 244 s. <tab><b>3:—.</b>

De tidningsuppsatser om Viktor Rydberg som filosof, om Vitalis Norström och
naturvetenskapen, om världarnas utveckling m. m., som här sammanförts, göra i flera avseenden intryck
av att vara bottenskrap av B. L:s litterära kvarlåtenskap. Både vad form och innehåll
beträffar stå många av uppsatserna långt efter de tidigare av förf. själv redigerade essaysamlingarns
i filosofiska och naturvetenskapliga ämnen. <tab><i>M. J.</i>

<h3>B. Teologi och kyrkohistoria.</h3>
Jfr nedan arbetet om Luther på <i>J.</i>

<b>Aulén, Gustaf.</b> Dogmhistoria. Den kristna lärobildningens utvecklingsgång
från den efterapostoliska tiden till våra dagar. Nst. 1917. 362 s. (Handböcker
i teologi 5.) <tab><b>12:—.</b>

A:s arb. är det första större arbetet i sitt slag på svenskt språk, en välkommen tillökning
till de av Norstedtska förlagsfirman utgivna handböckerna i teologi. Dogmutvecklingen föres
fram från äldsta tid ända till våra dagar. Då de tyska dogmhistorierna allmänt icke gå längre
fram än till reformationen, innebär A:s framställning i sin senare del ett nytt grepp på ämnet.
Med synnerligt intresse läser man särskilt denna senare del, endast med författaren beklagande
att han sett sig nödsakad att begränsa sig till lutherdomen. <tab><i>E. M. R.</i>

<b>Johansson, A[dolf] B[ernhard].</b> Ett dyrbart arv. Kort redogörelse för
vårt nya missionsfält i Indien, efter angivna källor utarbetad på uppdrag av
Svenska kyrkans missionsstyrelse. Med förord av Nathan Söderblom. Diak.
1917. 126 s. Ill., portr., kart., litt. <tab><b>1:50.</b>

Med rätta framhåller ärkebiskop Söderblom i sitt förord, att vår kyrkas mission i Indien
i dessa världskrigets dagar på ett särskilt sätt lagts på allmänhetens hjärta. Välkommen är
därför den översiktliga orientering över den lutherska tamulmissionen och de för densamma
säregna missionsprinciperna, särskilt med hänsyn till kastväsendet, som i ovannämnda arb.
gives av kyrkoherde Johansson, vilken själv under en följd av år tagit verksam del i
missionsarbetet därute. <tab><i>E. M. R.</i>

<b>Lindblom, Joh[annes].</b> Handbok till Nya testamentet. D. 2:1.
Matteus-evangeliet. Nst. 1917. 40. 220 s. <tab><b>6:50.</b>

D. 1 utgives senare. — Docent L:s stort anlagda bibelverk, som nu börjat utkomma, kan
man hälsa med synnerlig glädje. Länge har förefunnits ett kännbart behov av en på
vetenskaplig basis lagd, men dock populärt hållen bibelutläggning på svenskt språk. De anspråk
man kan ställa på ett dylikt arb. synes förf. att döma av den hittills utkomna delen fullt fylla.
Bibeltexten är i sin helhet avtryckt, vilket underlättar handbokens användande. För våra
folkbibliotek blir denna såsom den enda svenska i sitt slag rent av oumbärlig, likaledes för präster
och kristendomslärare. <tab><i>E. M. R.</i>

<b>Luther, [Martin].</b> Lutherord. Ur Luthers skrifter och bref. Nbl. 1917.
208 s. Portr. <tab><b>3:—.</b>

Ett stort antal kärnord ur Luthers skrifter och brev äro här samlade och ordnade efter
systematiska synpunkter. Man får ett mycket starkt intryck av frodigheten och den brokiga
rikedomen i L:s djupa och väldiga andeliv. <tab><i>E. M. R.</i>

<h3>C. Filosofi.</h3>
<b>Bergius, N[ils].</b> Platons livssyn. A. B. 1917. 45 s. Litt. (Verd. småskr. 210.) <tab><b>0:30.</b>

En klar och populär framställning av den grekiske idealistens filosofi. Särskilt teckningen
av Platons ungdom och omgivning är förtjänstfull. Anmärkas bör kanske, att B:s
karaktärisering av Platons motståndare sofisterna icke står i överensstämmelse med den av
många moderna forskare givna bilden av dessa  »upplysningsfilosofer». <tab><i>M. J.</i>

<b>Jacobsson, Malte.</b> Om förhållandet mellan religion och moral. A. B.
1917. 170 s. <tab><b>4:—.</b>

J. söker visa vad religion är genom att jämföra det religiösa intresset med det moraliska.
Utgående från den förmodan, att förhållandet mellan religion och moral icke alltid — icke
ens när båda nått full mognad — är detsamma, skildrar J. två religiösa personligheter,
nämligen den medeltida mystikern Eckehart och 1700-talsfilosofen Kant, och låter dem representera
två olika former av religiositet, den ena exklusiv, övermoralisk och den andra intimt ansluten
till intresset för sedlighetens öde i världen. I intetdera fallet kan dock, menar förf., religion
återföras till blott och bart moral. <tab><i>M. J.</i>

<h3>D. Uppfostran och undervisningsväsen.</h3>
<b>Anderssen, Otto.</b> Kulturgang og skole i Norge. To foredrag. [På norska.]
Nst. 1917. 77 s. (Skr. utg. av Pedagog. sällsk. i Sthm.) <tab><b>1:50.</b>

En intelligent, fint tänkande mans redogörelse för kulturutvecklingen i vårt broderland
under de sista hundra åren och dess inflytande på den norska skolans organisation och inre

liv. Det intryck, som vid läsningen särskilt tränger sig på en svensk, är detta: hur märkligt
lika äro dock de båda folken på halvön, både i yttre villkor och i andligt liv! Spörsmålen,
med vilka man brottas, äro fullständigt desamma, de skiftande personligheterna är det, som ge
prägeln av en stark olikhet, som ej finns i folkdjupet.

A. frånsäger sig uttryckligen. anspråken på fullständig objektivitet. Hans behandling av
två den norska demokratiens hjärtefrågor, målsaken och enhetsskoletanken, är också präglad
även ganska stark ensidighet. <tab><i>L. L.</i>

<b>Celander, Hilding.</b> Studentexamen. Kritik och reformförslag. A. B. 1917. 63 s. <tab><b>1:25.</b>

Lektor C. påvisar hur de svagheter, som vidlåda den nuvarande studentexamen, sammanhänga
med organisationsformen för den muntliga examen. I stället för en inspektion av
censorer, som har visat sig vara i hög gtad ineffektiv och på ett skadligt sätt återverkat på hela
gymnasiets undervisningssätt, borde, menar C., offentliga skriftliga examina i större utsträckning
komma till användning. Dessutom skulle inspektionen över skolorna övergå på fackmän, för
vilket syfte läroverksstyrelsen lämpligen kunde utvidgas och omorganiseras. <tab><i>M. J.</i>

<b>Ligthart, Jan</b> [m. fl.]. Ur det verkliga livet. Handledning i sakundervis
ning under de första skolåren av Jan Ligthart, H. Scheepstra och W. Walstra
1. Första terminen. Övs. [fr. holl.] av N. O. Bruce. Lst. 1916. 127 s. Ill.
(Pedagog. skr. 78.) <tab><b>1:60.</b>

Sedan ett eller ett par årtionden pågår — eller, rättare sagt, pågick till krigsutbrottet —
i alla kulturländer en kraftig rörelse för omläggning av den första barndomsundervisningen till
större överensstämmelse med barnets natur och verkliga behov. I vårt land har mycket talats,
skrivits och — tvistats på detta område, men ganska litet i praktiken genomförts. På flera
andra håll däremot har man ända till grunden genomfört den sagda omläggningen. En av de
främsta i detta goda verk var den nyligen avlidne holländske pedagogen Jan Ligthart, till vars
skola intresserade från hela världen vallfärdade.

Här ges nu av Ligthart och två hans medarbetare en hjärtevarm, lättläst, åskådlig skildring
av det första skolårets undervisning — en skildring, som varmt anbefalles föräldrar och
lärare till läsning och begrundande. <tab><i>L. L.</i>

<b>Modersmålsundervisning.</b> Fem föredrag med åtföljande diskussion. Utg.
av Odal Ottelin och Nils Hagström. H. G. 1917. 133 s. (Skr. utg. av
modersmålslärarnas förening.) <tab><b>2:50.</b>

De fem föredrag, som sammanförts i Modersmålsundervisning, höllos i augusti 1916 på
Nääs vid en av Kungl. läroverksöverstyrelsen anordnad kurs för lärare och lärarinnor i
modersmålet. Föredragshållarna voro fem av våra yppersta svensklärare: Odal Ottelin, Natanael
Beckman, Richard Steffen, Hilding Celander och Josua Mjöberg, av vilka Ottelin behandlade
»övningar i muntlig framställning», Beckman »undervisningen i stilistik och grammatik på
gymnasiet», Steffen »litteraturhistorien på gymnasiet», Celander »litteraturläsningen på gymnasiet»
samt Mjöberg »uppsatsskrivningen på gymnasiet».

Utom föredragen innehåller häftet en vacker dikt om »Modersmaalet» av den danske
språk- och litteraturgranskaren prof. Vilhelm Andersen samt stenografiskt upptecknade
diskussionsinlägg etter de olika föredragen.

Boken är säkerligen en av de mest roande pedagogiska skrifter, som vår litteratur äger.
Föredragen — på vårdat talspråk — äro gedigna och uppslagsgivande. Detsamma gäller om
flera av diskussionsinläggen. Framställningen är livlig och fängslande. Skulle någon av de
utmärkta lärare, som bidragit till den förträffliga skriften, förtjäna ett särskilt
hedersomnämnande på grund av medryckande framställningskonst är det lektor Odal Ottelin. Ur dennes
temperamentsfulla diskussionsinlägg om uppsatsskrivning må följande utdrag anföras såsom
provbit: »Jag prisar mitt öde att ha blivit rättare av uppsatser. Det är visserligen en
arbetsbörda, men det är mig en glädjekälla, för på ett öppnare och intimare sätt, än vad annars
skulle ha blivit fallet, får jag en känsla av ungdom, som strömmar emot mig och som jag
behöver mer och mer, ju äldre jag blir. Det är en glädje att se, hur unga människor har sina
problem och hur de arbetar med dem, hur de löser dem och hur de inte löser dem. Det är
något av den eviga ungdomen, som strömmar emot oss från uppsatsernas blad.» <tab><i>T. H.</i>
<b>Swedberg, S.</b> Metodiska anvisningar för geografiundervisningen. Nst. 1917. 54, s. <tab><b>1:20.</b>

En förträfflig pedagogisk handbok, bland vars ledande tankar må framhållas kartans centrala
plats i geografiundervisningen, värdet av den konkreta skildringen från lärarens sida och
nödvändigheten av jämförelse för att göra siffror och fakta åskådliga. Mångenstädes torde förf:s
principer i större eller mindre utsträckning sedan länge praktiserats och visat goda resultat, och
säkert skulle en tillämpning av hans anvisningar, där sådant icke förut skett, vara en god vinst
för geografiundervisningen. <tab><i>S. S.</i>

<h3>E. Språkvetenskap.</h3>
Jfr ovan Modersmålsundervisning på <i>D.</i>

<b>Olsson, Oscar.</b> Svensk språklära i tolv lektioner. 1, 2. Nst. 1917. <tab>Inb. <b>1:95, 0:70.</b>

Den första delen, avsedd för barnlärare och seminarister samt »personer av folkets breda
lager, som behöva insikter i de grammatikaliska begreppen av en eller annan anledning», är
delvis uppställd i form av frågor och svar samt omfattar tolv lektioner. I dessa meddelar
läraren — distinkt, men något torrt — »eleven», som tänkes sakna grammatiska förkunskaper,
kännedom om satsen och dess huvuddelar, om olika- ordklasser, satser och satsföreningar.
Dialogen skulle verkat mindre stel, om författaren ej använt plurala verbalformer. — Den
andra delen, avsedd för lärjungen, ingår under rubriken »sammanfattnings i slutet av de olika
lektionerna i lärarens del och redogör kortfattat och klart för de grammatiska grundbegreppen,
som inpräglas genom meddelande av hemuppgifter och tillämpningsövningar. <tab><i>T. H.</i>

<h3>F. Litteraturhistoria.</h3>
Jfr nedan arbetena om Hamsun, Lenngren och Runeberg på <i>J.</i>

<b>Böök, Fredrik.</b> Essayer och kritiker 1915—1916. Nst. 1917. 286 s. <tab><b>5:50.</b>

Innehåller ett antal förut i dagspressen offentliggjorda artiklar, bland vilka märkas en utförlig
studie över den franske moralisten La Rochefoucauld och hans berömda, allt fortfarande
ofta citerade maximer, tre uppsatser om Almquist, en redogörelse för Adolf Pauls
Strindbergsminnen (förut omtalad i Bibl.-bl. 1916, s. 137), artiklar om Frödings Efterlämnade Skrifter,
Heidenstams Nya Dikter och Bo Bergmans novellsamling Skeppet. Till det bästa i samlingen
hör en uppsats med titeln Ryskt lif, där B. med anknytning till den berömde ryske novellisten
Maksim Gorkis självbiografi (se Bibl.-bl. 1916, s. 45) ger en utomordentligt skarpsynt och
psykologiskt genomträngande skildring av det ryska folklynnet med särskilt avseende fäst vid
dess från europeisk synpunkt mest svårförklarliga drag. <tab><i>O. W—n.</i>

<b>Hedén, Erik.</b> Eris och Himeros. Litterära hyllnings- och stridsartiklar.
Ny saml. Fram 1917. 192 s. <tab><b>4:—.</b>

I denna essaysamling-, vilken till titeln anknyter sig till författarens tidigare utgivna och
då i denna tidskrift (årg. 1916, s. 221) omtalade volymen Eros och Polemos, behandlas en del
svenska författare av den yngre generationen. Samlingen inledes med fyra artiklar om Vilhelm
Ekelunds essayer, vilka H. ägnar en lika obegränsad som okritisk beundran. För övrigt
behandlar förf. Ossiannilssons dikter och sociala romaner, en del av den yngre generationens
lyriska diktare (Anders Österling, Gustaf Ullman, den numera bortglömde men en tid av den
litterära reklamen intensivt beundrade pekoralisten Ivar Conradson), ett par av Ludvig
Nordströms nyare arbeten samt några strödda verk ur de senare årens socialt färgade
verklighetsskildring (Martin Kochs Timmerdalen, Maria Sandels Virveln m. fl.). Tendensen i förf:s kritik
är här som i hans föregående essaysamling starkt färgad av hans politiska åskådning, vilket
emellertid visst icke hindrar, att många av hans omdömen äro både kloka och väl genomtänkta,
om också i de flesta fall tämligen ensidiga. Som helhet sett måste föreliggande samling dock
anses mindre intressant än den föregående. <tab><i>O. W—n.</i>

<b>Schück, Henrik.</b> Svenska akademiens dagbok 1786—1789. Nst. 1916.
591  s. (Tit.-rubr.: Ur Svenska akademiens arkiv.) <tab><b>8:50.</b>

Då Gustav III år 1786 instiftade Svenska akademien tillämnade han densamma en dubbel
uppgift: dels att utgöra en vitter domstol, vilken genom sina omdömen skulle komma att
intaga en auktoritativ ställning i landets litterära liv, dels också att bearbeta det svenska språket
i och för utgivande av en svensk ordbok och en svensk grammatika. Under akademiens första
år voro också bägge dessa uppgifter föremål för dess livliga intresse, och de protokoll, som
fördes vid akademiens sammankomster, giva oss en god inblick både i arbetets former och i
dess resultat. Här föreliggande volym rymmer sålunda ett rikt material till bedömande av
förhållandena inom Sveriges litterära liv under det adertonde århundradets senare decennier.
Emellertid lämpar den sig knappast för andra läsare än sådana, som redan på förhand äro
tämligen väl förtrogna med den ifrågavarande periodens litteraturhistoria; smärre bibliotek med
begränsad läsekrets torde därför knappast ha anledning att anskaffa densamma. Men som
primärkälla är den av största värde, och var och en, som ägnar sig åt ett mera ingående och
självständigt studium av den svenska litteraturens historia, kan läsa den med stor behållning.
Särskilt intressanta äro akademiens utlåtanden över inkomna prisskrifter: man får här en
synnerligen klar uppfattning av 1700-talets litteraturkritiska grundsatser och metoder. <i>O. W—n.</i>

<b>Schück, Henrik,</b> o. <b>Warburg, Karl.</b> Huvuddragen av Sveriges litteratur.
Avd. 1, 2. H. G. 1917. <tab><b>3:75, 6:—.</b>

De bägge författarna ha satt sig den uppgiften före att i detta arbete giva en för de vidaste
kretsar tillgänglig, lättläst och överskådlig, men på samma gång fullt exakt och saklig
skildring av den svenska litteraturens utveckling. Till plan och anläggning ansluter sig
framställningen till författarnas tidigare utgivna stora verk Illustrerad svensk litteraturhistoria, men
av det i nämnda verk överväldigande rika materialet har blott det väsentligaste medtagits; för
den icke fackligt bildade läsaren blir perspektivet därför klaraie och sammanhanget lättare att
följa. Som inledning till studiet av den svenska litteraturhistorien kan arb. icke nog
anbefallas: det bör anskaffas av varje bibliotek, som över huvud taget har möjlighet därtill. Det
kan naturligtvis icke till fullo ersätta Illustrerad svensk litteraturhistoria, som ju är oumbärlig
för den, som på ett grundligare och mera ingående sätt vill göra sig förtrogen med vår vittra
odlings historia; men för den mera allmänt än fackligt intresserade publikens behov är det
fullt tillräckligt. Det beräknas omfatta tre avdelningar och skall föreligga avslutat under loppet
av år 1918. <tab><i>O. W—n.</i>

<b>Steffen, Richard.</b> Svensk litteraturhistoria för den högre elementarundervisningen.
4 uppl. Nst. 1917. 300 s. <tab>Inb. <b>3:60.</b>

Den senaste uppl. av rektor Steffens innehållsrika och välskrivna lärobok i svensk
litteraturhistoria visar, att förf. allt fortfarande söker införliva med sin framställning de säkra
resultaten av den litteraturhistoriska forskningen. Litteraturverkskarakteristikerna äro talrikare och
fylligare än i äldre editioner. Vissa smärre förbiseenden har jag antecknat. Så t. ex. säges
Dalins Aprilverk ha publicerats efter dennes utrikes resa (1739—40), fastän diktverket i fråga —
se Lamm, Dalin s. 362 — utgavs redan 1737. — Bellmans dödsår förtiges fortfarande. —
Vitalis' komiska fantasier sägas ha varit 10 (i st. f. 11). — Författarens framställning överst
på s. 170 om Atterboms Astolfskväde är något vilseledande. Detta börjar »De lindar stå
under borgatorn»: förf. citerar blott den senare sångens början. —I litteraturhänvisningarna borde
Warburgs Lenngrensmonografi omnämnts. <tab><i>T. H.</i>

<b>Sydow, C[arl] W[ilhelm] von.</b> God afton om I hemma är! En studie
över de nordiska majvisorna. Med facsimiler och musiknoter. Maiander, Malmö
1917. 158 s. <tab><b>1:75.</b>

Den lärde folkminnesforskaren ådagalägger i sin grundliga och roande framställning, att
den ursprungliga sydskandinaviska »majvisan» (eller »majgångarvisan») varit av världslig art och
att den »religiösa» majvisan, som författats av dansken Per Jensen Roskilde i början av
1600-talet, diktats för att tränga undan den äldre majvisan, som ansetts lättfärdig. Sedan S.
redogjort för kvarlevorna av den äldre majvisan och för mellanformerna mellan denna och den
yngre, söker han — särskilt med tillhjälp av skillingtryckslitteraturen — göra sannolikt, att
majvisor varit kända även i övre Sverige. I slutet av sin avhandling ställer S.  till alla

intresserade den uppmaningen: vårda vad som förtjänar att vårdas och hållas vid liv, samla och
anteckna allt som på något sätt kan bidraga till ökad kunskap om och förståelse för vår
gamla allmogekultur! — Måtte det samlingsarbete, som Doc. v. Sydow satt igång, skänka allt
rikare frukter. <tab><i>T. H.</i>

<b>Walzel, O[skar] F[ranz].</b> Tysk romantik. Övs. [fr. ty.]. Med förord av
Ewert Wrangel. A. B. 1917. 204 s. (Vetensk. o. bildn. 21.) <tab><b>4:50.</b>

Ett lärt och grundligt om än ingalunda lättillgängligt litteraturhistoriskt arbete, men för
den, som kan nedlägga något självarbete under läsningen, givande och intressant. <tab><i>F. V.</i>

<h3>G. Skönlitteratur.</h3>
<b>Bergman, Bo.</b> Elden. Dikter. A. B. 1917. 206 s. <tab><b>4:50.</b>

Personlig gedigenhet, som med små verkningsmedel ger det innerliga och det utsökta i
stram och ända ledig form, så kan man skildra denna diktbok liksom skaldens tidigare.
Illusionslöshet, resignation och ända, »trots allt», mänsklig värme fylla även denna: under askan
glöder vardagslivets egen värme, som i Bergman har sin benådade lyriker. Boken innehåller
intim obeslöjad jaglyrik och mera fristående objektiva bilder, reseintryck och stockholmspoesi.
Den första och sista gruppen ge icke litet av det bästa. <tab><i>F. V.</i>

<b>Gernandt-Claine, Jane.</b> Omkring herdinnan i norden. Roman från
Sveriges rococo-tid. W. & W. 1916. 197 s. <tab><b>3:25.</b>

Verkar med sin blandning av 1700-talets språkformer och sina modärnt erotiska romantyper
föga äkta rokoko. Stilen är understundom mycket långt från 1700-talets och någon
känsla av att förf. personligen levat sig in i stämningen »omkring Herdinnan i Norden»
(Hedvig Charlotta Nordenflycht) ger boken näppeligen. <tab><i>M. F.</i>

<b>Hede, Gunnar.</b> Skörd. En diktbok. 2 uppl. A. B. 1917. 108 s. <tab><b>2:50.</b>

De högsvenska dikterna i detta häfte röja mottaglighet och teknik men ge knappt mer
än stämningar, som annan lyrik, t. ex. åtskillig skånsk slättpoesi, långt förut har presterat.
Att boken icke desto mindre utkommit i ny upplaga, kan ha sin reson i de visor på
östgötamål som också finnas och som äro överlägsna de högsvenska. <tab><i>F. V.</i>

<b>Hellström, Gustaf.</b> Bengt Blancks sentimentala resa. A. B. 1917. 214 s. <tab><b>4:75.</b>

Handlar innerst om, hur ett — nej två — förhållanden mellan man och kvinna gå sönder,
emedan mannen trots bildning och »begåvning» dock är för mycket »specialist» och för torr
och liten som människa. Konstnärligt levandegöra detta har förf. näppeligen förmått, men han
refererar det bra. Annars äro motiven, den »intellektuelle» svensken i Paris oeh hans kaféliv
och kvinnohistorier, alltför blankslitna och banala för att fängsla. Det är litterär-journalistisk
durkdrivenhet och knappt mer. <tab><i>F. V.</i>

<b>Lagerkvist, Pär.</b> Sista mänskan. Ett drama. A. B. 1917. 97 s. <tab><b>2:75.</b>

Som oftast L:s arbeten, röjer även detta drama begåvning i allmänhet men blir icke till
något betydande helt. Det poetiska ligger mest i sceneriet. <tab><i>F. V.</i>

<b>Malmberg, Bertil.</b> En blödande jord. Tidsdikter. A. B. 1917. 78 s. <tab><b>2:75.</b>

Till M:s bästa produktion hör icke det i denna bok, som skulle motsvara titeln och syfta
på kriget. Hans krigslyrik saknar durtonen. Hans konstrika strofbyggnad återfinnes emellertid
ofta, och vissa »svenska» dikter stå högt. <tab><i>F. V.</i>

<b>Nordenskiöld, Erland.</b> Drömsagor från Anderna. A. B. 1916. 105 s. Ill. <tab><b>3:—.</b>

Denna samling innehåller icke litterära uppteckningar av en redan fast muntlig tradition,
utan kan betraktas som ett självständigt diktverk, en nybehandling av den indianska sagans
föreställningsmaterial och ett sökande tillbaka till den tidigaste känslotonen. Den centrala
stämningen i dessa sagor av en från vår vitt skild människoras är själfullt svårmod, intensiv
längtan och ett ständigt vaket medvetande om smärtan att vara människa. Vad hjärtat åtrår
starkast fylles icke, vad man bygger säkrast på är endast en fåfänglig illusion. Allt går i moll.
Var sägen är fylld av en sagonärd melankoli, som födes ur vissheten om att själens liv är det
enda varaktiga, men att det är bundet vid den grymma lagen att nödgas att antaga många
sinnliga gestalter. Dessa drömsagor äro säregna, vackra och gripande. Förf. visar sig icke
endast vara en sällsynt kunnig man på områden, som äro de flesta av oss främmande, han äger
även ett fint poetiskt öra och en konstnärlig hand. <tab><i>S. S—n.</i>

<b>Nycander, Fredrik.</b> Ranrikes runor. Bohusländska berättelser från urtid
till nutid. 1. A. B. 1917. 342 s. <tab><b>6:—.</b>

Ett trettiotal berättelser, i denna första del ur sagohistorisk tid, knutna till någon ort eller
sägen. De utmärka sig för ett strängt stiliserat forntidsspråk och en traditionell framställning
av forntida typer. <tab><i>F. V.</i>

<b>Ossiannilsson, K[arl] G[ustaf].</b> De tre systrarna. Roman. Å. & Å.
1917. 319 s. <tab><b>4:75.</b>

O:s prosaalstring har i regel, och allramest de sista åren, varit avgjort mindre betydande
än hans vers. »De tre systrarna» är nog bättre än förf:s övriga romaner av senare datum utan
att dock vara mycket avsevärd. <tab><i>F. V.</i>

<b>Swahn, Waldemar.</b> De ljusa och de mörka Windelcrantzarne. Blad ur
en släktkrönika. 3 uppl. Å. & Å. 1916. 221 s. <tab><b>4:75.</b>

Boken avväpnar med sin begränsande undertitel läsarens fordran på en sammanhängande
och sluten komposition. Innehållet utgöres av en serie noveller, situationsbilder och croquiser,
som i växlande tidsstilar uttrycka forna dagars svenskt liv och svenska seder. Sinsemellan
fristående sammanhållas de av en släkttradition och utgöra olika moment ur Windelcrantzarnas
historia. Nästan alla de skildrade äro mer eller mindre abnormt bestämda, maniakala
personer eller »original», och för det karakteristiska och snedvridna hos dem har förf. en
psykologisk och humoristisk blick. Samtliga dessa berättelser äga också värde som. tidsskildringar —
de må vara gustavianska hov-interiörer eller herrgårds- och stockholmsbilder från 1860-talet.
Boken är skriven med talang, stil och människokännedom. <tab><i>S. S—n.</i>

<b>Österling, Anders.</b> Sånger i krig. A. B. 1917. 34 s. <tab><b>1:—.</b>

Lika litet som Malmberg är Österling någon egentlig krigssångare, men hans vanliga
poetiska förtjänster saknas eljest icke här. <tab><i>F. V.</i>

<b>Balzac, Honoré de.</b> En dunkel historia. Polisroman från Napoleons tid.
Övs. [fr. fra.] av O. H. D[umrath]. B. & B. 1916. 204 s. (Berömda böcker 58.) <b>1:—.</b>

Till den snillrike förf:s mera betydande verk torde väl denna berömda »polisroman från
Napoleons tid» knappt böra räknas. Kompositionen är bitvis alltför följetongsak tig för nutida
smak och stilen tyvärr på många ställen mer än vanligt tungrodd och överlastad. Härtill
kommer, att karaktärsteckningarna med få undantag — den roliga och skarpsynta framställningen
av ett par oförskämda och slipade polisagenter ävensom det briljanta porträttet av Fouché —
sakna de för Balzac säregna djupsinnigheterna i intuitiv blixtbelysning. Boken har emellertid


flera med överdådig verve genomförda intriger från efterspelet till det misslyckade attentatet
med helvetesmaskinen o. s. v. En präktig episod är den, som med märkvärdigt övertygande
realism skildrar hjältinnans expedition till kejsaren på själva slagfältet vid Jena och scenen
dem emellan i Napoleons enkla högkvarter natten före bataljen. Den framför allt i längre
beskrivningar och även i dialoger ofta underhaltiga svenska översättningen — förvånande nog
av det kända märket O. H. D. — bidrar helt visst mycket till att det kompakta och konfysa
bjärt framträder i den store förf:s eljest naturligtvis långt ifrån banala skildring. <tab><i>E. A—ie.</i>

<b>Bulwer, Edward Lytton.</b> Zanoni. Roman. B. & B. 1915. 402 s.
(Berömda böcker 52, 53.) <tab><b>2:—.</b>

Av den engelske romanförfattaren Bulwer (f. 1803, † 1873), mest känd genom sin roman
Från Pompejis sista dagar (Gr.-kat., s. 113), föreligger här i översättning ett nytt, synnerligen
egendomligt arbete av hyperromantisk karaktär. Zanoni, bokens huvudperson, är medlem av
rosencreutzarnas med frimurarna besläktade orden och har genom sina insikter i naturens
hemligheter lyckats göra sig odödlig — priset är att han hos sig dödat människans alla känslor
och lidelser. Emellertid förälskar han sig i en italiensk kvinna, och snart ställes han inför
valet att antingen offra livet för dem han älskar, sin hustru och sin lille son, eller låta dem
dö och själv leva kvar som förut. Han väljer då det förra. — Boken är full av kvasifilosofisk
lärdom och allehanda slags magi, vilken för den oinvigde är en smula oförståelig — kanske
förstås den bättre av frimurare, bland vilka denna roman lär vara mycket spridd. Även för
andra erbjuder den dock en ganska spännande läsning, ehuru stilen är konstlad och ofta
svulstig. <tab><i>G—a L.</i>

<b>Burnett, Frances Hodgson.</b> Skottspolen. Roman. Övs. [fr. eng.] av
Signild Wejdling. 1, 2. A. B. 1917. <tab>à <b>3:75.</b>

Förf., som för svensk publik torde vara mest känd genom sina mycket uppburna ungdomsböcker,
»Lille lorden» och andra, har i »Skottspolen» tillagat en »missroman» efter lika
välkänt som i vida kretsar säkerligen mycket omtyckt recept. Läsaren har så gott som hela tiden
den tillfredsställelsen att följa livet inom den verkligt förnäma societeten, bland engelsk
högadel och amerikanska millionärsfamiljer. Bokens hjälte uppträder visserligen först helt
anspråkslöst som en enkel andraklasspassagerare på samma ångare, där hjältinnan färdas i lyxhytt, som
en amerikansk millionärsdotter anstår. Men det dröjer ej länge, förrän det upptäckes, att
andraklasspassageraren är ägare till ett av Englands äldsta adelsnamn och till ett förtjusande, fastän
något förfallet gods. Den unga arvtagerskans lumpne och bovaktige svåger sörjer för att det
kommer lagom mycket spänning i berättelsen, och det hela slutar med giftermål, sedan
boven exemplariskt och handgripligt avstraffats. — Översättningen missprydes av en del
anglicismer. <tab><i>F. H.</i>

<b>Dostojevski, Fjodor M.</b> Den odödlige äkta mannen. Humoristisk roman.
Övs. [fr. ry.] av G. Lind. B. &  B. 1917. 178 s. (Berömda böcker 65.) <b>1:—.</b>

Liksom Dostojevski i andra romaner ägnar brottets psykologi ett djupgående studium och
ansluter sig till den äkta ryska uppfattningen, att förbrytarna endast äro »olyckliga», så visar
han i denna bok ett rörande deltagande för äktenskapsbrytaren, då denne blir förföljd av den
förfördelade äkta mannen. Det är så långt ifrån, att D. ställer det gjorda snedsprånget under
någon moralisk synvinkel, att han con amore sprider ett löjets skimmer över den äkta mannen
och nästan synes vilja visa, att han är värd sitt öde. Också slutar den lättlästa och underhållande
boken med en kostlig episod, där älskaren obestridligt är situationens herre. <tab><i>A. H.</i>

<b>Farrère, Claude</b> [pseud. för <i>F. C. P. E. Bargone</i>]. Mannen som
mördade. Övs. [fr. fra.] av Anna Berg-Mortensen. Med en inledning av Johan
Mortensen. A. B. 1916. 224 s. (Moderna romaner.) <tab><b>3:75.</b>

I en orienterande inledningsessay får läsaren veta, att förf. till ovannämnda bok med dess
spirituella och passionerade kärlekshistoria och mysteriösa diplomatintrig från det moderna

Konstantinopel endast är en pseudonym för den franske sjöofficeren och skriftställaren Bargone,
Pierre Lotis främste efterföljare i Frankrikes nyaste litteratur. Hans ofta brutala
nutidsskildringar sägas i allmänhet utmärka sig för sin nakna och skarpa filmteknik. Föreliggande arbete
tycks likväl vara ett strå vassare eller, rättare sagt, tjusar mera genom de mjuka
akvarelltonerna i bilder från Bosporens mattgröna stränder, av det gamla Stambuls kupoler och
minareter och från det brokiga kaiklivet på Asiatiska sötvattnet, speglande cedrar och plataner i
sina genomskinliga vågor. Mot förf:s utpräglade sympati för turkarna och ej sällan mördande
sarkasmer över armenierna har man många skäl att inlägga en bestämd reservation. Svaga äro
också utvecklingen och i synnerhet upplösningen av den själfulla kvinnliga huvudpersonens
tragiska livsöde; de synas ej riktigt klart psykologiskt motiverade. Romanens eleganta
tolkning till svenska gör förf:s fina galliska esprit och hans stils pittoreska charme all möjlig
rättvisa. <tab><i>E. A—ie.</i>

<b>Helling, Victor.</b> »Där järntärningarna falla . . .» Roman från världskrigets
dagar 1914. Övs. [fr. ty.] av G. Kylberg. Ch. 1915. 200 s. <tab><b>1:—.</b>

Det är krigets första skede, som här göres till ämne för romantisk behandling. Vi återfinna
de i så många böcker från denna tid förekommande skildringarna av krisens utbrott,
mobiliseringen, avmarschen etc. Krigsskildringen är för övrigt förlagd till västfronten och det
är tyskarnas hastiga frammarsch före slaget vid Marne, som förtäljes i entusiastiska ordalag.
Förf. har ej alldeles hållit sig fri från övermodiga ord om fienderna, och det han låter franska
officerare säga om sin krigsledning, är allt annat än smickrande. De följande krigsårens
erfarenheter ha ganska väsentligt nedstämt tonen i senare tyska krigsböcker. Till de mera
betydande krigsskildringarna kan i alla händelser ej  denna bok räknas. <tab><i>E. G.</i>

<b>Herrick, Robert.</b> En amerikan. A. B. 1917. 160 s. Övs. [fr. eng.]. <tab><b>0:85.</b>

Ett omnämnande här av denna bok har endast det negativa syftet att varna bibliotek,
som möjligen av det billiga priset skulle kunna förledas att köpa den. Den handlar om en
ung amerikans synnerligen dubiösa men framgångsrika affärsbana inom köttpackarbranschen.
Genom hänsynslöshet, mutor och smutsiga affärer av alla slag arbetar han sig upp till en
ledande ställning i industrin och lyckas till och med genom samma medel bli vald till senator,
vilket allt med gillande omtalas av förf. Då tendensen alltså är tvivelaktig samt boken
dessutom saknar varje som helst värde som verklighetsskildring eller konstnärlig produkt, finnes intet
skäl att rekommendera den. Den i köttaffärerna sinnrikt inarbetade kärlekshistorien förhöjer ej
värdet. <tab><i>G—a L.</i>

<b>Schnitzler, Arthur.</b> Berta Garlans ungdomskärlek. Övs. [fr. ty.] av E. P.
Enewald. L. H. 1917. 220 s. <tab><b>3:50.</b>

Är en erotisk-psykologisk Wien-roman, vars intresse helt ligger i dess minutiöst klara
själsskildring. Den gör ingen mäktig verkan men är levande i det lilla. <tab><i>E. V.</i>

<b>Zahn, Ernst.</b> Storbonden. Berättelse. Övs. [fr. ty.] av Hugo Hultenberg.
Lb. 1917. 309 s. <tab><b>3:25.</b>

En berättelse om starka, goda människor och svaga eller dåliga, om fadersmyndighet och
faderskärlek. Kärv och stark som högfjällsluften, men också klar och befriande som den, står
Lukas Hochstrasser där, rakryggad mitt bland småsinne och lumpenhet, sorger och olyckor.
Stolt och ödmjuk på en gång, har han det rätta ordet, det kloka greppet, då han måste
tillrättavisa och straffa eller stödja och hjälpa. Tålmodigt bidar han sin tid, aldrig förlorar han
hoppet. Stilla och värdig går han sin väg rakt fram, behärskad och ordkarg. Det ligger något
sällsamt gripande över denna så levande människoskildring. Med en mogen konstnärs kraft
och enkelhet har Z. tecknat storbonden och hans omgivning, denna lilla värld av ont och gott
där borta i den schweiziska byn. Man glömmer den aldrig, sedan man lärt känna den. <tab><i>E— n.</i>

<h3>H. Skön konst (med musik).</h3>
Jfr nedan arbetet om Millet på <i>J.</i>

<b>Norén, Richard.</b> Martin Luther, Guds man. Historiskt kyrkligt festspel
för deklamation, soli, körer och orgel. På föranstaltande af sällskapet Kyrkosångens
vänners centralkommitté, 1, 2. Diak. 1917. 8° o. 4°. <tab><b>3:—, 0:50.</b>

1. Text. — 2. Musik.

Mot bakgrunden av det mörker, den ångest och den längtan, som mot slutet av medeltiden
låg över själarna och som skildras i prologen, framställas i deklamation, soli och körer valda
bilder ur Luthers liv, ända från barndoms- och ungdomsåren i <i>Mansfeld—Eisenach,</i> där han
levde med Guds utkorelse vilande över sig och där vi få lyssna till »kurrendakörens» sång. Vi
föras fram genom studieåren och klostertidens strider i <i>Erfurt</i> hän till <i>Wittenberg—Worms</i>
med den fulla evangeliska klarheten, den begynnande reformatoriska verksamheten och den
dristiga bekännelsen. Därpå följer <i>Wartburg—Wittenberg</i> med dess verksamhet för
församlingen: bibeln, gudstjänsten, skapandet av den nya sången. Slutligen kommer den sista
födelsedagen med dess hemfärdssång och dess längtan från världens oro till salig ro. Festspelet
klingar ut i <i>epilogen</i> med dess tack och lov för reformationens stora gåva. Musiken är till
stor del hämtad ur den gamla kyrkans och medeltidskyrkans samt den medeltida folksångens
rika skatt. — Arbetet innehåller mycket av förblivande värde. <tab><i>L. T.</i>

<b>Sirén, Osvald.</b> Rytm och form och andra fragment om kinesisk och
europeisk målarkonst. Lagerstr. 1917. 148 s. Ill. <tab><b>7:50.</b>

Prof. S. ger i förestående essayer en framställning av den gamla kinesiska målarkonstens
grundsatser och metoder. Men på samma gång han möjliggör en inblick i en främmande
konsts väsen, söker han nå allmänna teoretiska slutsatser i fråga om målarkonst. <tab><i>A. B—s.</i>

<h3>I. Historia.</h3>
Jfr nedan arbetet om Rasputin på <i>J.</i>

<b>Nylund, Martin.</b> G. A. Reuterholm under förmyndaretiden 1792—1796,
App. 1917. 285 s. Litt. <tab><b>5:—.</b>

En skildring av 1790-talets historia. Huvudtemat i boken är Reuterholms förhållande till
den svage och hållningslöse regenten hertig Karl. R., som under Gustaf III:s tid ej spelat någon
roll, blev genast under förmyndarregeringen Sveriges ledande minister. Han lyckades att
bevara denna sin ställning i kamp med gustavianerna, med medlemmarna av konungafamiljen
och hovstaten. Hela R:s strävan kom att gå ut på bevarandet av sin ställning; detta gör att
hans politik fått så många tarvliga drag, liksom att den kommit att särskilt inom
utrikespolitiken visa starka svängningar. Sin principiellt franskvänliga politik uppgav dock, enligt förf.,
ej Reuterholm förr än 1796, då Sverige måste falla till föga för de ryska önskemålen. Inom
den inre styrelsen visar R:s politik en egendomlig utveckling från en stark teoretiskt
frihetsvänlig ståndpunkt till måttlös skuggrädsla. <tab><i>E. N—nn.</i>

<b>Polonica.</b> Kulturbilder från det äldre och nyare Polen. Under medverkan
av Åge Meyer Benedictsen, Knud Berlin, Alfred Jensen, Ellen Key, Julia
Ledochowska [m. fl.]. A. B. 1917. 221 s. Ill., portr. <tab><b>4:50.</b>

Här meddelas åtskilligt av intresse ur Polens politiska historia, om dess litteratur och konst,
om Polens förhållande till de skandinaviska länderna under 1800-talet m. m. En vetenskapligt


värdefull utredning (av G. Schütte) behandlar frågan om befolkningsförhållandena i Öst- och
Mellaneuropa under den äldre medeltiden. Samlingen är utgiven i syfte att göra Polen mera
känt i de skandinaviska länderna och att visa Polens rangplats bland världens kulturnationer,
men även bortsett från detta syfte synes den väl försvara sin plats. <tab><i>A. H.</i>

<b>Wahlström, Lydia.</b> Sverige och England under revolutionskrigens början.
Bidrag till den Reuterholmska regeringens historia. Nst. 1917. 282 s. <tab><b>7:50.</b>

Här anförda historiska arb. är av ett ganska aktuellt intresse, ty de politiska problem, som
här utredas, äro förbluffande lika de världspolitiska kombinationer, inför vilka vi nu stå. Man
skulle med stod av boken kunna uppdraga slående paralleller mellan den dåtida svensk-engelska
handelspoliken och den nuvarande, med de ofta återkommande tvisterna om rätten till fri
handel, om uppbringningar och om prisrättsdomar. Och in i de svensk-engelska tvisterna, som
arb. huvudsakligast sysslar med, blandas nödiga hänsyn till de vid det 18:e seklets slut
stridande nationerna. — Det är ingen vacker bild W. giver av den svenska styrelsen under Gustav
IV Adolfs omyndighetstid. Dess oförmåga, dess brist på konsekvens, dess vacklan hit och dit
kunde heller icke imponera på England — såsom naturligt är — eller bringa dess
handelspolitiska metoder inom rättfärdighetens gränser. De förslag om bättre handelsvillkor, som från
svensk sida önskades antagna, gillades icke av England utan förkastades med den egoistiska
frasen, »att detta krig vore så olikt de förra, att det fordrade särskilda principer». Det från
svensk och neutral synpunkt förhatligaste i dessa »särskilda principer» var det av England
auktoriserade kapareväsendet. Det var ej minst dettas urartning, som till slut framkallade 1794
års väpnade neutralitet, i vilken de nordiska makterna även sökte förmå Förenta staterna till
inträde. Relationen om dessa förhållanden är högst värdefull och intressant.

De två sista kap. behandla de engelska ministrarnas i Stockholm depescher samt
tvistefrågor under förmyndarregeringens sista år. Ur personhistorisk synpunkt äro dessa kap. av ett
betydande värde. De giva en god inblick i den dåtida stockholmska diplomatvärlden och dess
inblandning i svenska förhållanden.

Boken har trots sitt strängt vetenskapliga syfte en ganska populär form och är skriven med
förf:s vanliga eleganta stil. <tab><i>J. F.</i>

<b>Vandal, Albert.</b> Bonaparte, förste konsul. Övs. [fr. fra.] af S. F. Eurén.
Nst. 1917. 450 s. <tab><b>8:75.</b>

Arb. utgör senare hälften av V:s stora verk »L'avènement de Bonaparte». Det skildrar
Bonapartes befästande i makten efter statskuppen i Brumaire och hans säkra gång fram mot
kejsardömet. Vad man särskilt lägger märke till är det starka framhävandet av Bonapartes
administrativa egenskaper, hans ordnande av det efter revolutionen ännu skälvande Frankrike,
hans obönhörliga räfst med de band av våldsverkare, som huserade inom landet och hans klara
blick för nödvändigheten av en återgång till de gamla kyrkliga förhållandena. Det är
Napoleon, som skymtar bakom Bonaparte, härskaren som skall göra sig själv och staten till
likvärdiga begrepp och centralisera all makt i sin egen person och dennas avhängiga
regeringsorgan. Arbetets höga historiska värde förhöjes i avsevärd grad rent litterärt sett genom de med
ett stilistiskt mästerskap skrivna miljöskildringarna.

Vår ganska fattiga historiska översättningslitteratur har genom Vandalverkets överförande
till svenska riktats med ett av de värdefullaste och på samma gång intressantaste
Napoleon-arbeten, som finnas. Boken torde kunna påräkna en intresserad publik även utanför
vetenskapsmännens krets. <tab><i>J. F.</i>

<b>Wide, Sam.</b> Hellenisk utvandring i forntid och nutid. A. B. 1917. 43 s.
(Verd. småskr. 208.) <tab><b>0:30.</b>

En kortfattad och klar framställning av huvuddragen av den grekiska kolonisationen i
forntiden, som var av grundläggande betydelse för civilisationens utbredning bland de europeiska
folken, och den motsvarande, hos oss litet bekanta grekiska utbredningen i våra dagar, som är
en av de viktigaste företeelserna i östra Medelhavsbäckenet och torde få genomgripande
betydelse för Levantens framtid. <tab><i>M. P. N.</i>


<b>Axelrod, Paul.</b> Ryska socialdemokratin. Dess ställning till den
internationella krisen. Tiden 1917. 92 s. <tab><b>1:50.</b>

A. har betecknats som »den ryska arbetarrörelsens europeisatör». Hans främsta livsmål
har varit att fostra det ryska proletariatet till verkligt klassmedvetna arbetare, i stället för att
förut endast hava utgjort den yttersta revolutionära flygeln i den allmänna folkrörelsen för
politisk frihet och avskaffande av tsarismens missbruk. Efter att i likhet med många andra
ryska revolutionärer hava tillbringat -en stor del av sitt liv i utlandet, har A. efter 1917 års
revolution återvänt till Ryssland och intagit en bemärkt plats i den senaste tidens händelser. <i>J—i.</i>

<b>Laurin, Carl G[ustaf].</b> Alla ha rätt samt andra uppsatser med anledning
av världskriget. 2 uppl. Nst. 1917. 144 s. <tab><b>3:75.</b>

År en av författarens kloka, opartiska ocb kvickt skrivna folkpsykologiska böcker, här i
anslutning till de stora världshändelserna för dagen. Kan varmt anbefallas till biblioteken som
motvikt mot pressens så ofta och så tydligt partifärgade framställning. Titeln »Alla ha rätt» får
naturligen ej tagas allt för nära efter orden. Förf. ställer sig blott på de olika nationernas
ståndpunkt i varje särskilt fall; han kunde säkert också skriva en bok som hette »Alla ha
orätt». <tab><i>F. F.</i>

<b>Törngren, Adolf.</b> Ryssland i revolution 15 mars—31 juli 1917. A. B.
1917. 207 s. <tab><b>3:50.</b>

En objektivt hållen översikt över revolutionen och de i närmaste samband med densamma
stående händelserna, oroligheterna i Petrograd och folkrörelserna på olika håll i det stora
revolutionslandet. T., som själv vistats i Petrograd under den ifrågavarande tiden och berett sig
tillfälle att iakttaga de revolutionära myndigheternas arbete på nära håll, har bemödat sig om
att inhämta upplysningar även om sådant, som ej kan iakttagas vid ett flyktigt besök eller
utläsas ur dagspressen. Särskilt må läsaren vara honom tacksam för de detaljerade uppgifterna
om Soldat- och arbetarerådets m. fl. revolutionära organisationers sammansättning. Boken kan
varmt rekommenderas till alla bibliotek. <tab><i>A. H.</i>

<h3>J. Biografi.</h3>
<sc>Hamsun, Knut.</sc> <b>Landquist, John.</b> Knut Hamsun. En studie över en
nordisk romantisk diktare. A. B. 1917. 118 s. <tab><b>3:—.</b>

Underrubriken till arb. anger den huvudsynpunkt ut från vilken förf. sett Hamsun. En
romantiker, en hemlös kavaljer, »tillvarons utlänning» kallar förf. med ett av H:s egna ord
hans hjälte, vilken i stort sett identifieras med H. själv. Även andra sidor av H:s förf.-skap
karaktäriseras därjämte: hans kulturkritik, hans folklivsskildring m. m. <tab><i>M. F.</i>

<sc>Lenngren, Anna Maria,</sc> f. Malmstedt. <b>Warburg, Karl.</b> Anna Maria
Lenngren. 2 omarb. uppl., utg. till hundraårsdagen av hennes död. A. B. 1917.
320 s. Ill., portr. <tab><b>14:—.</b>

Ett värdefullt arbete för biblioteken, en uttömmande och säkerligen för god tid framåt slutgiltig
skildring av Sveriges främsta kvinnliga versdiktare. Den nya upplagan, som utkommit
tre årtionden efter den första, följer väl denna i spåren, men med ändringar och utvidgningar
efter forskningens nyare rön. Skaldinnans födelseår fastsläs nu till 1754. Man får
upplysningar om en del nyfunna förebilder till Lenngrenska dikter, och skaldinnas förhållande till
åtskillig tysk poesi framhålles. Utom den uttömmande historiska framställningen ger förf. en
utförlig och fint avvägd estetisk karakteristik.

Bokens utstyrsel är värdig en klassiker. <tab><i>F. V.</i>

<sc>Luther, Martin.</sc> Från reformationstiden. Tolf Lutherbilder från Wartburg.
Med kort text af Hjalmar Holmquist. Gle. bokh. 1917. 12 pl. + 16 s. text. <tab><b>1:—.</b>

Innehåller färgreproduktioner av på Wartburg samlade porträtt och tavlor, framställande
tilldragelser ur Luthers liv. Prof. Holmquist har till bilderna fogat en mycket koncentrerad
Lutherbiografi. Den lilla boken, som särskilt bör vara välkommen för barn och ungdom, hade
vunnit på att bilderna ordnats i överensstämmelse med tidsföljden de historiska tilldragelserna
emellan. <tab><i>L. T.</i>

<sc>Millet, Jean François.</sc> <b>Rolland, Romain.</b> Millet. Till svenska [fr. fra.]
av Hugo Hultenberg. 2 uppl. Nst. 1917. 102 s. Ill., portr., litt. <tab><b>3:—.</b>

En ingående skildring av den store franske bondekonstnärens liv och arbete. Det är kanske
den mest lyckade av R:s konstnärsmonografier, därför att ämnet och personen passar så gott till
hans eget lynne. Skildringen är uppdelad i överskådliga kapitel och illustrerad med porträtt
och tavlor. En folkbok i mer än en mening. <tab><i>A. B—s.</i>

<sc>Rasputin, Grigori Jefimytj.</sc> <b>Zancka, Herman Theodor</b> [pseud.].
Rasputin. Societetskvinnan, systemet i Ryssland och världshändelserna. Db. 1917.
226 s. <tab><b>3:25.</b>

Även en uppl. till 0:85.

Förf. har under några år varit agent i den ryska hemliga polisens, ochranans, tjänst och
meddelar sina erfarenheter från denna tid. Rasputin spelar en relativt obetydlig roll i boken,
vilkens huvudsakliga syfte är att ge en inblick i ochranans arbetsmetoder och i intrigspelet
omkring det ryska hovet. Ganska stor uppmärksamhet ägnas åt frågan om orsaken till
världskrigets utbrott och vissa maktägande kretsars i Ryssland skuld till detsamma. Man bör
säkerligen upptaga åtskilliga sensationella skildringar med en viss försiktighet, helst som förf. döljer
sig bakom en pseudonym, men boken torde gott kunna rekommenderas åt ett omdömesgillt
publikum. <tab><i>A. H.</i>

<sc>Runeberg, Johan Ludvig.</sc> <b>Belfrage, Sixten.</b> Johan Ludvig Runeberg i
sin religiösa utveckling. Lb. 1917. 263 s. <tab><b>4:75.</b>

Förf., som förut genom flera värdefulla smärre skrifter gjort sig fördelaktigt känd inom
litteraturforskningen, har i ovannämnda arb. på ett synnerligen förtjänstfullt sätt framvisat
»sammanhanget inom Runebergs liv, såsom detta sammanhang visar sig i hans religiösa
utveckling». Uppgiften har fattats så vidsträckt, att läsaren får följa denna utveckling ända från
skaldens skolpojksdater genom hans författarskap till den trettonåriga sjukdomstiden, slutprovet
för hans tro. Med eftertryck betonas, att Runebergs religiösa utveckling var en organisk växt,
om också »tankeformen påverkats från ett och annat håll». Belfrage har <i>levat sig in</i> i
Runebergs diktvärld, känt hans känslor, tänkt hans tankar med sympati och förståelse: En liten
lucka är, att förf. ej funnit plats för det märkliga yttrande av Runeberg, där han talar om sitt
gudsförhållandes utveckling: »Vår Herre begagnar tvänne vägar att föra människan till sig.
Den ena gör han spak genom sin aga, den andra förödmjukar han genom sin överväldigande
godhet . . . För mig har han använt den senare vägen» (Strömberg, Biografiska anteckningar
om Johan Ludvig Runeberg IV: 2, s. 220). — Belfrages bok är ovanligt välskriven. Måhända
skulle man, med användande av Levertins bekanta yttande om Lundegårds stil (i Romanen
Struensee) kunna säga, att hans språk »ibland har en smula svaghet för det kalligrafiska»,
för skönskriveri. <tab><i>T. H.</i>

<h3>K. Geografi.</h3>
Jfr ovan Svedberg, S., Metodiska anvisningar, på <i>D.</i>

<b>Andersson, Gunnar.</b> Vårt dagliga bröd. Näringsväxterna i
världsproduktionen. 2 uppl. H. G. 1916. 192 s. Ill., kart. <tab><b>4:—.</b>

Knappast något ämne är sa svårt att klart, redigt, konkret och fullt begränsat karakterisera
som geografi. En fullt tillfredsställande definition torde näppeligen kunna sägas existera.

Åtskilligt, som går under namnet geografi, tillhör rätteligen närliggande discipliner, och
stundom ingår därunder och ett annat, som man vore frestad hänvisa till boksamlingens diversekonto.
Frånser man denna litteratur, som på sin höjd tillhör geografiens periferi, återstå ändock inom
dess centrala delar många grupper av växlande innehåll. Rikast företrädd är den deskriptiva
geografien, från resebeskrivningen till de omfångsrika jordbeskrivningar, som tyskarna älska
kalla Länderkunde och varav vi ha två typer i t. ex. Dreyer, Från Fem världsdelar och
Gleerupska bibliotekets geografiska delar.

Begränsad är däremot den grupp av arbeten, vilka vetenskapligt behandla geografiens
problem i en form, som gör dessa tillgängliga för en större allmänhet. Professorn vid
Handelshögskolan Gunnar Andersson har i sin världsdelsmonografi Australien (Bibl.-bl. 1916, s. 46)
skänkt oss ett sådant verk av hög rang, och i slutet av 1916 har han härtill lagt ännu ett.
»Vårt dagliga bröd», som mycket snart utgick i en andra upplaga.

Titeln antyder en aktualitet, som ingalunda saknas, och i de senare kapitlen kommer
författaren in på dagsfrågor, vilka på det närmaste beröra oss nu och för framtiden. Detta är
dock endast en viktig detalj. I sin helhet är arbetet en utomordentligt intressant orientering i
världsproduktionens och världsekonomiens problem, vilka kanske kunna betecknas som de
centralaste frågorna i den viktiga del av ämnet, som nu brukar sammanfattas under namnet
kulturgeografi. De tre första kapitlen kunna betraktas som en biologisk inledning eller
»förutsättningarna för kulturväxternas livsmedelsproduktion», i det fjärde eller »världens kornbodar»
redogöres för de tempererade ländernas sädesproduktion, vars stegring under det sista
århundradet gjort det möjligt att brödföda vår världsdels ständigt ökade industribefolkning. Men
gränsen för denna stegring, vilken delvis möjliggjorts genom den ofta klandrade emigrationen,
synes snart uppnådd, och världshungerproblemet skymtar. För dess lösning hänvisar
författaren till tropikernas möjligheter i fråga om vegetabilisk produktion.

Till sin läggning är detta prof. Anderssons arbete av vad man kan kalla genetisk art.
Framställningen innehåller ett rikt kunskapsstoff, men detta inordnas under bestämda synpunkter
och inpassas i sitt orsakssammanhang. Man får veta, vari kulturväxternas betydelse för
människan består, under vilka betingelser de leva, vilka möjligheter, som finnas för produktion
av för den mänskliga organismen nödvändiga näringsämnen o. s. v. Den läsare, som vill lära
sig något om geografiska spörsmål av här angivet slag och som intresserar sig för en utredande
och resonerande behandling av geografiska frågor, finner den bästa valuta i »Vårt dagliga
bröd». Varje bibliotek, som avser att giva något mera än ren nöjeslitteratur, kan vara betjänt
av den; för geografilärare är den en värdefull handbok, och den kan även, som anmälaren av
erfarenhet är i stånd att kontrollera, med utbyte studeras av bildningssökande, mognare
ungdom. <tab><i>S. S.</i>

<b>De Geer, S[ten].</b> Rysslands ekonomiska geografi. N. bokh. 1917. 27 s.
Kart., litt. <tab><b>0:60.</b>

Det lilla häftet vill orientera i Rysslands ekonomiska förhållanden, särskilt med hänsyn till
ett möjligt framtida uppsving av den svensk-ryska handeln. Jag antager, att förf. härvid
närmast tänkt på den del av den bildade allmänheten, som intresserar sig för att få någon
kännedom om dylika frågor. Syftet är gott och i huvudsak vunnet genom den klart disponerade
och koncisa uppsatsen; dock skulle man gärna önskat, att förf. givit åtskilligt mera, även om
utrymme och pris växt i proportion härmed. Skriften är ock ett tillskott till den ganska magra
litteratur, som kan rekommenderas till självstudier åt lärjungarna vid våra seminarier och
gymnasier, där den ekonomiska geografien, om jag icke misstager mig mycket, är föremål för en
ökad behandling och ett växande intresse. <tab><i>S. S.</i>

<b>Hedin, Sven.</b> Till Jerusalem. A. B. 1917. 617 s. Ill., kart. <tab><b>17:—.</b>

Med undantag för de senare årens krigsböcker har Hedin med sitt populära författarskap
huvudsakligen vänt sig till den stora publik i vårt land, som med aldrig svikande intresse tar
del av de reseskildringar, som där se dagen. Naturligtvis skall åtminstone en del av denna
publik även hälsa »Till Jerusalem» välkommen. Den är emellertid ingen resebeskrivning i
Hedins vanliga stil, den gäller icke upptäckter i fjärran länder, faror och äventyr under
utforskandet av »vita näckar». Hedin reser denna gång som turist, eller, som han själv säger,
som »pilgrim på de heliga stigarna». Religiös till sin läggning, vandrar han full av pietet och
kärlek omkring på de heliga platser, som sågo kristendomen födas, men hans stora
humanistiska bildning hindrar honom från ett ensidigt nedsjunkande i dyrkan av de minnen, som äro
förknippade med dem; han väver med känd skicklighet in historia och geografi, folklivsbilder

och konstnärliga synpunkter, som göra framställningen i hög grad omväxlande. De heliga
platserna intaga centralpunkten i hans skildring, som ständigt anknytes till bibeln, ur vilken
talrika citat äro hämtade. Som alltid är även detta arbete rikt och vackert illustrerat, bl. a.
genom praktfulla fotografier i färg. För svensk publik har det sitt särskilda intresse genom
den bekantskap vi få göra med Dalakolonien i Jerusalem, villaen en gång gav upphov till
Selma Lagerlöfs mäktiga verk — realiteten är väl här, som så ofta, en liten besvikelse.

Detta är ingen krigsbok, säger författaren. Nej, visserligen, men vart skola vi i dessa dagar
vända oss för att slippa bli påminta om det förfärliga? I varje fall icke till Palestina. Ty
däröver vandrar just nu mordängeln fram, även om fronten vid Hedins besök låg ett stycke
bort. Naturligtvis besökte han den, och naturligtvis är han entusiastisk. Hans beundran för
det turkiska herraväldet är stor, hans kritik ringa. Men detta kan icke överraska, även om det
förargar en och annan, som ej befinner sig på samma sida med sina sympatier. Ingen skall
kunna förneka, att Hedin är en orädd man; se bära på det extra företalet, där han reder upp
världsfrågorna — enkelt, ja alltför enkelt. <tab><i>C. S—g.</i>

<b>Laurin, Carl G[ustaf].</b> Folklynnen. 4 uppl. Nst. 1916. 311 s. Ill. <tab><b>7:50.</b>

Sällan får man en bok på vart språk, som bereder läsaren ett så oblandat nöje men på
samma gång en recensent så stora svårigheter att på ett lyckligt sätt anmäla som Laurins
»Folklynnen». Ty huru skulle man kunna giva en föreställning om den spelande kvickheten och
spiritualiteten i skildringarna eller den träffsäkra fyndigheten och »originella originaliteten»
för att våga en djärv term — uti omdömena? Skulle man söka göra det genom att referera
och citera, behövde man skriva av en god del av boken för att göra full rättvisa åt den lika
egenartade som briljanta formen.

Här må endast frestas ett försök att antyda en grundton ur innehållet i det av ett flertal
uppsatser sammansatta arbetet, sådan denna grundton ter sig efter upprepad genomläsning.
En främmande vetenskapsman lär en gång ha yttrat, att den svenska historieskrivningen vore
att skatta lycklig, därför att den av flera skäl ägde en förmåga av objektivitet, som man
ingalunda alltid kunde förutsätta inom de stora kulturfolkens forskning på samma fält. Man
erinras om detta yttrande vid studiet av »Folklynnen». Nog är Laurins stil lika personlig som
hans slagordsteknik, men hans omdömen bottna i en ridderlig förmåga att se, vad som är fint
och gott och förtjänstfullt hos världens olika nationer, de må vara engelsmän, tyskar eller
fransmän, och hans sympatier räcka till även för »världens barnkammare». Laurin är
nationalist i god mening. Han håller på svenskarnas förtjänster och ser på deras fel som något,
vilket kan och bör i största möjliga mån bortarbetas: man läse t. ex. »Svenskt folklynne och
emigrationen» eller »Post festum». Han döljer ingalunda sina bestämda sympatier för svenskt
och danskt, för tysk arbetsduglighet, fransk kultur o. s. v., lika litet som sina mindre
utpräglade antipatier för svensk avundsjuka och otacksamhet, amerikansk feminism och mycket annat.
Men han gör det därför att han vill skipa rättvisa åt de olika folken, och därför att man bör
se ensidigheterna i »Hur folken se på sig själva och varandra», såsom titeln på en av de
centrala uppsatserna lyder. — Den häri ingående Kvinnolynnen finnes även separat (se Bibl.-bl.
1917 s. 39). <tab><i>S. S.</i>

<b>Newbigin, Marion I.</b> Modern geografi. Övs. [fr. eng.] och delvis omarb.
efter svenska förhållanden av Thore G. Halle. Tiden 1917. 233 s. Ill., kart.
(Modärnt vetande.) <tab><b>1:50.</b>

En trevligt och populärt skriven översikt av vissa kapitel ur den s. k. allmänna geografien.
Förf.s egenskap av biolog har måhända gjort, att utrymmet blivit något ojämnt fördelat
mellan de olika geografiska företeelserna. Medan sålunda de s. k. exogena (yttre) geologiska
krafterna äro ingående behandlade, och växtgeografien, som eljes räknas till den geografiska
disciplinens periferi, fått ganska många sidor, äro de s. k. endogena (inre) krafterna, såsom
veckning, förkastning o. d., endast omnämnda i förbigående, och i de två sista, åt
kulturgeografien ägnade kapitlen hade mycket varit att tillägga. Frånses detta, är det till vårt språk av
en framstående svensk vetenskapsman överflyttade arbetet så väl till innehåll som form förtjänt
av de allra bästa vitsord och kan livligt rekommenderas för självstudier, särskilt för dem, som
äga någon förkunskap i ämnet. T. ex. för dem, som tillgodogjort sig innehållet i våra geografiska
skolböcker, är Newbigins bok en förträfflig vägledning i fortsatta studier. <tab><i>S. S.</i>

<b>Enghoff, Karl.</b> Trelleborg i forn tid och ny tid. Öfversikt af stadens utveckling.
Utg. på föranstaltande af stadsfullmäktige i Trelleborg. Lundgrens bokh., Trälleborg
1917. 4:0. 336 s. Ill., portr., kart. <tab><b>4:50.</b>

Med anledning därav att 50 år förflutit sedan Trälleborg återfick sina år 1619 förlorade
stadsrättigheter, har förf. på uppdrag av stadsfullmäktige skildrat samhällets ytterst växlande
historia och låtit denna belysas av från andra håll kända tidsdrag. Boken, som framförallt har
lokalt intresse, utgör bl. a. en livlig illustration till den hårda strid, som ett litet, men
framåtsträvande samhälle under 1700-talet och förra hälften av 1800-talet hade att utkämpa för att
nå fram till ekonomisk likställighet med äldre städer. <tab><i>L. T.</i>

<b>Isberg, A[nders] U[lrik].</b> Häxboken. Kulturhistoriska skildringar från det
gamla Malmö. D. 1. Förf., Malmö 1916. 256 s Ill. <tab><b>6:—.</b>

Det är en intressant om än dyster epok inom vår historia som detta arbete avser att
skildra, och då det kallas kulturhistoriska skildringar och är utgivet av en stadsarkivarie gör
man sig vissa förväntningar om att få en pålitlig framställning av häxtron och häxförföljelserna
så som de gestaltade sig i Skåne och särskilt i Malmö.

I stället för att avtrycka eller på ett vederhäftigt sätt referera dokumenten har förf. —
frånsett de första mera nyktra kapitlen — skrivit en romantiserad framställning, i vilken man
ej kan skilja mellan hans egna fantasier och källornas innehåll. Dessutom lägger han i hög
grad an på det sensationella. I förordet yttrar han bl. a.: »Egendomliga ha mina upplevelser
under dessa stämningar varit, och mina tankars häxritt har understundom varit en marritt med
skräcksyner och djävulska scenerier, dem verkligheten vävt samman i fantasien.» Författaren
är naturligtvis att beklaga för dessa häxritter, men lika mycket den publik som skall följa
honom på färden, i synnerhet som han saknar förmåga att åstadkomma en konstnärligt njutbar
litteraturprodukt. Även illustrationsmaterialet är skäligen värdelöst, och för folkbibliotek kan
boken knappast anses vara lämplig. <tab><i>W. v. S.</i>

<h3>L. Rätts- och statsvetenskap.</h3>
<b>Brock, Fritz H:son.</b> Om tullarne samt om den lämpligaste metoden för
vår sockerbeskattning. A. B. 1917. 206 s. <tab><b>4:50.</b>

Grundat på en omfattande kännedom om klassisk och modern litteratur i ämnet, ger
ifrågavarande arbete en god teoretisk översikt av tullpolitikens problem. I de särskilda
huvudavdelningarna »Om dyrtid, arbetslöner och solidartullar», »Om tullarnes ekonomiska verkningar».
saint »Om agrartullarne» återgivas redigt och klart de allmänna skälen för frihandel och
protektionism samt tullarnas inverkan på nationalinkomsten, på arbetsmarknaden och på löner och
levnadskostnader. Härtill sluter sig som en mera fristående avdelning en redogörelse för
sockerbeskattningen samt skisseras ett program för sockerskattens reformering enligt ett system
med glidande skatteskala. B:s grundåskådning är avgjort frihand elsvänlig, men han ger
rättvisa åt de protektionistiska argumenten, speciellt i fråga om jordbrukstullarna. Framställningen,
som har avgjort vetenskaplig läggning, kräver för att tillgodogöras någon vana vid
nationalekonomiskt tänkande och förutsätter en viss språkkunskap genom de många oöversatta citaten
av engelska och tyska författare. <tab><i>K. A.</i>

<b>Heckscher, Eli F[ilip].</b> Grunddragen af världskrigets finansiering.
Föredrag. [N. bokh.] 1917. 4°. 25 s. (Skr. utg. af Sv. bankfören. 15.) <tab><b>1:—.</b>

En lättläst och intresseväckande redogörelse för de under världskriget på skilda håll
till-lämpade systemen för uppbringande av medel till krigföringen samt dessas återverkan på
folkhushållningen. <tab><i>K. A.</i>

Lag om försäkring för <b>olycksfall</b> i arbete d. 17 juni 1916 m. m. Med
historik, kommentar och sakregister utg. av Albert Eisen och Ernst Löfmark. Nst.
1917. 126 s. <tab>Inb. <b>3:—.</b>

Den nya olycksfallsförsäkringslagen, vilken träder i kraft den 1 januari 1918, har betydelse
för så gött som hela Sveriges befolkning. Enligt lagen är nämligen obligatorisk försäkring för

olycksfall i arbete föreskriven för i huvudsak alla, som för andras räkning mot avlöning utföra
arbete, följaktligen såväl kroppsarbetare som andra löntagare, med en årsavlöning av högst
5,000 kronor. Varje arbetare anses utan vidare vara försäkrad i Riksförsäkringsanstalten, såvida
ej arbetsgivaren tager försäkring i ömsesidigt olycksfallsförsäkringsbolag med obegränsad
personlig ansvarighet. Vid olycksfall utgives såsom ersättning dels läkarvård och läkemedel, dels
kontant ersättning i form av sjukpenning och livränta åt den skadade själv, samt (vid dödsfall)
begravningshjälp och livräntor åt efterlevande.

Lagen är här publicerad med en utförlig och vägledande kommentar, innehållande bl. a.
belysande exempel å lagens tillämpning, tabeller m. m. Boken ingår i förlagets bekanta serie
av lagkommentarer, det s. k. Gula biblioteket.

Dessutom hava över lagen utkommit följande kommentarer:

<i>K. G. Tham.</i> Den nya olycksfallsförsäkringslagen. Lb. 1916. 90 s. (Frö. handböcker 22.) <tab>Inb. <b>1:—.</b>
<i>O. H. Waldén.</i> Den nya olycksfallsförsäkringslagen. Tiden 1916. 128 s. <tab><b>1:—.</b>
<i>Sigfrid Hansson.</i> Den nya olycksfallsförsäkringslagen. Fram 1916. 46 s. <tab><b>0:50.</b><tab><i>K. H. W.</i>

<b>Petander, Karl.</b> Goda och dåliga tider. En förklaring av konjunkturväxlingarna.
A. B. 1917. 235 s. (Vetensk. o. bildn. 22.) <tab><b>6:—.</b>

Att, som förf. till föreliggande arb. gör, beteckna detsamma såsom avsett att giva en förklaring
av konjunkturväxlingarna synes något anspråksfullt, i betraktande av att ifrågavarande
problem är ett av nationalekonomiens allra svåraste och mest omdebatterade. Det innehåller
ett <i>försök</i> till förklaring, och lämnar även som sådant mycket övrigt att önska. Ytterst faller
framställningen tillbaka på den gamla teorien om skördeutfallet som den huvudsakligen
bestämmande faktorn i fråga om konjunkturväxlingarna, visserligen förbättrad därhän, att dessa
växlingar sägas närmast bero av sammanhanget mellan företeelserna på den agrara och den
industriella produktionens område. Emellertid är boken utan all fråga både läsvärd och
tankeväckande, och den förtjänar att uppmärksammas även utanför de professionella
nationalekonomernas krets. <tab><i>K. Ä.</i>

<b>Östergren, Yngwe.</b> Om konkurs. A. B. 1917. 54 s. (Verd. småskr. 209.) <tab><b>0:30.</b>

En i populär form hållen framställning av konkurslagens viktigare delar. Är i det hela
lättläst, ehuru en och annan för lekmannen svårbegriplig juridisk fackterm liksom några
formella oegentligheter kunnat undvikas. Boken synes lämplig för den som vill lära känna, vad
konkursen egentligen innebär. I det konkreta fallet är givetvis en kommenterad lagtext att
föredraga. <tab><i>C. K—a.</i>

<h3>M. Teknologi.</h3>
<b>Langlet, Filip.</b> Svensk fickhandbok för ingeniörer. Efter bästa källor. 3
uppl. med bidrag af G. Centerwall, E. Hubendick, V. Nordström [m. fl.]. D.
1, 2. Lståhl 1917. Ill. <tab>Inb. <b>12:—.</b>

D. 1 innehåller huvudsakligen matematiska tabeller och formler jämte mekaniska,
fysikaliska och kemiska konstanter: d. 2 är av en mera beskrivande karaktär och innehåller råd och
anvisningar samt sifferuppgifter och beräkningar av de viktigasta företeelserna inom den
mekaniska och fysikaliska tekniken, såsom elektroteknik, förbränningslära, maskinlära, brobyggnad
etc. — En oumbärlig uppslagsbok för större bibliotek. <tab><i>I. B.</i>

<b>Larson, Alf.</b> Sveriges kemiska industri. Sv. teknologfören. [1917]. 154 s.
(Tekniskt bibl. 13.) <tab><b>4:—.</b>

En ytterst sakrik och intressant redogörelse för den kemiska industrins uppkomst och
nuvarande ståndpunkt i Sverige, skriven av vår utan tvivel främste fackman på det
kemisktstatistiska området. För alla dem, som intressera sig för vår kemiska industri och dess
utvecklingsmöjligheter, är den en värdefull läsning. <tab><i>I. B.</i>
<h3>N. Ekonomi.</h3>
<b>Boëthius, Bertil.</b> Ur de stora skogarnas historia. A. B. 1917. 140 s.
Ill., kart., litt. <tab><b>3:75.</b>

En på omfattande studier grundad behandling av viktiga kapitel ur den svenska »storskogens»
historia, varav särskilt må nämnas avdelningarna om skogens stora betydelse för
boskapsskötseln, då denna under en äldre tids obetydliga sädesproduktion var huvudnäring i
många bygder, om skogsbesparingspolitiken och skogsupplåtelserna åt bergsbruk och industri
under 1600- och 1700-talen samt om den bedrövliga förskingringen av de offentliga skogarna
för något mindre än 100 år sedan, vilken sattes i verkställighet, trots att man redan på sina
håll börjat komma till bättre insikt och varnande röster energiskt höjdes mot denna betänkliga
tillämpning av då moderna ekonomiska teorier.

Boken är intressant ur många synpunkter. En lättillgänglig och orienterande översikt
finnes, så vitt anmälaren har sig bekant, icke förut, och arbetet berör viktiga sociala och
ekonomiska problem i våra dagar. Men den är icke någon förströelseläsning; den kräver ett
verkligt studium och helst åtminstone någon förkunskap eller jämförelse med annan litteratur
i ämnet, då en utförligare behandling av utrymmesskäl på en del punkter varit otänkbar. <i>S. S.</i>

<b>Feilitzen, Hjalmar von.</b> Om betesvallar pä torvjord. Enligt på Svenska
mosskulturföreningens försöksgårdar vunnen erfarenhet. [Gum.] 1917. 92 Ill. <b>1:—.</b>

Då betesfrågan på goda grunder f. n. är synnerligen aktuell, är denna broschyr, som behandlar
frågan för torvjordens vidkommande och är utarbetad av den mångsidigt intresserade
föreståndaren för Svenska mosskulturföreningen, att hälsa med tillfredsställelse, grundad som
den är på från olika håll samlade rön och försöksresultat. <tab><i>A. Ö—n.</i>

<b>Hanse, Carl.</b> Bokföring. Kortfattad lärobok i dubbelt bokhålleri jämte bokföringsnoteringar
och bokslut. 2 uppl. Lb. 1916. 115 s. (Frö. handböcker 14.) <tab>Inb. <b>1:—.</b>

En liten mycket kortfattad lärobok i bokföring, som innehåller flera felaktigheter och en
mängd synnerligen vilseledande förklaringar. Kan därför ej rekommenderas. <tab><i>O. S.</i>

<b>Holzhausen, Axel.</b> Perenna växter. Fleråriga, örtartade, härdiga blomsterväxters
användning och skötsel, jämte beskrivning på omkring 1,500 olika,
odlingsvärda sorter. Skildringar och bilder för hortikultörer och blomsterälskare.
A. B. 1917. 336 s. Ill. <tab><b>9:50.</b>

Denna bok ger en tidsenlig och pålitlig hjälp vid våra trädgårdars anläggning och försköning.
Efter en inledande allmän redogörelse för användningen av perenna växter med
många förslag till rabattkompositioner utgöres huvuddelen av boken av en alfabetisk
förteckning och beskrivning över odlingsbara, för klimatet och jordmånen i olika delar av vårt land
särskilt lämpliga arter. <tab><i>E. N.</i>

<b>Kamke, Hanna.</b> Blomsterodling i hemmet. Lb. 1917. 192 s. Ill., litt. <tab><b>1:75.</b>

Om denna bok torde lugnt kunna sägas, att den fyller en ganska gapande lucka i vår
hortikulturella litteratur. Då den härtill är skriven icke blott med sakkunskap och erfarenhet
utan även med en bärande kärlek till ämnet, kan den påräkna säker spridning i alla hem, där
blomsterodling ej räknas som lyx utan som en kär och nödvändig sysselsättning. <tab><i>E. N.</i>

<b>Låftman, Torsten.</b> Varukunskap. Nst. 1917. 116 s. <tab>Inb. <b>1:75.</b>

Boken är ett särtryck ur en för flottans underofficersskolor utarbetad lärobok (Ekonomilära).
Den förutsätter inga högre skolkunskaper i naturvetenskapliga ämnen och börjar därför med en
kort översikt över vissa viktiga fysiska och kemiska företeelser. Mer än hälften av innehållet
handlar om närings- och njutningsmedel samt kryddor. Särskild uppmärksamhet ägnas åt
synpunkter vid besiktningar och bedömande av varors beskaffenhet. — Boken kan rekommenderas
åt personer, som innehava eller ämna söka sådana befattningar som sysslomän vid sjukhus och
allmänna inrättningar o. dyl. <tab><i>O. S.</i>

<b>Molin, Adrian.</b> Storgårdar eller mindre jordbruk. Några synpunkter på
godsstyckningen. H. G. 1917. 34 s. Ill. (Nybildn. av mindre jordbr. Skriftser.
utg. av Nationalfören. mot emigr. 1.) <tab><b>1: —.</b>

Närmast en redogörelse och ett försvar för en del av Nationalföreningens mot emigration
från flera håll kritiserade storgårdsstyckningar. 14 plankartor över egnahemskolonier
meddelas. <tab><i>A. Ö—n.</i>

<b>Pay, C. M.</b> Hund och jägare. Den stående hundens dressyr och bruk på
jakt i Norden. Övs. [fr. da.] av Anton Ljungberg. A. B. 1917. 190 s. Ill. <b>4:50.</b>

Av erfarna jägare anses detta arbete trots sitt relativt lilla omfång som ett verkligt standardverk
och under alla förhållanden som det bästa i Norden i sitt slag. Något ytterligare omnämnande
torde knappast erfordras, då redan titeln tillfyllest anger innehållet. <tab><i>P—n.</i>

<h3>O. Krigsväsen.</h3>
<b>Rosenblad, Carl.</b> Krigsberedskap och folkanda. H. G. 1917. 88 s. <tab><b>1:50.</b>

En framstående militärs väl avfattade inlägg i fråga om sådana frågor som: vad som menas
med krigsberedskap, vad befälsföring innebär, underbefälsfrågan m. m. Stilen är originell och
medryckande, synpunkterna självständiga. <tab><i>O. K—a.</i>

<h3>P. Naturvetenskap.</h3>
<b>Heribert-Nilsson, N[ils].</b> Naturens ändamålsenlighet och olika
artbildningsteoriers ställning till denna fråga. A. B. 1917. 48 s. (Pop. vetensk.
avhandl. 43.) <tab><b>0:90.</b>

Den framstående ärftlighetsforskaren docenten H.-N. ger i denna skrift en synnerligen klar
och lättfattlig framställning av gångna tiders och vår egen tids uppfattning av
ändamålsenlighetsbegreppet i naturen. Skriften kommer att förhjälpa många till en förnuftig ställning till
ett av biologiens viktigaste spörsmål. <tab><i>R. L.</i>

<b>Johannsen, W[ilhelm].</b> Falska analogier med hänsyn till likhet, släktskap,
arv, tradition och utveckling. Till svenska [fr. da.] av Robert Larsson. H. G.
1917. 168 s. litt. <tab><b>3:75.</b>

Den världsberömde ärftlighetsforskaren och växtfysiologen prof. W. Johannsen i Köpenhamn
går här till rätta med det vårdslösa användandet av analogier, som bedrives såväl i
biologisk som annan litteratur. Den uppgörelse han här håller, bjuder på synnerligen överraskande
moment; de mest bemärkta skribenter ha verkligen åstadkommit det otroligaste i fråga om falsk
analogisering. Boken vänder sig till hela den bildade läsekretsen; det fordras inga särskilda
naturvetenskapliga förkunskaper för att tillägna sig dess innehåll. <tab><i>R. L.</i>

<b>Larsson, Robert.</b> Arv och prägel. Biologiska kåserier. A. B. 1917. 145 s. <tab><b>2:75.</b>

Huvudsakligen avhandlas frågor, som diskutera de ärftliga anlagens förhållande till miljön
och framför allt rasbiologiska frågor. Dessutom lämnas i några uppsatser en överblick över
den svenska ärftlighetsforskningen. — Sista uppsatsen i boken är helt fristående från de övriga
och framsprungen direkt ur författarens skånska hjärta. Den är nämligen en bön för skånska
slättens karaktärsträd, vägpilarna, som nu allt mer hotas av undergång. <tab><i>N. H. N.</i>

<b>Lind, Gustaf,</b> o. <b>De Verdier, Nils.</b> Våra medicinalväxter. Teckningarna
av Thérese o. Sven Ekblom. 2 uppl. Bv. 1917. 48 s. + 48 pl. <tab><b>1:50.</b>

Beteckningen folkskrift kan utan tvekan åsättas denna bok. Den är nämligen förtjänt av
att komma i händerna på alla. Den vill höja intresset för insamling av svenska läkeörter. De
flesta av de droger, som tillhandahållas på apoteken, komma från utlandet — även i de fall,
då de härröra från växter, som förekomma i vårt land. Föreliggande arbete vill i sin mån
söka avhjälpa detta missförhållande. Första villkoret för att insamla droger är att igenkänna
de växter, som skola plockas. Det kan man lära sig i denna bok av de förträffliga
färgplanscherna och av den bifogade texten. <tab><i>R. L.</i>

<b>Ramstedt, Eva,</b> o. <b>Gleditsch, Ellen.</b> Radium och radioaktiva processer.
H. G. 1917. 179 s. Ill., litt. <tab><b>5:50.</b>

»Radium», »radioaktiv» etc. äro för de flesta av oss ganska tomma ord. Man har sett
dem i tidningarna, man har läst om personer, som för hithörande upptäckter blivit
världsberömda Nobelpristagare, man har till den medicinska radiumbehandlingen satt stora
förhoppningar. Men allmänheten har som sagt nog haft bra litet aning om, hur saken hänger ihop
och vad dessa besynnerliga strålar och »emanationer» äro för någonting. Tiden var inne att
skänka den ett svenskt arbete, som förklarar fenomenen och redogör för vetenskapens
nuvarande uppfattning om deras natur, och det bästa var att kända specialister, som utmärkt sig på
området, författade detsamma. Boken är kanske närmast avsedd för studerande och lärare: det
fordras nämligen ett visst och icke alltför litet mått av förkunskaper i både matematik, fysik
och kemi för att man skall kunna läsa den med behållning. Det skall emellertid villigt
erkännas, att förf. gjort framställningen så populär det överhuvudtaget är möjligt, och talrika
upplysande avbildningar äro till god hjälp. <tab><i>C. S—g.</i>

<b>Tullgren, Albert.</b> Lantbruksväxternas fiender och vänner bland de lägre
djuren. Nst. 1917, 142 s. Ill. <tab><b>4:50.</b>

Härom året utgav prof. T. en bok om »Trädgårdsväxternas fiender och vänner bland de
lägre djuren». Den hälsades välkommen av alla trädgårdsägare. Samma goda mottagande skall
helt visst komma detta nya arb. till del från lantmännens sida. Boken ger en populär
framställning av de lägre djur, främst insekter, som hålla till på åker och äng, där de göra mer
eller mindre ansenlig skada. Den lämnar även värdefulla råd, hur man skall gå till väga för
att bli kvitt dessa objudna gäster. Bildmaterialet är utmärkt. <tab><i>R. L.</i>

<b>Vetenskapen</b> och livet. 1917: n:r 2—6 (för n:r 1 jfr Bibl.-bl. 1917, s. 208).

Av innehållet i de 5 sista häftena för år 1917 märkas bl. a. intressanta artiklar om nyare
undersökningar över nebulosor (av Svante Arrhenius), om striden mellan ånga och elektricitet
på järnvägarna, om Bagdadbanans historia, om tideräkningens uppkomst (av prof. M. P:n
Nilsson), om olika slags hydroplan, om torskfisket i Lofoten (av prof. G. Andersson), om
ersättningsmedel för våra födoämnen, om automobilindustriens utveckling i Amerika, om
fotogenersättningar (av doc. H. Sandqvist), om mekanismen i den internationella penningväxeln,
om gaser och brinnande vätskor använda vid fronten, om elektricitetsalstring ur värme, om den
automatiska telefonen.

<h3>u Gb. Svenska skönlitterära läseböcker.</h3>
<b>Cederschiöld, Gustaf.</b> Svensk läsebok. Kurs 1 (8 uppl.), 2 (7 uppl.).
Nst. 1917. <tab>à <b>1:40.</b>

Att den första kursen (för klass IV) av C:s svenska läsebok nu föreligger i den åttonde
uppl., den andra kursen (för klass V) i den sjunde uppl., är ett vältaligt intyg om
uppskattningen av arbetets stora förtjänster. Vid en jämförelse mellan de nya upplagorna och den
första editionen finner man, att utgivaren stundom låtit dikter och prosaskrifter av de senaste
decenniernas utmärkta författare ersätta vissa äldre litteraturprov, som förefallit överflödiga.
Läsestyckena äro väl valda och roande för barnen, de kortfattade anmärkningarna ge goda
upplysningar. <tab><i>T. H.</i>

</chapter>
<chapter name="SVERIGES ALLMÄNNA BIBLIOTEKSFÖRENING
kallas härmed till sitt
FJÄRDE ÅRSMÖTE
den 12 oktober 1918 i Stockholm.">
<h3>SVERIGES ALLMÄNNA BIBLIOTEKSFÖRENING

kallas härmed till sitt
FJÄRDE ÅRSMÖTE
den 12 oktober 1918 i Stockholm.</h3>
Mötet öppnas den  12 oktober kl. 6.30 e.m. å Ateneum för flickor.
Sveavägen 48 (vid Adolf Fredriks kyrkogård).

Vid mötet kommer föredrag att hållas av föreståndaren för Generalpoststyrelsens
arkiv och bibliotek <i>P. G. Widegren</i> om Bibliotek och frågebyråer.

Föreningsmedlemmar, som önska något ärende behandlat å årsmötet, böra
senast den 15 september meddela detta till föreningens sekreterare förste
bibliotekskonsulenten <i>Fr. Hjelmqvist</i> (Hantverkaregatan 3, Stockholm), som också
mottager anmälningar om deltagande i mötet.

Stockholm den 28 maj  1918.
<tab><tab><tab><tab><tab><tab><tab><b><i>J. M. Hulth</i></b>
<tab><tab><tab><tab><tab><tab><tab>ordförande.
<tab><tab><tab><tab><tab><tab><tab><tab><tab><tab><tab><tab><i>Fredrik Hjelmqvist</i>
<tab><tab><tab><tab><tab><tab><tab><tab><tab><tab><tab><tab><tab>sekreterare.




</chapter>
<chapter name="NORSKA FOLKBIBLIOTEK.">
<h2>NORSKA FOLKBIBLIOTEK.</h2>
Några erfarenheter från en studieresa hösten 1917. Av <sc>Fredrik Hjelmqvist.</sc>

I samband med mitt deltagande i det i föregående häftet skildrade tionde
norska biblioteksmötet företog jag en fjorton dagars resa i södra Norge,
varunder jag utom Bergens bibliotek besökte folkbiblioteken i Kristiania,
Fredrikshald, Sarpsborg, Moss, Horten, Larvik och Drammen. För min resplan hade
jag att tacka kirkedepartementets bibliotekskonsulent, stortingsbibliotekarien K.
Fischer, vilken även i övrigt på ett utomordentligt beredvilligt sätt har stått
mig till tjänst med så många av mig begärda upplysningar. Även till direktören
för Folkeboksamlingernes ekspedition, bokförläggare A. M. Stenersen, står jag i
största förbindelse för hans i mångahanda måtto visade tillmötesgående. Utom
till de nämnda personerna står jag i tacksamhetsskuld till bibliotekarierna vid
de av mig besökta boksamlingarna. Av de erfarenheter, som jag kan ha
vunnit under resan, är den för mig personligen obetingat mest behagliga det
vänliga mottagandet, som överallt kom mig till del från bibliotekarier och
biblioteksassistenter, vilka välvilligt ställde sin tid till mitt förfogande, fastän jag på
sina ställen under min »snabbresa» måste ha kommit ganska olägligt.

Den knappt tillmätta tiden för min resa gjorde, att jag ej — något som
jag annars gärna skulle önskat — kunde hinna besöka biblioteken i Trondhjem
och Kristiansand, ej heller fick jag tillfälle att besöka något landskommunbibliotek.

<b>1. De norska bestämmelserna om statsunderstöd till folkbiblioteken.</b>

Vid förberedelserna till den omorganisation av svenskt folkbiblioteksväsen,
som fick sitt författningsmässiga uttryck i k. kungörelsen den 23 sept. 1912,
kunde man i viktiga punkter ha ledning av erfarenheterna på detta område i
Norge. Långt tidigare än i Sverige — redan 1839 — hade statsmakterna här
börjat ekonomiskt understödja folkbiblioteken, och ända från och med år 1876
lämnade stortinget ett årligt bidrag, utgående i belopp från 10 till 200 kr. till
vart bibliotek, som anskaffade minst lika stor summa från annat håll. Både
statsbidraget och det däremot svarande ortsbidraget skulle användas till
inköp och inbindning av böcker. Det egentliga genombrottet daterar sig dock
först från år 1901 och från det förslag, som framlades av en trernannakommitté,
bestående av Karl Fischer, J. V. Heiberg och Haakon Nyhuus. Förslaget,
som med några mindre ändringar blev antaget av stortinget, gick ut på att
skaffa en mera ingående kontroll över de statsunderstödda folkbiblioteken, bättre
vägledning och hjälp åt dem, som sysslade med folkbiblioteksarbete, och
slutligen förmånligare villkor för bibliotekens bokförvärv genom koncentration av
inköp och inbindning.

I organisationen framträda samma huvuddrag, som ett decennium senare
återkomma i Sverige. I kirkedepartementet tillsattes en »bibliotekssakkunnig», som
skulle stå biblioteken till tjänst med råd och anvisningar, med upplysande
föredrag o. s. v. och som också skulle öva tillsyn över statsbidragens användning
och bibliotekens skötsel. De statsunderstödda boksamlingarna ålades att göra
bokinköpen för statsbidraget — helst också för det däremot svarande, från annat
håll kommande bidraget — bland böcker upptagna i en katalog, som skulle

utgivas av departementets bibliotekskonsulent, och avtal träffades med förläggarna
om betydande prisreduktion (i regel 20 %) å de i katalogen upptagna böckerna.
Slutligen föreskrevs, att de böcker, som inköptes för statsbidraget, skulle
inbindas i ett under kirkedepartementets kontroll stående bokbinderi, varigenom
man skulle kunna bereda biblioteken en ytterligare nedsättning i kostnaderna.

Bestämmelserna om statsbidragens belopp lämnades tillsvidare orubbade.
Först år 1912 infördes här den viktiga förändringen, att maximum höjdes till
500   kr., men samtidigt föreskrevs, att detta maximum skulle gälla kommunen i

<img 1>
Fig. 1. Folkeboksamlingernes ekspedition i Kristiania. (Se sid. 62.)
</img>

dess helhet, ej som dittills det särskilda biblioteket. Intill 200 kr. erhålles
samma belopp, som kommunen själv består, därefter fordras det dubbla beloppet
i kommunalt anslag. I sammanhang härmed ändrades också bestämmelsen, att
statsbidraget och det däremot svarande kommunala anslaget endast finge
användas till inköp och inbindning av böcker. Möjlighet öppnades nämligen för
kommunerna att av staten till avlönande av bibliotekarien erhålla ett kontant
understöd, som stode i visst förhållande till det lönebelopp kommunen själv lämnade.
— Av statsbidrag, som skulle utgå till inköp och inbindning av böcker, behållas
5 % till täckande av kostnaderna för folkbibliotekens centraladministration.

Den här i sina huvuddrag tecknade organisationen avsäg blott folkbiblioteken.
Skolornas barnboksamlingar intogo i flera år i administrativt hänseende en
särställning under en särskild styrelse och utan någon direkt förbindelse med
kirkedepartementet. Först år 1914 lades även barnboksamlingarna under statens
bibliotekskonsulent. Den dittillsvarande centralstyrelsen hade förfarit ganska

autokratiskt vid utsändandet av böckerna till skolbiblioteken. Nu öppnades för
barnbibliotekens styrelser samma möjlighet som för folkbibliotekens att välja själv
inom en av kirkedepartementet upprättad lista. Både statsbidraget och det
däremot svarande ortsbidraget skola användas till inköp och inbindning av böcker,
valda ur den nämnda listan. Första gången en skolboksamling söker

<img 1>
Fig. 2. Grünerlakkens filialbibliotek i Kristiania.
Fasaden åt Schous plads. (Se sid. 69.)
</img>

<img 1>
Fig. 3. Grünerløkkens filialbibliotek i Kristiania. Grundplan. (Se sid. 69.)
</img>

statsunderstöd, kan den erhålla ända till 50 kr., därefter endast högst 25. I båda fallen
gäller maximum skolan och ej som i Sverige kommunen. Städer med över
4,000 invånare kunna ej få statsbidrag till sina skolbibliotek.

Lärarebiblioteken, som i Sverige ofta utgöra en del av skolbiblioteken och
få statsunderstöd i denna sin egenskap, äro i Norge anvisade att erhålla hjälp
ur »amtsskolekassen».<footnote>1916 utkom ett Forslag til katalog for lærerboksamlinger.</footnote>

I fråga om statsbidragets storlek, där man i Sverige har gränsen uppåt satt
vid 400 kr., i fråga om ortsbidragets användning, som hos oss ej är begränsad
till inköp och inbindning av böcker utan får utsträckas till så gott som alla
biblioteksutgifter, samt i fråga om behandlingen av folkskolornas skol- och
lärarbibliotek möter man sålunda olikheter i organisationen av statens understöd till
folkbiblioteksväsendet i Sverige och i Norge.

Av mera genomgripande betydelse än de här nämnda olikheterna är att man
bland den norska statens utgifter för folkbiblioteken ej finner någon motsvarighet
till det understöd, som i Sverige lämnas studiecirkelverksamheten.

Däremot har norska stortinget visat sig behjärta folkbiblioteksverksamhetens
krav på ett område, där man i Sverige ännu ej kommit längre än till allmänna
önskningar. Vid två särskilda tillfällen ha medel anslagits till hållande av en
bibliotekskurs, år 1914 1,200 kr. och år 1916 1,500 kr. Kursen omfattade
vartdera året 50 à 60 timmars teoretisk och praktisk utbildning, och av de
beviljade medlen voro båda gångerna 600 kr. avsedda som stipendier åt
kursdeltagare, vart och ett på 30 kr. För budgetåret 1918—19 begär
kirkedepartementet för anordnande av en bibliotekskurs ett belopp av 2,000 kr. På samma
gång har man tillmötesgått ett gammalt önskemål i bibliotekskretsar genom att
föreslå, att 1,000 kr. skola få användas till inrikes resestipendier åt bibliotekarier
och biblioteksassistenter.

Slutligen kan också förtjäna att omnämnas den olikhet, som råder mellan
Sverige och Norge i fråga om rekvisitionen av statsbidragsböckerna. Hos oss
sker denna som bekant genom två i huvudstaden förlagda förmedlingsanstalter.
I Norge åter skola biblioteken insända sina rekvisitionslistor till närmaste
ortsbokhandel, som ombesörjer att rekvisitionerna gå vidare till vederbörande förlag.
Men alla böckerna skola inbindas och expedieras till biblioteken genom den
under kirkedepartementets kontroll stående Folkeboksamlingernes ekspedition
(bild 1). 6 veckor efter det att förlagen levererat böckerna, skola dessa vara
färdiga att avsändas till rekvirenten. Av det pris som återstår, sedan
bibliotekens rabatt å 20 % avdragits, skall ortsbokhandlaren ha 20 %,
Folkeboksamlingernes ekspedition 3 % och departementet 2 %. De senare användas till
anskaffande av skinnryggar för statsbidragsböcker, som väga över 900 gram (alla
övriga inbindas i buckram)<footnote>För inbindningen skola boksamlingarna betala kr. 1 130 per band, om titeln tryckes i
guld. Användes påklistrad i svart tryckt titel, sänkes priset med 30 öre.</footnote>, samt till bestridande av en del utgifter vid
biblioteksmötena o. s. v.

<b>2. Den starka amerikanska påverkan.</b>

Av de tre nordiska länderna är Norge det, där man tidigast och mest konsekvent
tillämpat amerikanska biblioteksmetoder. Den man, som betytt mer än
någon annan för modern norsk biblioteksverksamhet, Haakon Nyhuus, hade

fått en alltigenom amerikansk biblioteksutbildning. Som ledare av det gamla
värdedefulla men i lägervall råkade Deichmanska biblioteket i Kristiania och som
kirkepartementets bibliotekskonsulent under tiden 1902—05 skred han till verket
helt obunden av norsk bibliotekstradition. »Han var», har det sagts, »verdens

<img 1>
Fig. 4. Bergens offentliga bibliotek, Huvudfasaden. (Se sid. 69.)
</img>

<img 1>
Fig. 5. Bergens offentliga bibliotek. Grundplan av första våningen. (Se sid. 70.)
</img>

<img 1>
Fig. 6. Bergens offentliga bibliotek. Grundplan av andra våningen. (Se sid. 70.)
</img>

mest frygtløse menneske til at indföre nye metoder, naar de syntes ham et
fremskridt.» I Deichmanska biblioteket slopade han genast i fråga om
utlåningen det gamla journalsystemet och införde ett kortsystem, som han
sedermera bytte ut mot ett annat, vilket i sin ordning efter några år fick lämna
plats för ett tredje, det amerikanska newarksystemet. Tiderna, då biblioteket
hölls öppet, utsträcktes betydligt, och utlåningsstationer anordnades på olika platser
i staden. I de vuxnas avdelning genomförde han anordningen med för allmänheten
tillgängliga bokhyllor (»öppna hyllor»). När Nyhuus sedan blev den förste
redaktören av kirkedepartementets katalog »over bøker skikket for

<img 1>
Fig. 7. Bergens offentliga bibliotek. Utlåningsrummet med expeditionslokalen
i förgrunden. (Se sid. 70.)
</img>

folkeboksamlinger», tillämpade han helt djärvt pä böckernas både fackindelning och
numrering system uppgjorda i främsta rummet för amerikanska förhållanden (Deweys
decimalklassifikation och Cutters författarnummer<footnote>1903 införde Nyhuus även Deweys och Cutters system i fråga om Deichmanska
bibliotekets nyförvärv. (Ang. de nämnda systemen se Bibl.-bl. 1916, s. 112 f.)</footnote>), utan att ge sig tid att söka
genomföra de modifikationer, som kunde behövas för att de skulle bli mera
lämpade för norsk litteratur. Han vann därigenom, att arbetet gick fortare, och
han vann tillika — något som också kunde synas värdefullt — anslutning till
försöken att på biblioteksområdet så mycket som möjligt genomföra för de olika
nationerna gemensamma regler.

Så väl direkt genom den påverkan han utövade som bibliotekskonsulent och
genom kraften av exemplet från Deichmanska biblioteket som indirekt,
därigenom att han intresserade andra norska män och kvinnor för att skaffa sig sin

utbildning vid någon av de amerikanska biblioteksskolorna, har Nyhuus kraftigt
bidragit till det amerikanska inflytandet på folkbiblioteken i Norge. På varje bok,
som sändes ut av Folkeboksamlingernes ekspedition, finnas Deweys och Cutters
nummer tryckta på ryggen, och på de tryckta katalogkort, som tillhandahållas
genom samma expedition och som utgöra ett avdrag av departementskatalogens
text, finnas också de nämnda numren angivna. Om också de tryckta korten
ännu ej spelat någon större roli, då endast ett mycket ringa antal bibliotek
hittills begagnat sig av dem, så måste tydligen det signeringssätt, som möter på
varje statsbidragsbok, så småningom innötas.

<img 1>
Fig. 8. Bergens offentliga bibliotek. Läsrummet för barn (med utlåningsavdelningen
för barn i bakgrunden). (Se sid. 70.)
</img>

Mycket har även till spridande av moderna amerikanska metoder bidragit
de bibliotekskurser, som under senare åren (fr. o. m. år 1912) anordnats på
olika platser i landet, antingen i förbindelse med undervisningen vid lærerskolerne
eller fullt fristående (jfr ovan s.  62).

I alla de folkbibliotek, som jag besökte under min resa, tillämpades systemet
»öppna hyllor»; i vissa bibliotek, efter mönster från Deichmanska bibliotekets
central, dock endast i fråga om de vuxnas avdelning. Och överallt hade man
redan infört eller var i färd med att införa fackindelning och numrering i
huvudsaklig överensstämmelse med departementskatalogens anvisningar.

De uttryck för amerikansk påverkan, som här framhållits, röra visserligen i
främsta rummet de yttre formerna för biblioteksarbetet, och det lider nog intet
tvivel, att det finns bibliotek, där man aldrig kommit längre i sin efterföljd av
amerikanska metoder. Men även med den nämnda begränsningen kunna dessa
vara till gagn. Enhetligheten i principerna för böckernas ordnande och numrering
sparar mycket arbete för bibliotekarierna, och de »öppna hyllorna» ha

här som annars visat sig ej endast öka läslusten utan också utgöra ett gott
hjälpmedel för det, som är bibliotekens huvuduppgift: att befordra en mera
kvalificerad läsning.<footnote>Framhållandet av de amerikanska metoderna såsom föredömen för svensk folkbiblioteksverksamhet
har för en tid sedan i Biblioteksbladet blivit föremål för en kritik, som emellertid
ger en betydligt förenklad och felaktig bild av amerikanska biblioteksprinciper.

Då amerikanska bibliotekarier söka på allt sätt underlätta åtkomsten av litteratur, så är
det naturligtvis ej därför att de tillmäta läsningen i och för sig något värde, utan emedan
de därigenom vilja skapa den första förutsättningen för den mera kvalificerade läsning, vilken
även de anse som sin huvuduppgift att befordra och vilken de faktiskt också på ett synnerligen
efterföljansvärt sätt befrämja.</footnote>

<b>3. Biblioteksbyggnader och biblioteksstatistik.</b>

Att den norska folkbiblioteksrörelsen verkligen lyckats hävda sin ställning
som ett synnerligen viktigt led i det kommunala bildningsarbetet, det visas —
om inte av annat — av det försteg, som Norge hittills haft framför de övriga
skandinaviska länderna i fråga om så väl biblioteksbyggnader som lönerna på
folkbiblioteksbanan. Ty det torde nog kunna anses som ett erfarenhetsrön, att
ju mer planmässigt biblioteken arbeta för sin uppgift att med minsta möjliga
begränsning tillhandahålla och lägga till rätta det litterära material, som barn
och vuxna kunna behöva för vederkvickelse, utbildning och uppbyggelse, desto
större utsikt är det, att deras behov i fråga om sakkunnig arbetskraft samt
ändamålsenligt och värdigt inredda lokaler skola kunna bli tillgodosedda.

Det försteg, som jag nyss nämnde, att Norge har med hänsyn till biblioteksbyggnader
och avlöningsförhållanden, gäller emellertid i främsta rummet, om
ej uteslutande, städerna.

I 11 städer (jfr bifogade tabell) avlönas folkbibliotekarier och assistenter med
1,000 kr. eller därutöver, och i allt finnas 44 platser vid folkbibliotek, som hava
en begynnelselön (med inräknande av kristidstilläggen) av minst 2,000 kr.,
därav 9 platser med mellan 3 och 4,000 kr., 3 med mellan 4 och 5,000 och
1 (chefen för Deichmanska biblioteket i Kristiania) med 6,740 kr. +
familjetillägg.<footnote>I For folkeoplysning bd 3. h. 1 (1918) ingår en detaljerad redogörelse för
folkbiblioteken i de norska städerna, med uppgift om ekonomi, utlåningsverksamhet och personal.</footnote> Härtill komma i de flesta fall ålderstillägg.

<i>Tab. 1. Antal folkbibliotekstjänster i norska städer med en begynnelselön
av minst 7,000 kr. (med inräknande av kristidstillägg).</i>
<table b>
<td><td c><td 5 c><sp>Antal platser med en begynnelselön av</sp>
<td><td c>Antal<br>städer <td c>1,000—<br>1,999<td c>2,000— <br>2,999<td c>3,000—<br>3,999<td c>4,000—<br>5,999<td c>6,000 eller<br>däröver
<td>I städer med:<br>10,001— 25,000 inv.<td c>6<td c>6<td c>3<td c>1<td c><td c>
<td>25,001— 50,000 inv.<td c>3<td c>6<td c>3<td c>3<td c><td c>
<td>50,001—100,000 inv.<td c>1<td c>10<td c>4<td c><td c>1<td c>
<td>Över 100,000 inv.<td c>1<td c><td c>21<td c>5<td c>2<td c>1
<td r>Summa<td c>11<td c>22<td c>31<td c>9<td c>3<td c>1
</table>



Särskilda folkbiblioteksbyggnader, enkom uppförda för biblioteksändamål,
finnas för närvarande i Kristiania, Bergen, Drammen och Kristiansand. I
Fredrikstad har grunden just lagts till en biblioteksbyggnad, och andra städer väntas
snart följa exemplet.

Huvudavdelningen av det Deichmanska biblioteket i <i>Kristiania</i> förvaras
alltjämt i sina gamla lokaler i Kristian IV:s gate 8—10. Läget är nog så
förmånligt, strax i närheten av stadens huvudgata, Karl Johan gaten, men huset, där
biblioteket är inrymt, är ett vanligt bostadshus, som trots alla vidtagna
förändringar aldrig kan bli helt tillfredsställande ur bibliotekssynpunkt och där för
övrigt utrymmet numera är högst otillräckligt. I de senaste årsberättelserna
kommer bibliotekets chef, bibliotekarien Arnesen, ständigt tillbaka till behovet
av nya lokaler för centralbiblioteket. I hög grad önskvärda utvidgningar av
bibliotekets uppgifter, t. ex. i fråga om teknologisk litteratur och böcker i
blindskrift, samarbetet med folkskolorna o. s. v., ha måst skjutas å sido av brist på
utrymme. Emellertid ser det nu ut, som om centralbibliotekets byggnadsfråga
skulle i en icke allt för avlägsen framtid komma att få en tillfredsställande
lösning. Starka krafter äro i gång inom kommunalt bestämmande kretsar i
Kristiania för att staden skall i stadsdelen Hammersborg på en dominerande,
någorlunda centralt belägen tomt uppföra en byggnad för centralbiblioteket. I
avvaktan på det definitiva beslutet har staden avsatt 100,000 kr. till bibliotekets
nybyggnad.

Under det att centralbibliotekets byggnadsfråga sålunda ännu är olöst, har
staden däremot redan för några år sedan låtit uppföra en särskild byggnad för
en av Deichmanska bibliotekets filialer, Grünerløkkens filial (bild 2, 3).
Byggnaden, som togs i bruk hösten 1914, hade då kostat omkring 107,000 kr.,
vartill kommo omkr. 16,000 kr. till inventarierna. Den är uppförd efter ritningar av
arkitekten Aug. Nielsen och förenar ett tilltalande yttre med en klar och enkel
anordning av det inre. I mitten ligger utlåningsrummet med sin
expeditionsdisk och sina solfjäderformigt anordnade »öppna hyllor» med plats för omkr.
5,000 band, till vänster läsrummet för vuxna och till höger utlånings- och
läsrummet för barn. Mellan utlåningsrummet och läsrummet för de vuxna har
anordnats ett litet »krypin» för bibliotekarien. Mot uppställningen av de öppna
hyllorna i utlåningsrummet har anmärkts, att de stå för tätt, så att trängsel lätt
uppkommer. På vinden, där vaktmästarebostaden är inredd, har 1917
anordnats ett »sagostundsrum» för de yngsta biblioteksbesökarna och en föredragssal.
I olikhet med förhållandena i centralbiblioteket är de »öppna hyllornas» princip
i Grünerløkkens filial genomförd även i fråga om barnavdelningen.

Utom Grünerløkkens filial har Deichmanska biblioteket två andra filialer och
fem utlåningsstationer, och i allt utlånades året 1916—17 578,793 band, vilket,
då Kristiania invånarantal vid samma tid uppgick till bortåt 255,000,
motsvarar över 2 band pr inv. — Under samma tid stego bibliotekets utgifter till
något över  150,000 kr., därav till avlöning av personalen över 54,000 kr.

<i>Bergens</i> offentliga bibliotek (bild 4—8) inflyttade, som det nämndes i
föregående häfte, i slutet av förra året i en ny byggnad, uppförd efter ritningar
av ledaren av Trondhjems domkyrkas restaurering, professor Olaf Nordhagen.
Kostnaderna för själva byggnaden, vilka stigit till omkr. 340,000 kr., ha till
mer än halva beloppet eller 182,000 kr. betäckts genom medel insamlade bland
enskilda personer. Hela det återstående beloppet har anvisats av kommunen,
som tillika lämnat fri tomt och alla inventarierna, vilka senare gått till omkr.
76,000 kr.

Byggnaden är uppförd i två våningar. I den nedre (bild 5) är i centrum
utlåningsrummet med plats för 25 à 30,000 band på öppna hyllor. Till höger
är läsesalen för de vuxna med plats för omkr. 90 besökande. I ett horn av
salen är en avdelning för tidningar och tidskrifter. Till vänster om
utlåningsrummet är banavdelningen, som är försedd med särskild ingång och har
sittplatser för 132 barn. I ett hörn av barnläsrummet står den för barnen avsedda
hemlånslitteraturen, och utlåningen till barnen sker från en framför dessa hyllor
stående disk.

<img 1>
Fig. 9. Drammens folkbibliotek. Exteriör. (Se sid. 71.)
</img>

I andra våningen (bild 6) finnes ett studierum med plats för några och tjugo
personer. Över läsrummet för barn har inretts en föredragssal med 250
sittplatser. En Bergens-köpman, Oluf Björneseth, har i sammanhang med
nybyggnaden i olika poster skänkt biblioteket 50,000 kr., avsedda att användas för
barnavdelningen till inköp dels av böcker och tavlor, dels av en kinematograf
järnte lämpliga biograffilms. Det är nämligen meningen att i foredragssalen
förevisa instruktiva och underhållande bilder för ungdomen, för att även
därigenom väcka intresse för bokliga studier. För övrigt finnas i övre våningen
arbetslokaler och lunchrum för personalen och ett musikrum, avsett i främsta
rummet för Griegs musiksamling, som överlämnats till biblioteket.

Innanför det med takbelysning försedda utlåningsrummet finnes bokmagasinet.
som upptar 5 halvvåningar och där tillsvidare plats är beredd för 150,000 band.

I källaren äro uppackningsrum, bokbinderiverkstad och de för
centraluppvärmningen behövliga lokalerna.

Från Bergens huvudbibliotek, dess tre filialer och dess utlåningsstationer
utlånades året 1916—17 i allt 183,807 band eller, då Bergens invånarantal
utgjorde omkr. 88,000, över 2 band pr inv. Till bibliotekets utveckling och
vard lämnade staden ett anslag av över 40,000 kr., vartill från annat håll kommo
över 10,000 kr.

<img 1>
Fig. 10. Drammens folkbibliotek. Grundplan av första våningen.
</img>

I <i>Drammen,</i> en industristad på över 25,000 invånare, fanns ända till de
allra sista åren intet folkbibliotek. Först år 1909 beviljade staden ett belopp
på 10.000 kr. till upprättande av ett bibliotek, och två år därefter beslöt
Drammens sparbank att med anledning av sitt 100-årsjubileum skänka till ett
folkbibliotek 100,000 kr. jämte tomt.

Biblioteket (bild 9, 10), som öppnades för allmänheten år 1915, är uppfört
i två våningar. I nedre våningen finnas utlåningsrummet för vuxna och
barnavdelningen med plats för resp. 5,700 och 4,700 band. Övre våningen
upptages av ett stort läsrum i två avdelningar med plats för tillsammans 96

personer och 4,000 band. Särskilt kan förtjäna omnämnas, att de tidningar och
tidskrifter, sotn biblioteket håller, uppgå till den för ett bibliotek av denna
storlek ganska aktningsvärda siffran av nära hundra, däribland flera svenska och
danska och några engelska, franska och tyska. Till biblioteket hör slutligen ett
bokmagasin i fyra halvvaningar och rymmande över 30,000 band.

1916—17 utlånades från Drammens bibliotek 126,307 band, vilket motsvarar
nära 5 band pr inv.

Samma år som Drammens biblioteksbyggnad öppnades för allmänheten, togs
även den nya biblioteksbyggnaden i <i>Kristiansand</i> (omkr. 16,000 invånare) i bruk.

<img 1>
Fig. 11. Kristiansands folkbibliotek. Huvudfasaden.
</img>

Kostnaderna för byggnaden, som är uppförd i två våningar (bild 11, 12),
uppgingo till 80,000 kr. I översta våningen har tillsvidare stadens konstmuseum
fått plats. I källarvåningen finnas bokmagasin (plats för omkr. 19,000 band),
tidningsrum, reparations- och uppackningslokaler o. s. v. I första våningen
finnas ett utlåningsrum med öppna hyllor (tills vidare endast längs väggarna)
och avsett att kunna rymma över 16,000 band, ett läsrum för vuxna med plats
för 40 personer och 4,300 band och ett läsrum för barn med plats för resp.
60 och 5,000.

Utlåningen utgjorde 1916—17 105,594 band eller 6,40 pr inv. Första året
efter det den nya biblioteksbyggnaden tagits i bruk steg bokutlåningen med
46,066 band eller med nära 100 %.

År 1917 lades i närvaro av kung Haakon grundstenen till en byggnad för
folkbiblioteket i <i>Fredrikstad</i> (omkr. 16,000 invånare). Ritningarna (bild  13,

<img 1>
Fig. 12.  Kristiansands folkbibliotek. Grundplan av första våningen. (Se sid. 72.)
</img>

<img 1>
Fig. 13. Fredrikstads folkbibliotek. Fasaden efter arkitektens teckning. (Se sid. 73).
</img>

<img 1>
Fig. 14. Fredrikstads folkbibliotek. Grundplan av första våningen. (Se sid. 73.)
</img>

14) äro uppgjorda av Bergens-bibliotekets arkitekt, Nordhagen och ansluta sig
till en biblioteks typ, där man söker underlätta uppsikten från lånedisken över
de besökande genom att förlägga läsesalarna i flyglar, som gå snett framåt
från det centrala utlåningsrummet. Utom de två läsrumsflyglarna planeras i
Fredrikstad ännu en tredje flygel avsedd att inrymma bokmagasinet. Denna
flygel, där det beräknas skola bli plats för 90,000 band, kommer dock ej att
byggas förrän längre fram. I bibliotekets övre våning skall inredas föredragssal
och utställningslokal. — Till byggnaden har staden anvisat 100,000 kr.

<tab><tab><tab><tab><tab><tab><tab><tab>*

De ekonomiska och kulturella förhållandena äro så pass likartade i Sverige
och Norge, att vad som i fråga om folkbiblioteken är möjligt att genomföra i
det ena landet också borde vara det i det andra. När norska städer med
endast 16,000 invånare kunna anskaffa särskilda, modernt inredda
folkbiblioteksbyggnader och anse sig ha råd avlöna sina bibliotekarier, så att dessa kunna
hava biblioteksarbetet till sin huvuduppgift och utbilda sig särskilt för detta fack,
då borde sådant också låta sig göra i svenska städer av motsvarande storlek.
Ett och annat tecken tyder också på att man även i vårt land på senare tid
börjat få ögonen öppna för vad de nämnda förhållandena betyda för
folkbiblioteksarbetet. Vad då särskilt biblioteksbyggnaderna angå, så kan man i alla
samhällen, där man har förståelse för att en egen byggnad är en synnerligen
viktig förutsättning för ett folkbiblioteks framgångsrika skötsel, ha fördel av att
taga närmare kännedom om de sätt, varpå man i Norge sökt lösa de problem,
som ställa upp sig i fråga om lokalernas anordnande i ett modernt folkbibliotek.

</chapter>
<chapter name="ANTECKNINGAR OM AMERIKANSKA BIBLIOTEK, MED EN
BLICK PÅ SVERIGE.">
<h2>ANTECKNINGAR OM AMERIKANSKA BIBLIOTEK, MED EN
BLICK PÅ SVERIGE.</h2>

Av bibliotekarien vid John Crerar-biblioteket i Chicago <sc>Aksel Josephson.</sc><footnote>Den svenskfödde chefen för katalogiseringsavdelningen i det stora vetenskapliga
specialbiblioteket John Crerar library i Chicago, bibliotekarien Aksel Josephson, har haft vänligheten
att erbjuda sig vilja lämna bidrag till Bibl.-bl. Början göres med en uppsats, vilken berör ett
ämne, som fått särskild aktualitet genom redaktör Pers' i förra häftet omnämnda motion.</footnote>

<h3>I. Distriktsbibliotek.</h3>
Framför mig ligger en broschyr med titeln: »A library plan for the whole
city». Staden är Chicago och planen är utarbetad av den alltför tidigt
bortgångne chefen för stadens offentliga bibliotek, Henry E. Legler. Idén
är i korthet denna: Staden har nu ett centralt bibliotek och en mängd filialer
i olika distrikt. Dessa ha för det mesta endast utlåningssamlingar med helt
små referens-bibliotek innehållande endast de nödvändigaste uppslagsböckerna
och några, i en del fall ej så få, löpande tidskrifter. Dessa filialer stå i direkt
samband med centralbiblioteket, som är beläget från en till tio (engelska) mil 

från dem. Avståndet är för stort för nära förbindelse mellan central och filial,
i de flesta fall åtminstone. Botemedlet vore att skapa förmedlande länkar genom
att dela upp staden i några få distrikt och upprätta ett distriktsbibliotek i vart
och ett av dessa. Förbindelsen mellan huvudcentralen och filialerna skulle då
förmedlas genom dessa distriktscentraler, som därjämte skulle fungera som
referens- eller studiebibliotek.

Planen, sådan den antagits av bibliotekets styrelse, omfattar:
1. Fem distriktscentraler.
2. Sjuttio lokala filialer.
3. Sextio »utlåningsstationer» (utan fast bokbestånd).
4. Etthundra filialer i fabriker, affärshus o. d.
5. Tjugotvå högskolefilialer. (Med högskolor menas »high schools»,
motsvarande de högre klasserna av allmänna läroverken — ungefär.)
6. Tre tusen klassrumsbibliotek.
7. Etthundra särskilda »depositionsbibliotek», i K. F. U. M.-byggnader,
klubbar, »social settlements» m. fl., bland dem även organisationer bland
invandrargrupper (här kan det vara av intresse att nämna, att  det nyligen bildade
Svenska studie-förbundet har erhållit ett dylikt bibliotek av svenska böcker).

Jag citerar i det följande broschyren i fråga:

»Varje distriktscentral kommer att innehålla:

En samling av 50,000 volymer att användas för att vid behov supplera de
olika filialerna genom dagliga distribueringar.

Ett referensbibliotek, att användas för studier och speciella undersökningar
av affärsmän, lärare, kvinnoklubbar o. s. v., supplerat genom dagliga
distribueringar från huvudbiblioteket med material som efterfrågats, men ej finns att få
på distriktscentralen.

Assistenter kompetenta att biträda besökande, att hålla »story hours»
(sagostunder) o. s. v.

Boksamlingar på främmande språk för utlån till filialer i stadsdelar befolkade
med invandrare från främmande länder.»

Här ha vi en väl utarbetad plan för ett systematiskt och centraliserat arbete
för att underlätta spridning av böcker bland en befolkning av över två millioner,
boende inom en areal av omkring 200 eng. kvadratmil. Genom upprättande
av distriktscentraler blir det inte längre nödvändigt för dem, som bo på långt
håll från stadens centrum, att resa flera mil för att konsultera böcker, broschyrer
och tidskrifter, som de behöva för sina studier. Och för att låna böcker
behöver ingen längre ta en spårvagn, emedan var och en har en filial i sin
omedelbara närhet.

Ha vi inte här en plan, som bör kunna adapteras på svenska förhållanden?
D:r Palmgren Munch-Petersen föreslog ju i sitt första utlåtande i biblioteksfrågan,
att Sverige borde indelas i distrikt, vart och ett med sin bokförmedlingsanstalt,
varifrån de olika smärre biblioteken inom distriktet skulle få sitt bokförråd
tillhandahållet. Om nu dessa bokförmedlingsanstalter förläggas vid större
bibliotek, t. ex. stiftsbibliotek, med mera bestämd vetenskaplig karaktär, så vinnes
därmed först att anstalten skötes av personer, som ha daglig kontakt med
vetenskapligt studiearbete, och vidare att personalen vid dessa bibliotek kommer i
direkt beröring med det allmänna folkbildningsarbetet. Och detta vore en
omständighet av stor vikt, både för den mera populära biblioteksrörelsen och för
de vetenskapliga biblioteken och deras personal, inte minst för denna sistnämnda
i rent personlig mening.

Först har man säkerhet för att bokurvalet göres av verkligt boksynta män
och kvinnor, med en vetenskaplig, d. v. s. en vidsynt uppfattning1 av hur
urvalet bör göras. Härför borgar den vetenskapliga utbildningen <i>tillsammans med</i>
kontakten med den stora allmänheten. Vidare bleve de vetenskapliga
biblioteken populariserade i fråga om sin användning, och personalen finge en friare
syn på bibliotekets uppgift, därigenom att de nödgades tänka längre än de väggar
räcka, som inneslöte deras egen institution.

Det är just på detta sättet, som de amerikanska biblioteken äro inrättade.
Varje offentligt bibliotek har ett dubbelt klientel, ej endast den stora
allmänheten, inberäknat skolbarnen, utan även ett större eller mindre antal, som idkar
lärda studier och forskningar och som ofta nog ej kan tillgodoses på annat
sätt än genom lån från större boksamlingar. T. o. m. ett rent vetenskapligt
bibliotek, sådant som John Crerar-biblioteket i Chicago, måste tillgodose
besökare med allt annat än vetenskapliga syften. Denna sammanblandning av
uppgifter betraktar jag som mycket fördelaktig. Och ju förr den svenska
biblioteksrörelsen kommer bort ifrån idén om <i>folkbibliotek som motsats till
vetenskapliga bibliotek,</i> dess snarare komma de svenska biblioteken att allesamman
utgöra led i det allmänna kulturarbetet. Ty detta måste grundas på solid
vetenskaplighet, medan dess krona måste räcka högt och sprida sitt inflytande i vida
kretsar på ett sätt som gör det fruktbringande för alla.

</chapter>
<chapter name="TVÅ NYLIGEN AVGÅNGNA BIBLIOTEKSCHEFER.">
<h2>TVÅ NYLIGEN AVGÅNGNA BIBLIOTEKSCHEFER.</h2>
Ungefär samtidigt, endast med ett par månaders mellanrum ha cheferna för
våra båda universitetsbibliotek uppnått pensionsåldern och erhållit avsked
från sina befattningar.

Överbibliotekarien <i>Aksel Andersson</i> har alltsedan 1882 tjänstgjort vid
Uppsala universitetsbibliotek. Han blev ordinarie amanuens 1885, vice bibliotekarie
1899 och överbibliotekarie 1911. Under de trettiosex år han tillhört biblioteket
ha hans utpräglade starka personlighet och hans aldrig tröttnande arbetsiver satt
betydelsefulla spår i dess utveckling. Det är väsentligen tack vare honom som
Uppsala universitetsbiblioteks bytesförbindelser med utländska vetenskapliga
institutioner nått en så stor omfattning. Och ett varaktigt minnesmärke av hans
chefstid är den betydande om- och tillbyggnad av biblioteket, som på hans
förslag sattes i gång och som under det förflutna året avslutades.

Överbibliotekarien Andersson har i mer än ett avseende intagit en verkligt
representativ ställning bland svenska biblioteksmän, och en var, som haft tillfälle
att komma i beröring med honom, har måst få ett starkt och väckande intryck
av hans livliga och mångsidiga intresse för biblioteksfrågor av olika slag.

Överbibliotekarien <i>Carl af Petersens</i> började redan 1874 sin tjänstgöring
vid Lunds universitetsbibliotek. Han utnämndes 1885 till ordinarie amanuens,
1898 till vice bibliotekarie och 1900 till universitetsbibliotekarie, en titel som
1910 utbyttes mot överbibliotekarie. Som chef för Lunds universitetsbibliotek
ställdes han omedelbart inför uppgiften att sätta i gång och leda bibliotekets
nybyggnad. Och sällan torde någon »byggherre» så omsorgsfullt övervakat även
de minsta detaljerna av sitt byggnadsverk som överbibliotekarien af Petersens.

<table><td c><img 1></img> <td c><img 1></img>
<td c><sc>Aksel Andersson.</sc> <td c><sc>Carl af Petersens.</sc>
</table>
Då han lämnade chefskapet för den institution, åt vilken han ägnat så
många års hängivet arbete, följdes han av varm tacksamhet från dem, som i
honom lärt sig vörda den humane och samvetsgranne chefen och den nobla
personligheten.

</chapter>
<chapter name="TILL NILS LUNDAHLS SEXTIOÅRSDAG.">
<h2>TILL NILS LUNDAHLS SEXTIOÅRSDAG.</h2>
Av Professor <sc>Knut Kjellberg.</sc>

<i>"Hinc robur et securitas!»</i> — Se på mannen: »stöddig», trygg och säker.
Han vet vad han vill och han driver fram, vad han tycker rätt och riktigt.
Men han är icke blott säker, han äger också den smidighet, som innebäres i
ett gott skånskt gemyt och i ett glimrande humör.

Vem har icke i samarbetet med den mannen funnit trevnad och arbetsglädje?
Och vem har sett honom i ett soffhörn eller i en god stol ägna sig
åt umgänge med en eller flera utan att förnimma det vilande, kraftsamlande och
älskvärda uti en samtrevnad, som grundar sig på den spontana känslan av »robur
et securitas»!

Samvetsgrann utan formalistisk petighet, arbetsam utan jäkt, klart överblickande
verksamhetsområdet utan att någonsin förblanda huvudsak och bisak samt
utan andfåddhet färdig på utsatt tid: sådan är sextioåringen Nils Lundahl än
i dag.

Den vittutbredda föreläsningsverksamheten har sedan länge uti honom haft
sin organisatoriska medelpunkt. När den första centralbyrån för föreläsningar


inrättades år 1898 — naturligtvis i det tättbebyggda Skåne — så blev Nils
Lundahl dess förste föreståndare, och han innehade denna befattning till den 1
jan. 1912, då han blev den förste innehavaren av den vid 1911 års riksdag
beslutade konsulentbefattningen, inrättad i samband med den då företagna
omläggningen av den statsunderstödda föreläsningsrörelsen. Det berättas, att
vederbörande inom statsutskottet med den biskoplige ordföranden i spetsen rynkat
pannorna och ruskat på sina grånade huvuden över den föreslagna nya befattningen,
vars genomförande sålunda ett tag syntes högeligen tvivelaktigt, men
att underrättelsen om den designerade innehavaren ögonblickligen skingrade alla
tvivel samt medförde diskussionens avslutande och enhällig tillstyrkan.

Och nu sitter Nils Lundahl som spindeln i sitt nät, övervakande 521
föreläsningsföreningar, 18 länsförbund och 3 centralbyråer, med faderlig välvilja
ledande och rådgivande, ingripande och tillrättaläggande. Inom
ecklesiastikdepartementet är det hans föredragning, som varje år blir grundvalen
för statsanslagets fördelning över landet.

Det är av bestående värde, att folkbildningsverksamheten vid alla våra
arbetarinstitut och föreläsningsföreningar sedan tjugo år kunnat och alltjämt kan
räkna på Nils Lundahls personliga insats, på hans intresse, hans omvårdnad och
framsynthet.

Och vi alla, som i egenskap av föreläsare, föreståndare eller organisationsledare
varit medarbetare på detta område, vi tacka Nils Lundahl varmt och
uppriktigt för hans gärning, och vi glädjas åt hoppet att ännu i många år
i spetsen för vårt arbete få se hans uppburna person, »stöddig», trygg
och säker. — <i>»Hinc robur et securitas!»</i>

<img 1>
<sc>Nils Lundahl.</sc>
</img>

</chapter>
<chapter name="†
FREDRIK NILSSON.">
<h2>†
FREDRIK NILSSON.</h2>
Sveriges allmänna biblioteksförening har förlorat en av sina styrelsemedlemmar
och den svenska folkbiblioteksrörelsen en av sina mest nitiska arbetare, en
av dem som kunna räknas bland rörelsens banbrytare.

I april 1894 valdes Fredrik Nilsson, som då var en ung typograf om 24
år, till styrelseledamot i Arbetarbiblioteket i Stockholm och i nov. s. å. utsågs

han till dess bibliotekarie. I en förra året utgiven minnesskrift (se referatet i
Bibl.-bl. 1917, s. 17 ff.) har han tecknat den framgångsrika utveckling, som
Arbetarbiblioteket haft under åren 1892—1917, en utveckling, som ej blott
ställt detta allra främst bland bibliotek av sitt slag i vårt land, utan också gjort,
att det i vissa hänseenden kunnat tjäna som mönster även för andra folkbibliotek
än de speciella arbetarbiblioteken. Men den som i minnesskriften söker
något framhållande av den person, som dock framför andra varit den bärande
kraften i denna utveckling, han letar förgäves. Detta är just kännetecknande
för Fredrik Nilsson. Han älskade sitt arbete och gick upp i det med outtröttlig
iver, men han framhöll aldrig sig själv och sin egen insats. Det utförda arbetet
fick tala för honom.

Fredrik Nilsson var en av dem, som undertecknat inbjudan till det första
allmänna svenska biblioteksmötet år 1915, och alltifrån biblioteksföreningens
stiftande har han tillhört dess styrelse. Innan sjukdomen brot hans kraft, tog han
verksam del i biblioteksföreningens angelägenheter och var under åren 1915—
17 dess kassaförvaltare. Särskilt kan förtjäna att omnämnas, att det var han som
tog initiativet till startandet av ett eget tidskriftsorgan för biblioteksföreningen.

Vid två olika tillfällen har han i biblioteksstudiesyfte företagit resor i
Danmark och Norge och har i tryck skildrat sina erfarenheter från dessa resor.<footnote><i>Nilsson, Fredrik,</i> Folkbiblioteken i Köpenhamn och Kristiania. Sthm 1903. — <i>Dens.,</i>
Folkbiblioteksrörelsen i våra grannland (i Tidskrift för det sv. folkbildn.-arb. 1915, s. 2 ff.
o. 74 ff.).</footnote>

Vid sidan av sitt biblioteksarbete har Fredrik Nilsson tagits starkt i anspråk i
den kommunala förvaltningen. Han var en av de första socialdemokrater,
som valdes in i Stockholms stadsfullmäktige,
där han suttit ända sedan år 1905 och där hans sunda praktiska blick och stora
arbetsförmåga förvärvade honom erkännanden från olika håll. Han var medlem
av folkskoledirektionen och beredningsutskottet m. m. 1910 insattes han i den
kommitté, som skulle undersöka möjligheterna att åstadkomma ett kommunalt
centralbibliotek i Stockholm, och han var en av dem som ivrigast arbetade för att vår
huvudstad skulle erhålla ett väl utrustat stadsbibliotek. Fredrik Nilsson kom
visserligen ej att vara med om att se tanken därom realiserad, men han fick
leva så länge att han såg dess förverkligande betryggat. Hans sista offentliga
uttalande var en tidningsartikel, som just behandlade frågan om det blivande
stadsbibliotekets läge. Dagen efter det denna artikel stått att läsa, kom
underrättelsen om hans död.

Han efterlämnar minnet av en i det sista trogen och verksam arbetare i
folkbildningens tjänst.

<img 1>
<sc>Fredrik Nilsson.</sc>
</img>

<img 1>
<sc>K. A. Wallenberg.</sc>
</img>
</chapter>
<chapter name="DEN WALLENBERGSKA DONATIONEN TILL STOCKHOLMS
STADSBIBLIOTEK.">
<h2>DEN WALLENBERGSKA DONATIONEN TILL STOCKHOLMS
STADSBIBLIOTEK.</h2>
Vid Stockholms enskilda banks bolagsstämma påskaftonen den 30 mars
meddelades, att bankdirektör K. A. Wallenberg donerat 20 millioner till en
stiftelse, som skulle kallas »Knut och Alice Wallenbergs stiftelse» och vilken
skulle ha till ändamål att tillgodose religiösa, välgörande, sociala, vetenskapliga,
konstnärliga eller andra kulturella syften samt att främja handel, industri och
andra näringar inom landet. Av behållna årsinkomsten av stiftelsens tillgångar
skulle minst en tiondedel, högst en femtedel läggas till stiftelsens kapitaltillgångar.
Vad som därefter återstode av årsinkomsten borde senast vart tredje år av
styrelsen utanordnas för de ändamål, varför stiftelsen inrättats. Styrelsen skulle
bestå av fem ledamöter: ordf., v. ordf. och verkställande direktören i Stockholms
enskilda bank samt två svenska män utsedda av bankens direktion.

Samma dag, som donationen överlämnades, avlät den nya stiftelsens
styrelse till Stockholms stadsfullmäktige en skrivelse av följande innehåll:

»Styrelsen för Knut och Alice Wallenbergs stiftelse får härmed äran meddela,
att styrelsen — på förslag av dess ordförande herr K. A. Wallenberg, som
önskar, att stiftelsens första utdelning måtte komma hans födelsestad tillgodo —
har beslutat, att till uppförande av ett Stockholms stadsbibliotek i huvudstaden
bidraga med ett belopp av en million kronor under förutsättning:

att stadsfullmäktige till uppförande av stadsbiblioteket anslå de nu tillgängliga
medlen ur Forsgrénska fonden, kr. 575,000;

att stadsfullmäktige kostnadsfritt upplåta en tomt av den beskaffenhet att
biblioteksbyggnaden kan uppföras fristående och att utrymme finns för eventuell
behövlig tillbyggnad och

att Stockholms stad bekostar nödiga planeringsarbeten.

Understiger byggnadskostnaden kr. 1,575,000 ställes överskottet till
stadsbibliotekets förfogande att användas för inköp av böcker m. m. d.

Stiftelsens bidrag kommer att tillhandahållas drätselnämden i den mån
byggnadens uppförande fortskrider.»

<tab><tab><tab><tab><tab><tab><tab><tab>*

Stockholms stadsbiblioteksfråga, som genom detta storstilade erbjudande fått en lösning
som man knappast vågat hoppas på, har i snart 10 år varit en »fråga på dagordningen». Den
fördes ursprungligen fram under — som det kunde tyckas — ganska lovande auspicier.
Stadsfullmäktige tillsatte 1910 en kommitté, bestående av professor K. Warburg, bibliotekarien
F. Nilsson, d:r Valfrid Palmgren Munch-Petersen, direktör P. B. Romare och bibliotekarien
C. Grönblad, vilken kommitté fick i uppdrag att utreda, om och i vilken utsträckning ett
centralbibliotek för Stockholm kunde åstadkommas, och det låg nära till hands att vänta, att
stadsfullmäktige också skulle antaga det av denna kommitté i sept. 1912 framlagda förslaget
att använda den just vid denna tid disponibla femårsavkastningen av Forsgrénska fonden till
byggande av det centralbibliotek, vars behövlighet de kommitterade så övertygande utrett.
I tävlan om de Forsgrén ska medlen segrade emellertid kancerinstitutet, och de förhoppningar
man därefter tycktes kunna hysa, att Stockholms stad skulle hugfästa 50-årsminnet av
stadsfullmäktigeinstitutionens inrättande genom att anslå 100,000 kr. som en grundplåt till en
biblioteksbyggnadsfond, svekos också de. Det var inte att undra på om de, som intresserade
sig för Stockholms stadsbibliotek, under sådana förhållanden började misströsta om att denna
fråga skulle kunna lösas fullt fristående. Möjlighet syntes emellertid yppa sig att på lotteriväg
skaffa de medel som behövdes, om man — i enlighet med ett av styrelsen för Stockholms
borgarskola framställt förslag — kombinerade stadsbibliotekets byggnadsfråga med två andra
intressen, nämligen Stockholms borgarskolas behov av större och bättre lokaler samt
angelägenheten av att Stockholm erhöll ett allmänt gymnastikhus. Med hänsyn till den utsikt,
som härmed syntes erbjuda sig att vinna en någorlunda snabb lösning av biblioteksfrågan,
tillstyrktes den föreslagna sammankopplingen även av några av de bibliotekssakkunniga, som
suttit i den ovan omtalade kommittén, trots de betänkligheter de hyste med anledning av
den tomt, där biblioteket i så fall skulle läggas (vid Jarlaplan i hörnet mellan Birger
Jarlsgatan och Karlavägen). Stadsfullmäktige anslöto sig också till det av borgarskolans styrelse
framlagda projektet och förklarade sig den 29 maj 1916 villiga att utan ersättning lämna den
föreslagna tomten, under förutsättning att borgarskolans styrelse anskaffade erforderliga medel
till byggnadsprojektets utförande.

Hoppet att man på detta sätt skulle kunna påskynda åstadkommandet av ett stadsbibliotek
i Stockholm, blev dock ej uppfyllt. Behandlingen av borgarskolans lotteriansökan blev av
regeringen uppskjuten, och det var ovisst, när den skulle komma att tagas upp. Då man
efter 5 år stod inför en ny utdelning av de Forsgrénska medlen, var alltså biblioteksfrågan
alltjämt olöst, och än mer, den hade blivit sammanknuten med två andra byggnadsfrågor på
ett sätt, som gjorde det ganska svårt att lösa den ena oberoende av de båda andra.
Ledamoten av den gamla bibliotekskommittén prof. Karl Warburg framlade visserligen med
understöd av herrar Romare, Fredrik Nilsson, Klefbeck och Borgström förslag, att avkastningen av
Forsgrénska fonden skulle anslås till uppförande av byggnad för ett stadsbibliotek i
huvudsaklig överensstämmelse med det år 1912 av bibliotekskommittén avgivna förslaget, men den

nämnd, som hade att inkomma till stndsfullmäktige med utredning angående användningen av
de Forsgrénska medlen, förordade i sitt den 26 jan. 1918 avgivna utlåtande, att de nämnda
medlen skulle användas som grundplåt till uppförande av den en gång av stadsfullmäktige i
princip godkända byggnadskombinationen: borgarskola, gymnastikhus och kommunalt
centralbibliotek, på de villkor som stadsfullmäktige stipulerade, då de förklarade sig villiga att gratis
upplåta tomt för sagda ändamål.

Å biblioteksintresserat håll var man ej tillfredsställd med det av nämnden sålunda framlagda
förslaget. Det tycktes vara fara värt att stadsbiblioteket ej skulle behålla den självständiga
ställning gentemot borgarskolan, som var nödvändig. Dess intressen syntes dessutom ej
tillräckligt tillgodosedda i de planritningar, som uppgjorts i sammanhang med borgarskolans
lotteriansökan. Slutligen — och framför allt — kunde man ha skäl att frukta, att, om
stadsbiblioteket gjordes beroende av att borgarskolan på lotteriväg eller på annat sätt anskaffade
erforderliga medel, bibliotekets byggnadsfråga skulle skjutas helt i det ovissa. De synpunkter,
som å bibliotekshåll gjordes gällande på den föreliggande frågan, framlades i en av prof. Knut
Kjellberg, bibliotekarierna C. Grönblad, G. Adde och H. Lagerqvist samt de båda
bibliotekskonsulenterna undertecknad skrivelse, som inlämnades till stadsfullmäktiges beredningsutskott
och i vilken bl. a. hemställdes att stadsfullmäktige måtte besluta, att, om borgarskolan icke
inom en viss tid — t. ex. två år — anskaffade de erforderliga medlen, hela ränteavkastningen av
Forsgrénska fonden skulle gå till uppförande av ett stadsbibliotek på av staden kostnadsfritt
upplåten centralt belägen tomt.

Inom beredningsutskottet har frågan om användningen av de Forsgrénska medlen gång
efter annan uppskjutits. När den nu tages upp till avgörande, kan naturligtvis utgången ej
gärna bli mer än en.

</chapter>
<chapter name="FÖRELÄSARE OCH FÖRELÄSNINGAR.">
<h2>FÖRELÄSARE OCH FÖRELÄSNINGAR.</h2>
Av Fil. d:r <sc>Johan Feuk.</sc>

Det är med ett odelat nöje man läser Dr Alfred Jensens lilla intressanta
uppsats: »En föreläsares iakttagelser och reflexioner» i sista häftet för 1917
av Biblioteksbladet. Den första, folkpsykologiska, delen torde säkerligen
varje resande föreläsare och för övrigt varje annan svensk, som färdats inom
landet om också blott i Skåne och ej som Dr Jensen från Riksgränsen till
Blekinge, i huvudsak vilja skriva under på.

Det är kanske dock en väl hård dom författaren fäller över alla de många,
han vid sina föreläsningsresor sett fylla perrongerna på lördags- och
söndagskvällarna. Äro månne våra flanörer på stadsgatorna bättre! De uppträda
visserligen av naturliga skäl icke i så stor mängd pä en begränsad plats, men det är
samma nöjeshunger och skådelystnad, som behärskar båda parterna. Om det
är mindre sympatiskt för en föreläsare, som kommer till sitt värv, att möta
skaran vid stationen, där han stiger av, eller att gå förbi den på stadsgatan, där
föreläsningslokalen ligger, synes mig egentligen kunna betraktas som en
smaksak. Och man får nog icke alltför mycket förundra sig över att
landsbygdsungdomen drages till den enda plats i trakten, där verkligen någonting är att
se, eller där något kan inträffa, som bryter av mot det vardagliga. Jag medger
gärna, att när jag själv kommer för att hålla en föreläsning och finner
stationsområdet packat av ungdomar, så känns det alltid en smula beklämmande att

veta, att ingen av dessa skall infinna sig till föredraget. Men för en betydande
procent av de unga behövs det verkligen andra nöjen än mer eller mindre
svårsmälta föreläsningar, och vi vänta ännu med iver på den dag, då det genom
statens försorg skall bli en ordnad nöjesverksamhet för landsbygden, måhända
efter mönstret av de populärvetenskapliga föreläsningarna. Den dagen måste
komma — och komma snart. Till dess få vi nog med överseende betrakta de
flirtande tågåskådarna, som behöva träffas någonstädes och utbyta tankar, samt
ursäkta dem, om de inte vilja höra på våra föreläsningar. Det behövs en viss
grad av kultur även för att blott <i>vilja</i> åhöra en föreläsning, och det är denna
kultur som saknas. Kanske den, om man nu kunde samla dem som sina
åhörare, kunde bibringas just genom en föreläsning om — Tolstoj! Dr Jensen vet
säkerligen, att den, som har ordet i sin makt, kan uträtta förunderliga ting.

I den senare delen av sin uppsats gör Dr Jensen en del reflexioner om
föreläsare och föreläsningar. Det kan synas djärvt av en ung man, som blott några
få år verkat som föreläsare om också under denna korta tid ganska intensivt, att
yttra sig i frågan, men då jag till mina små erfarenheter kan lägga dels den av
mångårig åhörare av populärvetenskapliga föredrag dels också den av ett års
föreståndarskap för ett föreläsningsförbund, så har jag kanske dock en smula att
säga, som kan vinna beaktande.

Först några ord om föreläsarna. Jag skulle vilja indela dessa i tre kategorier
alltefter verkningarna av deras upplysningsarbete. Alltså 1) uppbyggande,
2) förstörande, 3) indifferenta. Låt mig genast säga, att de två första slagen
äro sällsynta, den tredje sorten däremot den vanliga. En föreläsare av den första
kategorien kan genom en enda föreläsning i en förening giva impulsen till en
livaktighet, som är ofantlig. En av andra slaget återigen kan genom en
föreläsning för långa tider framåt knäcka en förening, i all synnerhet om dennas
liv i förväg är matt. Jag skulle kunna anföra typiska bevis för detta påstående.
Och hur väl förstår man icke sakförhållandet! En hel hop av relativt intresserade
lantbor ha vandrat kanske lång väg till föreläsningslokalen. De mötas av
en föreläsare, som tror, att vad för något som helst går i bönder, och de säga:
»jaså, var det inte bättre». Inte bör det förundra, om de nästa gång och kanske
många gånger hålla sig hemma av misstro mot de där föreläsarnas prestationer.

De föreläsare, som jag kallat indifferenta, äro de, som hålla goda föreläsningar,
som varken nå det glänsande eller tråka ut publiken. I motsats mot
Dr Jensen vågar jag emellertid tro, att ett ganska stort antal föreläsare
ingalunda äro sin uppgift vuxna, varken reellt eller formellt. Och den av Dr Jensen
önskade kontrollen över föreläsare är väl behövlig. Fallet med föreläsaren, som
icke varit i den stad eller det land, han beskrev, är långt ifrån enastående.
Utan att ingå på några som helst personligheter skulle jag vilja uttala den
önskan, att icke alltför många lutspelande postexpeditörer eller sagoberätterskor
skola få rum i föreläsningskatalogerna. Jag har åhört en av förra slaget, vars
vetenskapliga prestationer voro fruktansvärt undermåliga. Det är fara värt, att
nivån skall sjunka betydligt, om föreningarna ställas inför val mellan föreläsare,
av vilka varannan saknar de vetenskapliga förutsättningarna för att kunna giva
något värdefullt. Känner man en smula till föreningarna på landet, så vet man
också, att frestelsen till att taga föreläsare med enbart roande program
förefinnes på sina håll i icke så liten grad. Nu lockas föreningarna också med
svassande tidningsurklipp från uppträdanden i Ystad och Haparanda av en mängd

mer eller mindre misslyckade föreläsare, som icke finnas i katalogerna, men som
på privat väg söka göra föreläsningsturnéer till levebröd.

Att, såsom Dr Jensen nämnde, vara sin uppgift vuxen både reellt och
formellt, är naturligen nödvändigt för en föreläsare. Vad det reella beträffar, så.
får man nog erkänna, att de flesta vetenskapligt skolade talare fylla måttet.
Men det händer dock, att en och annan tror, att ett minimum av vetenskap är
tillräckligt för bönder. Jag känner till en föreläsare, som kom till en av
föreningarna här i trakten och <i>läste upp</i> ett Verdandi häfte. Vad där stod var onekligen
bra, men åhörarna reagerade ofantligt, kanske ej minst därför att i ortens lilla
bibliotek funnos alla Verdandihäften och lästes även. Och att få höra en
föreläsning om ett musikaliskt ämne med ackompanjemang kan nog vara roligt och
lockande, men man blir ganska besviken, när det visar sig, att talaren icke kan
spela. Jag har varit med därom.

Att behärska det formella är dock vida svårare än att vara herre över det
reella. Det förra är något medfött, det senare kan förvärvas. Flera av våra
mycket lärda vetenskapsmän äro ofta nog i saknad av förmåga att göra sina
föreläsningar tilldragande. Det är dock ofta så, att folket på landet är ytterst
känsligt för en föreläsares framträdande. Jag har hört bönder klandra sin präst,
därför att han hade koncept, när han predikade. De fällde om honom det
hårda uttrycket, att han »icke hade den rätta anden». Annat var det med
kolportören. Han hade anden, ty han talade fritt och lekfullt. Innehållet betydde
således i detta fallet mindre än formen.

En föreläsare, som sitter ned och hela tiden läser upp sitt föredrag kanske
svagt och entonigt, gör ingen lycka och blir icke rekvirerad på nytt. Det måste
vara en smula schwung över föredraget. Jag har hört synnerligen fina
föreläsningar läsas upp och själv njutit ofantligt, därför att jag kunnat abstrahera från
utförandet. Men de mindre bildade åhörarna ha bett Gud bevara sig för en
dylik föreläsare. Det är naturligtvis beklagligt, att formen skall betyda så mycket,
men det är ett faktum, att den gör det.

En föreläsare har ofta anmärkningar att göra mot publiken. Dr Jensen anför
drastiska exempel därpå. Det tråkigaste är, när en eller flera åhörare resa sig och
gå eller när, såsom det hände mig vid en föreläsning på ett regemente, minst
hälften av de 700 beväringarna hade skrålhosta. I städerna, där publiken oftast
är mera uppfostrad än på landet — undantag givas visserligen — händer det
väl ej så ofta, att publiken går sin väg. Styrelsen för föreläsningsföreningen i
Karlskrona, där det för övrigt enligt samstämmiga vittnesbörd av många
föreläsare är ett utomordentligt nöje att tala, har på programmet tryckt: »Ingen bör
stora en föreläsning genom att avlägsna sig ur salen, förrän föreläsningen är
fullständigt avslutad.» Ett i sanning efterföljansvärt exempel!

Men det kan också hända, att publiken har anmärkningar att göra mot
föreläsaren. Jag har varit närvarande vid en föreläsning, där föreläsaren uppförde
sig så illa, att han utan gensägelse bort kastas ut; jag hoppas, att fallet är
enastående.

Om föreläsningar skulle jag också vilja säga några ord. Det är nu icke lätt
att tala på landet; man måste nog känna befolkningen och vad den kräver
ganska bra. Som mångårig folkhögskolelärare har jag erfarit, att man är
tvungen utgå från den ståndpunkten, att ens åhörare veta ganska litet. Man får
således absolut inte förutsätta, att det eller det är bekant, så att man kan hoppa
över det. De kammarlärda herrarna, som resa ut på turnéer, äro själva så inne
i sina ämnen, att de ofta nog inte kunna föreställa sig, att för åhörarna nästan

allt, som hör till ämnet ifråga, är fullständigt obekant. Att vid en föreläsning
t. ex. om trettioåriga kriget förutsätta, att alla åhörarna äro på det klara med
begreppet »huset Habsburg», är givetvis att begå ett stort misstag, och
sammanhanget blir ohjälpligen brutet för publiken. En föreläsare bör icke taga hänsyn
till det fåtal av bildade åhörare, som han eventuellt kan ha framför sig. Han måste
rätta sitt tal efter den stora mängdens ståndpunkt, och på landet kan han lugnt
antaga, att de flesta nästan ingenting veta, om det han skall tala.

En sak, som jag ofta observerat och anmärkt mot, är föreläsares oförmåga
att frigöra sig från främmande ord och uttryck, vilka för dem själva äro helt
naturliga. Rätt vanligt är att talare använda utländska ord blott för nöjet att
få översätta dem. Men en ständig dubbelsägning verkar tröttande och är ju
alldeles onödig.

En fara, som många föreläsare ha svårt att undgå — isynnerhet de som ha
lätt att finna ord — är den att icke kunna begränsa sig. Jag har hört
föredrag, som egentligen endast varit inledning; det väsentligaste har serverats i
knapphändig form. För en talare, som på en timme skall avsluta, vad som
egentligen är avsett att räcka i två, är givetvis begränsningskonsten svår.

Dr Jensen har icke mycket till övers för serieföreläsningar. Han menar det
vara bättre att giva något åt alla än litet åt ett mindretal. Jag kan icke se
något hinder för att man även genom serieföreläsningar kan giva mycket åt alla.
Men kanske detta beror något på hur serieföreläsningarna anordnas. Själv har jag
hållit åtta serier av sammanhängande föreläsningar vardera omfattande fyra
föredrag — detta är ju dock ej mycket för att skapa en tillräcklig erfarenhet —
och jag kan, utan att på något sätt vilja förhäva mig, våga säga, att jag icke
funnit publikens intresse slappna från den första till den fjärde gången utan på
ett par platser snarare tvärtom. Experimentet har fortsatts på något håll inom
länsförbundet här, liksom det också icke var nytt, när jag prövade på detsamma.

Det är emellertid ett bedrövligt faktum, att åhörarefrekvensen mångenstädes
är minimal. Jag vågar tro, att den väsentligaste orsaken ligger i en likgiltighet
för andliga förströelser överhuvudtaget. Men jag känner också andra orsaker.
Det finnes en stor mängd föreningar på landet, som icke äro i stånd att samla
en publik på vardagarna, liksom också andra föreningar omöjligt kunna ha
söndagsföreläsningar. En härvarande förening klagade nyligen över att jag »tog
död på den», därför att jag (såsom t. f. förbundsföreståndare) icke kunnat
tilldela den mer än två söndagsföreläsningar av sex. Nu är det fastställt, att en
förening måste kunna mottaga en turnéföreläsare vilken dag som helst i veckan,
men hur nödvändigt detta än är, så kan det leda till ledsamma konsekvenser.
Kommer man till ett brukssamhälle t. ex. en fredag, då hela kvällen åtgår till
utbetalande av arbetarnas veckolön, så kan man inte vänta att få många åhörare.
Det behöver således inte alltid vara brist på energisk ledning eller brist på
reklam, som är skuld till den tomma salen.

Söndagskvällen är den för lantmannen och hans folk absolut bäst passande
tiden för åhörande av en föreläsning. Han är icke då upptagen av arbete, han
är icke heller som på vardagarna uttröttad, när kvällen kommer, han känner
därför också en naturlig böjelse för en andlig sysselsättning, om han nu har
något till övers för dylika ting.

Men nog kunde det göras litet mera reklam, än vad vanligt är. På sina
håll slås det upp affischer inom skilda delar av byn eller socknen, när det skall
bli föreläsning, eller sättes in under några dagar ett meddelande i ortstidningens
minneslista. Men en föreläsare kan själv genom sitt ämnes formulering göra.

reklam. Jag är av den bestämda meningen, att om man valt att föreläsa över
ett ämne, inför vilket — enligt vad man kan antaga — det stora flertalet skall
stå alldeles oberört på grund av obekantskap med saken eller personen, så är
det ens skyldighet att genom en underrubrik göra ämnet lockande. Naturligtvis
ingen amerikansk reklam — men dock en smula reklam. Låt mig taga i
Lundabyråns katalog ett ämne ur högen t. ex. »Savonarola, munk och
frihetshjälte». Jag vågar påstå, att ute på landet, där 90 % icke veta, om Savonarola
är fågel eller fisk, skall underrubriken locka fram åhörare. Det finnes föreläsare
och ämnesgranskare, som absolut förkasta alla underrubriker för att icke en
förering på grund av denna lilla reklam skall lockas att taga en föreläsning, som
den måhända annars icke reflekterat på. Enligt min mening är detta värt en
opposition. En underrubrik är icke till för att locka föreningarna men väl
alla de många, som föreningarna önska draga till föreläsningarna. Och kan
man genom så enkla medel få till åhörare en hel mängd, som kanske annars
stannat hemma, så är medlet blott till helgelse för ändamålet.

I dessa dyra tider har även för föreläsare den ekonomiska frågan blivit mera
trängande än förut. Fördyringen av resor, logi och vivre har nödvändiggjort
högre taxor. Även från nära hemorten liggande föreläsningsplatser är det
numera nästan omöjligt att kunna återvända samma dag. Men man nästan skäms
att kräva ut av en liten lantförening en så stor summa som 45 à 50 kr.
Resurserna äro ofta små för dessa föreningar och en sådan summa omöjligt att
betala till 5 à 6 föreläsare varje termin. Det är ju icke så länge sedan 20 à 25
kr. i ett för allt ansågs vara mycket på landet. Summan brukade utbetalas
omedelbart efter föreläsningens slut framme vid katedern och under ivrigt
begapande av publiken, som ofta ganska högt uttalade sin förvåning över så svindlande
honorar. Bekant är nog den skånske bondens utrop, när han såg 25 kr. läggas
upp: »Ih, bevars, det är ju lika mycket som för en hel tunna vete!» Sådan är
måttstocken. Det är högt av nöden, att anslagen till föreningarna höjas, och
vi få hoppas, att riksdagen i år skall behjärta denna sak och dess betydelse.
Annars är det fara värt, att föreläsningsverksamheten skall sjunka i värde och
tagas på entreprenad av billiga föreläsare. Jag känner exempel på att just nu
från vissa håll höjts ett rop efter billiga föreläsare. Det finnes gott om sådana
i våra kataloger, men om de skola bliva de enda representanterna för spridande
av populärvetenskaplig bildning, då kommer snart nog hela verksamheten att
befinna sig på avskrivning. Att den nu står på en kritisk punkt ej minst på
grund av ekonomiska skäl, därom torde väl meningarna vara ganska eniga. Vi
få hoppas, att den skall övervinna krisen och i fortsättningen kunna tjäna det
höga syfte, den hitintills strävat att fylla.

</chapter>
<chapter name="UNGDOMS- OCH BARNBÖCKER JULEN 1917.">
<h2>UNGDOMS- OCH BARNBÖCKER JULEN 1917.</h2>
Av Fru <sc>Gurli Linder.</sc>

Önnemofolk (A.B., pris inb. 3:75) av <i>Anna Maria Roos</i> sluter sig värdigt
till sina föregångare från samma by. Det är en diger volym verklighetsskildringar, 
berättelser, sagor och visor. Den på dessa områden — särskilt sagans
och barnvisans — så överlägsna författarinnan har ju varit mycket

produktiv, och det är en hel mängd av hennes gamla goda saker som fått
plats i den nya boken.

Våra förträffliga sagoberätterskor <i>Anna Wahlenberg</i> och <i>Jeanna Oterdahl</i>
ha utgivit var sin ny samling: Lata Lena (med teckningar av Aina Stenberg-Masolle,
A.B., pris inb. 4:75) och Backsippor (ill. av Aina Stenberg-Masolle,
Folksk. barnt., pris inb. 3:50). En del av dessa sagor ha förut varit synliga i
jultidningar och kalendrar, men äro väl värda att räddas från en dylik efemär
tillvaro. Ämnesvalet i de båda samlingarna är mycket olika, och de båda
författarinnorna se genom vitt skilda temperament, men det är alltid äkta konst i
deras alster. Jeanna Oterdahls sagor lämpa sig ej för de minsta sagobarnen;
de fordra något större erfarenhet och rikare utvecklat känsloliv. Den lilla
drottningen av samma författarinna (Lb., pris 0:40) är en förtjusande barnberättelse;
ämnet inbjuder i hög grad till banalitet och sentimentalitet — man må
vara tacksam att sagan blivit alldeles fri från bådadera.

»I myrstacken» kallas en liten samling av <i>Laura Fitinghoffs</i> omedelbara, friska
och humoristiska små barnberättelser (ill. av E. Kruse, Sv. andelsf., pris 2:—).

Av <i>Carl Ewalds</i> bekanta och högt uppskattade natursagor har utkommit en
diger samling, hopplockad från alla de gamla delarna: Sagor i urval (ill. av
Louis Moe, Lj., pris inb. 5:25). — Räven och tre andra djursagor av Ewald
ha utkommit i synnerligen vårdad utstyrsel (Bauer, pris inb. 2:75). Titelsagan
är mycket bra; de övriga svagare.

En för svenska barn ovanlig sagobok är den i sitt hemland klassiska
Nötknäpparen och Råttkungen av <i>E. T. A. Hoffmann,</i> (Nst., pris 3:25), som inte
funnits i svensk upplaga sedan 1876. Det ligger en sällsam stämning av för
hundra år sedan över denna berättelse, och man kan vara viss om att de
fantastiska striderna mellan arméerna från dockskåpet och råttornas dunkla rike
skola, liksom Andersens sagor, med vilka de ha ett visst släkttycke, med
begärlighet anammas även av nutida barn.

Under titeln <i>Prinsar</i> och prinsessor ha sammanförts en del intressanta ryska,
ungerska och böhmiska folksagor, som vackert och roligt illustrerats av Brita
Ellström (Sv. l. t, Saga n:r 58, pris inb.  1:50).

<i>Rosa Nordenskjöld</i> berättar om och tecknar djur lika förträffligt, och hon är
en utmärkt människo- och djurpsykolog. Hennes nya bok, Noaks ark (A. V. C,
pris 3:50), är för alla åldrar, lika givande för gammal och ung. Men för de
icke läskunniga småttingarna — vilka man av titeln skulle tro vara just dess
närmaste krets — är den för svår.

Den särskilt för sina utsökta bilder kända julkalendern <i>Bland</i> tomtar och troll
(Å. & Å., pris inb. 2:75) firar sitt tioårsjubileum med en volym präktiga sagor av
bl. a. Wahlenberg och Oterdahl samt dito bilder av Aina Masolle och Tenggren.

En trevlig och rolig bilderbok är Lilla båtsman och skön jungfrun av <i>Erik
Lange</i> (A.B., pris inb. 3:75). Det är den gamla kända lustiga folkvisan, som
försetts med stora, rediga bilder i klara, starka färger, sådana som barn ha lätt
att uppfatta och begripa. Texten är vackert tryckt på bildernas motstående
sidor och synnerligen tydlig.

Bland flickböckerna synes mig endast en beaktansvärd, men detta i hög
grad, nämligen Inga Marja Svonni av <i>Märta Edqvist</i> (Pq., pris 3:75). Det är
en på självsyn och verklig erfarenhet grundad på samma gång vederhäftig och
rolig berättelse, som har till medelpunkt en rar liten lapptös, och där förtäljes
en hel del om vandringsfolkets föreställningar, seder och bruk.

Av den klassiska engelska flickboken Alice's adventures in Wonderland av
<i>L. Carroll</i> föreligger under titel Alices märkvärdiga äventyr en ny översättning
av Joel Söderberg (Bv., pris inb. 3:50). En föregående har utkommit på Norstedts
förlag — kanske är den nu utgången, och i så fall är ju en ny upplaga fullt
motiverad. Jag är ej nu i tillfälle att jämföra de båda översättningarna; jag
vill minnas att den norstedtska var kunnigt och talangfullt gjord, vilket tyckes
vara fallet även med denna. De konstnärliga och roliga bilderna av Tenniel ha
följt med den svenska upplagan. Alices äventyr är en i alla avseenden typisk
exponent för den specifikt anglosaxiska humorn. Den kunde ej tänkas vara från
början skriven på något annat språk än engelska. Har man sinne för denna
humor, är boken en liten guldgruva av befängt fantastiska och lustiga äventyr
som upplevas i drömmen. Men för barn som ej ha detta sinne blir den
knappast ens en rolig bok.

Av pojkböcker ha utkommit ungefär ett tjog, men av dem är det endast
ett par som man känner glädje över att de kommit till och som det torde falla
en pojke in att läsa mer än en gång, med ett ord: det är över huvud taget
förströelseläsning för stunden, mer eller mindre lyckat och ibland t. o. m. ytterst
dåligt ihopsatt. Till denna kategori höra Svarta falkens hemlighet av <i>Axel
Kerfve</i> (B.W., pris 1:—), Svarte Jim av <i>Gunnar Örnulf</i> och Vilde jägarn
av samme förf., Gula Örnen av <i>Tom Harris</i> (de tre sistnämnda Hq., inb. à
1:—), och Nybyggarne av <i>Olov Thomas</i> (B.W., pris 1:—), alltsammans
förfärdigat efter underhaltig indianboksschablon. Ingen av dessa böcker är
berättigad i folk- eller skolbibliotek. Bland urskogsindianer av <i>Gustav Lindwall</i>
(Lb., pris inb. 1:—) står visserligen på ett högre plan, men hör till sorten.

Bland äventyrsböcker av mera värdefullt slag äro att märka en av lektor
<i>Hugo Hultenberg,</i> efter historiska källor gjord skildring av den dristige och
förslagne äventyraren Ferdinand Cortez' färder, och särskilt av spanjorernas
under hans befäl utförda erövring av Mexiko. Denna historia har, liksom
spanjorernas övriga kolonisationsföretag, många svarta sidor; men den är
händelserik, spännande och kunskapsgivande (Erövringen av Montezumas rike, Sv. l. t.,
Saga n:r 59, pris inb. 1:50).

Det sjunkna guldskeppet av <i>Hans von Zobeltitz,</i> i fri översättning av Hugo
Gyllander (Sv. l. t., Sagor n:r 61, pris inb. 1:50). Handlingen är rolig och
spännande, utan att vara alltför osannolik, och där berättas vederhäftigt om
främmande länder.

Under titeln Kapten Bobs färder och äventyr i Afrika har Elias Grip, i god
bearbetning, utgivit en av den oförvansklige Robinsons diktares, <i>Daniel Defoes,</i>
övriga romaner: Captain Robert Singleton (Å. & Å., pris inb. 3:75). Men
ack, kapten Bob kan ej erövra någon plats i våra hjärtan vid sidan av
Robinson; han tål ej någon jämförelse med denne, fastän en beskrivning från denna
tid av en färd tvärs genom Afrika naturligtvis är av ett visst intresse.

Rajans vän av <i>Axel Holm</i> (Å. & Å., inb. 4:75) innehåller åtskilliga
jakthistorier och har ju ett och annat att förtälja om de sagoskimrande rajagestalterna
och deras fabulösa rikedomar, men är på det hela taget en onödig bok.
Översättningen innehåller åtskilliga danismer.

Grottpojken från stenåldern av <i>Margaret Mc Intyre</i> (Sv. 1. t., Saga n:r
63, pris inb. 1:50) är en lärorik och roande bekantskap, men lider av den
förvirrande anordningen att där sammanförts skildringar och berättelser från olika
skeden av den s. k. äldre stenåldern samt från skilda länder.

På tre av förra julens pojkböcker ha kommit fortsättningar. John Bergs äventyr
i Amerika av <i>Gustav Lindwall</i> (L.H., pris inb. 3:25) är ju av visst intresse
för dem som läst första delen, På jakt efter en morbror, men inte på långt
när så välskriven och rolig som denna. Gränsridare av <i>Ebbe Lieberath</i> (Bauer,
pris inb. 3:75) är, även den, svagare än sin föregångare, men bjuder liksom denna,
ehuru i ända mera osannolik form, på farofyllda, vågsamma och lustiga äventyr
samt på friskt och hurtigt pojkspråk. — Bättre berättad och roligare än de
föregående tjuvpojksböckerna av <i>Sigge Strömberg</i> är dennes Två tjuvpojkar i skolan
(Å. & Å., pris inb. 3:75), men upp till sina anglosaxiska förebilder når denne
författare ej på långa vägar. — <i>Pojkarnas</i> julbok 1917 (Å. & Å., pris inb. 1:75)
är ganska svag.

En förträfflig pojkbok bjöd dock julen på, nämligen den redan inom alla
civiliserade länder kända och avhållna Hjärtat på rätta stället av <i>Edmondo de
Amicis.</i> Den föreliggande svenska upplagan är en förkortad översättning av
Ernst Lundquist (Sv. l. t., Saga n:r 60, pris inb. 1:50). Förf. tillägnar boken särskilt
nio- till trettonåringarna och säger, att man skulle kunna kalla den »historien
om ett skolår, skr ven av en elev i tredje klassen av en italiensk stadsskola.»
Där få svenska pojkar en levande, åskådlig och vederhäftig bild av jämnåriga
av annan ras och helt olika miljö, på samma gång som de torde känna sig
fullt hemmastadda med dem, ty pojkar äro ju ända i urgrunden sig lika jorden
runt. Och så är Hjärtat på rätta stället ett lödigt konstverk av en verklig
diktare. Det påstås att ingen bok, utom Bibeln, utgått i så många upplagor.

En liten naturdyrkare kallar Ebba Nordenadler översättningen av Boyhood
of a Naturalist av <i>Fred Smith</i> (Sv. l. t., Saga n:r 62, pris inb. 1:50). Det är helt
enkelt en pärla bland s. k. »naturböcker» och bör ej saknas i något bibliotek
där barn och ungdom färdas. För övrigt är den intressant för gammalt folk
också, och man får riktigt lust att anordna ett akvarium efter Fred Smiths
anvisningar, och sedan iakttaga vad som händer i denna samhällsbild i smått.
Delikata små färglagda planscher av Ingeborg Uddén.

Grekiska hjältesagor i en framställning avsedd för den mognare ungdomen
kan ju anses vara av behovet påkallad. De upplagor vi förut äga äro främst
avsedda för skolbarn vid den begynnande undervisningen i allmän historia.
Det är en gedigen, innehållsrik samling med ett vackert och väl valt
bildmaterial, som nu utgivits av docenten <i>Arnold Norlind.</i> Han indelar sagorna i
två avdelningar: Vidundrens betvingare samt Härfärder och hemfärder. Till de
förra räknas då Perseus', Theseus' och Herakles' sagor, till de senare bl. a.
Iliaden och Odyssén. Det är en kunskapsgivande framställning och en god
uppslagsbok och herr Norlinds upplaga har i dessa avseenden ett obestridligt
värde. Men detta värde förminskas tyvärr i viss mån dels av den oenhetliga
framställningen, beroende synbarligen på olikartade källor, dels på den ställvis
rent felaktiga och ofta smaklösa språkbehandlingen. Jag väljer ett par exempel
ur mängden. »Dessa äro de [bedrifter], som egentligen satte prövostenen till hans
förmåga» — »chimäran var ett av de odjur som jordens innanmäte spytt ut» —
»en livlös, förbränd missgestalt» — »dem som voro för korta, sträckte han ut„
tills lemmarna passade till» — »Omgärdat mellan höga bergssidor låg den
fruktbara dalbottnen» — »Över den gamle härskarens grav räckte sig Jason och
Akastos handen».

</chapter>
<chapter name="LITTERATUR">
<h2>LITTERATUR</h2>
<h3>A. Skrifter med allmänt och blandat innehåll,</h3>
<b>Brunius, August.</b> Ansikten och masker. Modern litteratur, konst och
teater. Nst. 1917. 192 s. Portr. <tab><b>6:75.</b>

En samling ur dagspressen hämtade korta artiklar om skilda företeelser inom de senare
decenniernas konstliv. Förf. behandlar de mest olikartade ämnen med journalistisk ledighet
men utan djupare ingående på problemen. Bland uppsatserna behandla några nyare engelsk
litteratur (Bernard Shaw, Thomas Hardy, John Galsworthy), andra den moderna svenska konsten
(Ernst Josephson, Karl Nordström, Prins Eugen, Reinhold Norstedt m. fl.), andra norsk, fransk
och kinesisk konst, andra åter teater och dramatik. Då hans framställning emellertid som
nämnt icke alis gar på djupet och ej är avsedd att vara instruktiv, torde den föga lämpa sig
för folkbiblioteken. <tab><i>O. W—n.</i>

<b>Fogelqvist, Torsten.</b> Bok och svärd. Tal och uppsatser. A. B. 1917. 281  s. <tab><b>5:50.</b>

En stor del av innehållet i denna samling anknyter sig nära till förf:s verksamhet som
rektor för den främst för arbetarungdom avsedda Brunnsviks folkhögskola. Bland de hithörande
uppsatserna förtjänar särskilt att framhållas föredraget »Bland arbetareungdom» med dess
utmärkta karakteristik av denna ungdoms uppfattningssätt. Vidare märkas litteraturkritiska
uppsatser angående Ossiannilssons sociala författarskap (»Inför Barbarskogslitteraturen»), Hans
Larssons Reflexioner för dagen (»Med filosofen på krigsstigen») och Sundbärgs Det svenska
folklynnet (»Tolkningar av svenskt folklynne»), några i all sin korthet mycket givande
minnesord över August Strindberg och slutligen några politiska föredrag och uppsatser, i vilka förf.
dokumenterar sig som en av det liberala partiets allra bästa pennor. <tab><i>F. H.</i>

<h3>B. Teologi och kyrkohistoria.</h3>
Jfr nedan arbetet om Grundtvig på <i>J.</i>

<b>Björkquist, Manfred.</b> Altarets härlighet. Nbl. 1917. 14 s. (Sv. kristl.
studentrör. folkskr. 31.) <tab><b>0:25.</b>

»Längst fram i kyrkan står altaret. Redan den flyktige besökaren förstår att först styra
sina steg dit.» I stämningsfyllda satser söker B. att klargöra betydelsen av altaret i våra kyrkor,
de tankar och idékretsar det vill väcka till liv. <tab><i>E. M. R.</i>

<b>Hinton, James.</b> Lidandets hemlighet. En bok för de bedrövade. Övs.
[fr. eng.] av August Carr. Lb. 1917. 92 s. <tab><b>1:50.</b>

Detta märkliga arb. av den ryktbare engelske läkaren är sedan ett halvsekel tillbaka berömt
och mycket uppskattat i den anglosachsiska världen. H. ser lidandet från kristlig synpunkt och
och lägger tonvikten på offertanken. I lidandet, säger förf., äger livet betingelserna för att
uppenbara det godas högsta form och för att ledas mot de bästa mål. <tab><i>E. M. R.</i>

<b>Kirn, Otto.</b> Den evangeliska dogmatiken i dess grunddrag. Övs. [fr. ty.]
av Sigfrid Medelius. Gle. 1917. 169 s. Litt. <tab><b>3:50.</b>

K:s dogmatik hör till de bästa i sitt slag. Förf. var i livstiden professor vid Leipzigs
universitet och hans för tidiga bortgång för några år sedan beklagades allmänt. Ståndpunkten
är modern, ärlig och klar, men på samma gång pietetsfull. Varje paragraf i framställningen
föregås av en kort litteraturförteckning, till vilken den svenske översättaren fogat en del svenska
arbeten. <tab><i>E. M. R.</i>

<b>Leufvén, Edv[ard].</b> J. A. Eklund som predikant. En homiletisk studie.
Diak. 1917. 114 s. <tab><b>1:50.</b>

Kyrkoherde L:s studie över den svenska kyrkans väl för närvarande mest originellt
begåvade homilet är ägnad att tilldraga sig mycken uppmärksamhet. L. skärskådar Eklunds
predikan såväl till dess form som till dess innehåll och söker påvisa de för densamma
karakteristiska dragen särskilt i åtskillnad från en äldre tids predikan. <tab><i>E. M. R.</i>

<b>Rundgren, Viktor,</b> o. <b>Ljunggren, V. J.</b> Från fädernas tid. Ett bidrag till
kännedomen om fromhetslifvets historia i vår kyrka. Peh. 1917. 155 s. <tab>Inb. <b>3:25.</b>

Boken, som inledes med en kort skildring av den gamla pietismen i vårt land och som
avslutas med några böner, hämtade ur Mose och Lambsens visor, ger oss på detta sätt den
andliga miljö, vari bokens huvuddel skall ses. Denna utgöres av sånger, hämtade ur de
sångsamlingar, som under 1700- och 1800-talen användes i vårt land, särskilt ur den nyssnämnda
sångboken men även ur Syrens, Linderoths m. fl. Avsikten har varit dels att bereda en större
allmänhet tillfälle att sjunga en gången tids andliga sånger, dels att lämna ett bidrag till
fromhetslivets historia i vår kyrka.

Över de melodier, som åtfölja sångerna och som sedan gammalt använts till dem, ligger ofta en
enkel och rörande ton av innerlighet, som röjer släktskap med de tider, då de allmänt sjöngos.
Deras värde synes mig bäst framträda, då de sjungas utan ackompagnemang.

Fastän boken säger sig framträda utan alla anspråk vare sig på forskningens eller musikens
område, skulle det varit en stor fördel, om den lämnat så fullständig uppgift som möjligt
på vern som är författare till de särskilda sångerna och ur vilka sångsamlingar de hämtats. <i>L. T.</i>

<h3>C. Filosofi.</h3>
<b>Feilberg, Ludvig.</b> Nutids själavård. Om största utbytet av själens gåvor;
Till svenska [fr. da.] med inledning av Algot Ruhe. Nst. 1917. 260 s. <tab><b>4:—.</b>

Ur Algot Ruhes gott orienterande inledning om den danske livsfilosofens karaktär och teorier
må hämtas följande sammanfattande karakterisering: »På grundval av hundratals små
iakttagelser av själstillstånd letar han sig fram till en på erfarenhet byggd och efter vetenskapliga
metoder genomförd lara om hur människan bör förhålla sig, därest hon vill bevara själen
spänstig och frisk, arbets-, alstrings- och njutningskraftig — hur livets nyskapelse i vårt inre
skall skyddas och befordras under kamp mot vanans hot och de materiella betingelsernas
förlamande tyngd.» <tab><i>M. J.</i>

<b>Rathenau, Walter.</b> Kommande tider — kommande ting. Till sv. [fr. ty.]
jämte företal av Algot Ruhe. 5 uppl. H. G. 1917. 306 s. <tab><b>4:75.</b>

R:s föreliggande arbete är fyllt av en storslagen profetisk ända, som med djup insikt om
nutida realiteter pekar ut över dessa fram till nya möjligheter för förverkligandet av
undanskymda ideal. Hans bok innebär en skarpsynt kritik över civilisationens utveckling samt utgör
en ingående vidräkning med det hittills uppnådda kulturläget och med de vägar och de
metoder, som lett fram till detsamma; och först och främst pekar den på, hurusom det andliga
blivit förkrympt genom en överhandtagande <i>mekanisering</i> av samhällsliv, av strävanden, av
arbetsformer och av åskådningar. R. kräver en genomgripande omgestaltning av samhällets
ekonomiska struktur. Gentemot en civilisation, som utmynnat i teknik, organisation och alltings
merkantilisering, kräver han de andliga värdenas framförande i första planet och predikar
nödvändigheten av en <i>själskultur</i> av mera omfattande och mera djupgående art än hittills.


Många skola med en axelryckning avfärda denne författare i det lyckliga, praktiskt överlägsna
och inbillat förnäma medvetandet därom, att han är idealist utan rot i verkligheten och
således — om också intressant och till och med sensationell i sin framställning — fullkomligt
utan någon som helst betydelse för det praktiska livet.

Men — nu kommer det märkliga: författaren är en vetenskapligt utbildad företagsledare
inom den elektriska tekniken och har såsom framstående organisator fullgjort uppdraget att
genomföra omläggningen av sitt lands industri under krigstid. Och denne inom näringslivet
erkänt framstående man predikar själskultur och själavård gentemot en ensidig intellektualisme
han förklarar all vår vandel och strävan rättfärdigade endast i den mån de främja själens och
dess rikes utveckling, han kräver ett nytt, fördjupat ekonomiskt samvete. Han visar, hurusom
vår tid betraktar nyttan och framgången såsom måttstocken vid handlingens värdering, under
det att den glömt bort själens inre liv.

R. predikar en <i>ekonomisk etik:</i> »egendom, förbruk och anspråk äro inga privatsaker — —
de angå staten, moralen och mänskligheten», han hänvisar till en etisk reformation på det
social-ekonomiska området. »Meningen med all hushållning är frambringandet av ideella värden»,
men  tyvärr är detta ständigt förbisett och »intressena sättas städse långt framför idealen».

R:s bok utgör en flammande protest mot vissa av tidens mäktigaste grundåskådningar, den
innehåller en brinnande förkunnelse om nödvändigheten av en etisk pånyttfödelse. Mången
skall den måhända förefalla tung att läsa, trots Algot Ruhes omsorgsfulla översättning, men
var och en skall säkert finna att det på denna boks genomläsning nedlagda arbetet ger den
rikaste behållning av nya, väckande och bärande tankar, av värdefulla uppslag till prövning
och återuppbyggande av egna grundåskådningar. Bokens innehåll borde predikas icke blott
på torgen utan även i salongerna — må den nu bli flitigt läst och begrundad i våra
folkbibliotek. <tab><i>K. Kjg.</i>

<h3>D. Uppfostran och undervisningsväsen.</h3>
Jfr nedan arbetet om Grundtvig och Wennerberg på <i>J.</i>

<b>Peters, W.</b> Psykologisk pedagogik. Översiktlig framställning. Övs. [fr. ty.]
av M. Dalen. Nst. 1917. 119 s. Litt. <tab><b>2:50.</b>

En systematisk framställning av den vetenskapliga pedagogikens problem och de resultat
den kommit till. En och annan onödig schematism tynger boken, men eljest har P. på ett
förträffligt sätt preciserat pedagogikens viktigaste uppgifter och valt ut några av denna ännu
knappt mer än påbörjade vetenskaps viktigaste resultat. För vidare studier ge de vart kap.
vidfogade litteraturhänvisningarna en god vägledning, om de också i många fall äro både
knapphändiga och ojämna. <tab><i>M. J.</i>

<b>Uhrström, Wilh[elm].</b> Grammofonundervisning. Några rön. Nst. 1917.
12 s. Ill. <tab><b>0:35.</b>

En kort och klar redogörelse för fonografens och grammofonens användning vid
korrespondensundervisning och främst vid klassundervisning. U. är så övertygad om grammofonens
framtid på detta område, att han anser det vara »blott en tidsfråga, när den intar sin
naturliga plats vid sidan av kartan och jordgloben». Sin största betydelse kan grammofonen givetvis
få vid undervisningen i främmande språk, men även vid läs- och deklamationsövningar i
modersmålet kan den göra ej obetydlig nytta. <tab><i>L. L.</i>

<h3>E. Språkvetenskap.</h3>
<b>Bergström-Simonsson, Anna.</b> Taltekniska övningar. Nst. 1917. 37 s. <tab><b>1:—.</b>

Innehåller en rikhaltig samling metodiskt ordnat övningsmaterial för olika sidor, av
talröstens fysiologiska utbildning. <tab><i>C. F. Hbg.</i>


<b>Gustafson, A[ugust] Stef[anus].</b> Svensk ordlista. 20,000 ord med över
4,000 förklaringar och uttalsbeteckningar. 9 uppl. A. V. C. 1917. 71 s. <tab><b>0:30.</b>

Synnerligen billig och i förhållande till sitt omfång mycket rikhaltig. Förklaringarna
gälla i synnerhet de utländska ord, som upptagits i svenskan. De talrika inkonsekvenserna i
fråga om upptagande av ord och uttalsuppgifter torde ej i högre grad genera den allmänhet,
för vilken skriften är avsedd. — S. 2 uppgives oriktigt, att alias har tonvikten på andra
stavelsen. <tab><i>T. H.</i>

<h3>F. Litteraturhistoria.</h3>
Jfr nedan arbetena om Rolland, Snoilsky och Strindberg på <i>J.</i>

<h3>G. Skönlitteratur.</h3>
<b>Andersson, Hilding.</b> Kuno Amérs skolår En pedagogisk lärodikt. Gle.
1918. 124 s. <tab><b>2:—.</b>

Den nyligen avlidne förf. har under sina sista levnadsår samlat sina erfarenheter på uppfostrans
område och ägnat dem poetisk behandling, en form, som icke behöver annat försvar
än det sätt, varpå den utförts. Ämnet för dikten är den gamla frågan: Skall uppfostraren
sträva efter att från de unga utestänga de inflytelser, som stå i strid mot hans livs- och
världsåskådning? Den allmänna opinionen besvarar nog denna fråga jakande, och då barnen icke
dess mindre sättas i skola, där de måste råka ut för olikartade, ja, inbördes stridiga inflytelser,
så fordrar den, att skolans ledning skall vara så stark, att de påverkningar, som stå i motsats
till föräldrarnas mening, neutraliseras, den moraliska nivån bland lärjungarna hålles uppe och
den livsåskådning kommer till uttryck i undervisningen, som överensstämmer med den
härskande åsikten. I livfulla, konkreta skildringar, präglade av trygg humor och uppburna av
varm känsla, har förf. givit bilden av en skolynglings liv, påverkat av ett korrekt men
klemande hem, en icke i alla stycken mönstergiltig kamratkrets, lärare av olika läggning och
åsikter samt den oundvikliga, olyckliga ungdomsförälskelsen. Ynglingens utveckling har efter
föräldrarnas och den allmänna opinionens mening tagit en olycklig vändning, då förargelse
och ungdomsjäsning inom honom komma till utbrott på studentexamensfesten i ett tal, vari
han övermodigt utdömer skolan och hela samhället såsom dressyr- och tvångsanstalter. Den
anklagelse, som den allmänna opinionens representant, ynglingens moder, riktar mot skolans
ledning att genom slapphet och efterlåtenhet vara skulden till den förmenta olyckan, besvarar
skolans rektor, författarens representant, med hänvisning till uppfostrarens uppgift att hos de
unga uppväcka och egga lust och mod att sätta in sin kraft i ärlig kamp för sanning och
rätt. Bästa medlet härför är icke att inplanta sina egna meningar hös ynglingarna utan att
föregå dem i att fostra sig själv i sanningskärlek, karaktärsfasthet och hängivenhet för det
ideala.

Författarens sällsynta förmåga att återgiva icke blott de väsentliga utan ock de sympatiska
element, som förefinnas i olika åskådningar, tillika med framställningens konstnärliga form
gör att boken med gagn och glädje kan läsas av alla, som hava intresse för uppfostran. <i>C. O. A.</i>

[<b>Blomberg, David,</b> pseud.:] David Lindé. Uvdalens patroner. Nst. 1917.
205 s. <tab><b>4:75.</b>

En vederhäftig och stark skildrare av verklighet, vilken strax kan konstateras som i huvudsak
rent faktisk; däremot utav den fria gestaltningskraft gentemot stoffet, som omdanar det till
dikt. En klar och fantasilös realist. <tab><i>F. V.</i>

<b>Duse, S[amuel] A[ugust].</b> Doktor Smirnos dagbok. Detektivroman. H. G.
1917. 227 s (Privatdetektiven Leo Carrings märkvärdiga upplevelser 4.) <b>4:—.</b>

Denna detektivroman synes mig icke kunna mäta sig med förf:s föregående arbeten inom
denna genre. Hela intrigen vilar på den utan tvivel ganska osannolika förutsättningen, att en
förbrytare skriver dagbok över sina egna mandater. Stilen är ledig och många sidor äro
spännande nog. <tab><i>E. G.</i>

<b>Ekstrand, Einar.</b> Storm och stilje. Dikter. A. B. 1916. 90 s. <tab><b>2:75.</b>

Dessa förstlingsdikter av den unge författaren vittna om en hängiven kärlek till ordens
konst, och hans poetiska strävan har i första rummet gått ut på att finna deras musik och
färg. Den formella skickligheten är överraskande. Även framstående skalder skulle kunna
avundas honom hans formkonst; han kan i grund, vad icke alla av dem kunna — det poetiska
hantverket. Den perfekta formen motsvaras emellertid icke organiskt av ett jämbördigt poetiskt
innehåll. Här märker man stundom bristen på livserfarenhet, och föreställningarna om världen
äro ofta kammarpoetens. Bäst äro de genomförda poetiska liknelserna oeh meditationerna, t. ex.
Till Pomona, Ode till tystnadens Genia och den besjälade trädgårdsbilden Fontänen. De
poetiska läromästarna ha tydligen varit de engelska skalderna i början av 1800-talet, framför
andra Keats och Shelley. <tab><i>S. S—n.</i>

<b>Elgström, Anna Lenah.</b> Mödrar. 4 uppl. A. B. 1918. 345 s. <tab><b>5:75.</b>

Har samma intensiva känsla, stundom också samma konturlösa uttryckssätt, som varit
förtjänster och brister i Anna Lenah Elgströms diktning. Hon påminner i sitt patos både om en
rysk revolutionär och en tapper engelsk frälsningssoldat. Hur kärleken, godheten, som ligger
i förhållandet mellan moder och barn, är en ljusstråle i världens blinda mörker och kan
återställa ens tro »att tillvaron innerst inne trots allt måste vara gudomlig» — det är ledmotivet i
Mödrar, som med sina betydande brister dock hör till de märkligare böckerna av dem, som
utkommit under hösten 1917. <tab><i>F. V.</i>

<b>Hedberg, Tor.</b> Perseus och vidundret. Ett drama. A. B. 1917. 101 s. <tab><b>3:50.</b>

Den enda dramatiska produkten från senare tid av verkligt poetisk och konstnärlig (dock
ej särskilt dramatisk) gestaltning. På myten om Perseus och Andromeda har skalden byggt ett
stycke i ideal stil på vers och med lyriska skönheter. Men det speglar också ett idéinnehåll,
som de stora tidshändelserna framkallat och som förvandlats till allmänmänskligt. Dramat
ger den bittra och vemodiga visdomen, att människornas slavnatur behöver skräcken, faran
för att de skola lyda lagen, men också att det fria hjältesinnet — levande framställt i
Perseus' unga gestalt — törs spränga de heligaste vanföreställningar. <tab><i>F. V.</i>

<b>Ideström, Axel.</b> Korsets seger. En romersk berättelse. W. & W. 1917. 276 s. <tab><b>3:75.</b>

En ganska läsbar roman från Konstatin den stores tid, dock måhända utan det spontant
poetiska i förf:s andra böcker från fjärran länder och tider. <tab><i>F. V.</i>

<b>Jensen, Alfred.</b> Gnistor från världsbranden. Kampdikter. Tiden 1917. 60 s. <tab><b>1:50.</b>

Vi ha fått en del lyrik om världskriget, sällan framstående; några stycken i denna
samling av den bekante slavofilen höra till det bättre. <tab><i>F. V.</i>

<b>Kallstenius, Gottfrid.</b> Dikter och hugskott. W. & W. 1917. 160 s. <tab><b>3:50.</b>

Målaren Kallstenius framlägger här ett antal dikter han haft förvarade i sina gömmor
under årtionden. De äro icke just självständiga uf artistisk synpunkt och man kan i dem
nog mycket avläsa den fortgående litterära utvecklingen, men de förråda en människa med
poetisk åder och en icke vardaglig ande, äro sålunda en begåvad amatörs arbete. <tab><i>F. V.</i>

<b>Lagerkvist, Pär.</b> Järn och människor. Noveller. A. B. 1915. 139 s. <tab><b>3:—.</b>

Innehåll: Skärvorna. — Maurice Fleury. — Det röda skenet. — Leonard. — En broder
söker sin broder.

Det formellt nya i dessa berättelser gäller dispositionen och byggnaden. Förf. eftersträvar
ett slags geometrisk komposition, klart överskådlig och proportionellt beräknad. Den
arkitektoniska idén är konsekvent genomförd, men själva byggnadsskelettet framträder ibland så

demonstrativt, att den estetiska effekten uteblir. Bokens svagaste punkt är den mänskliga
livsskildringen, som i sitt bemödande att nå tillbaka till urkänslorna och det instinktiva i
människan förleder till en ensidighet, som vilseleder. Motiven, som gärna löpa ut i gräsligheter,
äro rena konstruktioner och ge aldrig konstnärlig illusion av levande verklighet. Däremot
innehålla novellerna prov på en verksam målerisk bildkonst och enstaka tavlor (episoder ur
världskriget) gripa genom poetisk stämning. <tab><i>S. S—n.</i>

<b>Melsted, Henning von.</b> Gerda. Roman. 2 uppl. A. B. 1918. 216 s. <tab><b>4:75.</b>

Historien om en kvinna mellan tvenne män, sin egen och en annan. Det är inga idealfigurer
men alla tre skildras inifrån med mänsklig sympati utan att författaren själv tager
någon som helst ställning till det etiska problemet. Boken har, utan att vara betydande, vissa
litterära egenskaper. <tab><i>F. V.</i>

<b>Mörne, Arvid.</b> Offer och segrar. Från Finlands kämpar. A. B. 1918. 76 s. <tab><b>3:—.</b>

Dessa dikter vilja påminna fennomanerna om »svensk gärning» i Finland, och under de
sista tidernas olycka göra de front mot den röda revolutionens strävanden. Det är således en
högaktuell bok, och den har åtskillig poetisk energi och poetisk bitterhet. Det karga, kala
och frusna i Finlands landskap får Mörne uttrycksfullt fram. <tab><i>F. V.</i>

<b>Ossiannilsson, K[arl] G[ustaf].</b> Förrädare. Socialt skådespel i fem akter.
Efter romanen Barbarskogen. A. B. 1917. 143 s. (Dramatik 5.) <tab><b>2:75.</b>

Detta skådespel är en dramatisering ur författarens bekanta roman »Barbarskogen» och
kan nog göra effekt på scenen. <tab><i>F. V.</i>

— Thomas Thorild. Historiskt skådespel i tre akter. Sv. andelsf. 1917.
146 s. (Dramatik 6.) <tab><b>2:75.</b>

Thorilds suggererande gestalt har O. gjort till medelpunkt i ett treaktsdrama med livlig
dialog och goda scenslut, egentligen tre olika tavlor ur Thorilds liv. Det hela är ej betydande,
men försvarlig genre. <tab><i>F. V.</i>

<b>Balzac, Honoré de.</b> Gobseck. En parisisk procentare. — Överste Chabert.
Hjälten från Eylau. Tvänne berättelser. Övs. [fr. fra.] jämte en levnadsteckning
av Honoré de Balzac av O. H. D. B. & B. 1917. 159 s. <tab><b>1:—.</b>

Inledda av översättarens lilla färgrika och livfulla essay över Balzac, koncentrera dessa
två dystra men fängslande skildringar några av den utomordentlige romanförf:s starkaste sidor som
berättare och själslodare. Den förra berättelsen ger företrädesvis några originella och målande
interiörer ur ett av världsstadens kusliga pantlånekontor med dess dominerande huvudperson, en
förfärande naturalistisk och exotisk ockrarfysionomi, därtill skildrad med något av den visionära
fantastiken hos Rembrandts gamla holländska judetyper. Han kommer som hämnaren, som de
förkroppsligade samvetskvalen till sina offer. — Den senare berättelsen, ett hyperromantiskt frosseri
i skärande kontraster, framställer icke desto mindre med den moderne naturalistens mästerskap ett
gripande människoöde, vartill det nuvarande världskrigets elände måhända kan visa ett eller annat
motstycke. Det är den obevekligt sanna historien om hjärtlöshetens triumf över hjärtegodheten,
om kretsloppet från hittebarnshuset via valplatsernas tummel och fasor till fatttghuset. Av
bipersonerna minns man särskilt ett par högst levande parisadvokater; den ene erinrar slående
om Honoré Daumiers dämoniska skepnader. Hela advokatbyrån är f. ö. en traditionellt klassisk
fransk miljöskildring. Översättningen är här och där bristfällig. <tab><i>E. A—ie.</i>

<b>London, Jack.</b> Jerry. Övs. [fr. eng.] av Ernst Lundquist. Boh. 1917. 296 s. <tab><b>4:25.</b>

Ovannämnda bok är Jack Londons sista arbete. På svenska har det utkommit först efter
hans död. Det är en historia om en hunds underbara äventyr på en av Salomonsöarna. För
dem, som intressera sig för djur, är berättelsen av ett visst intresse, men i värde kan den

givetvis icke mäta sig med förf:s föregående arbeten. Den torde nog få räknas till det svagaste
av hans produktion. Stilen är livlig och skildringen rik på detaljer, men dessa förefalla ofta
nog väl fantastiska. Som äventyrslektyr för ungdom torde boken kunna anses ganska
lämplig. <tab><i>J. F.</i>

<b>Lukianos.</b> Valda skrifter. Fr. grek. af Hans Huit. Ny följd. Nst. 1917.
4°. 175 s. <tab><b>4:—.</b>

God översättning av den store satirikerns dialoger, som äro av intresse dels som kultur-
och sedeskildringar från antikens senare tid dels som prov på samma tids frivola behandling
av den gamla mytologien. <tab><i>M. P. N.</i>

<b>Riverton, Stein</b> [pseud. för <i>Sven Elvestad</i>]. De tre som kom. Övs.
[fr. no.] av Karin Johnsson. Db. 1917. 236 s. <tab><b>0:85.</b>

En mycket slätstruken detektivhistoria utan artens värsta utväxter men utan egentligt
intresse. Någon anledning för folkbiblioteken att köpa boken finns icke. Översättningen är
bland de bättre; dock är översättarinnan okunnig om skillnaden mellan en <i>portier</i> på ett hotell
och en <i>portiär</i> (ett slags förhänge) o. s. v. <tab><i>R. G. B.</i>

<b>Rolland, Romain.</b> Jean-Christophe. Övs. [fr. fra.] av Louise Åkerman.
7, 8. A. B. 1917. <tab><b>4:25, 4:50.</b>

Ang. d. 1—6 se Bibl.-bl. 1916. s. 223. f.

7. Under samma tak.

Trots den betänkliga tyska bredden med flera om gammalt anglosachsiskt maner erinrande,
ganska tröttsamma utvikningar och beskrivningar har denna del av den stora romanen på det
hela taget en fast, sluten komposition. Förf. låter Jean-Christophe etablera ett sant kamratliv
tillsammans med den nyvunne franske vännen Olivier i en banal parisisk hyreskasern och under
samma tak träda i innerlig och fruktbar växelverkan med många präktiga, hederligt och heroiskt
strävsamma existenser i husets olika våningar, en verklig provkarta på något av det bästa och mest
äkta, Frankrike äger. Denna goda idé är mycket skickligt genomförd. Med klar blick för det
ödesdigra i dessa var för sig utmärkta människors ömsesidiga misstroende och motvilja mot
samverkan söker han entusiastiskt närma dem till varandra och driva de motspänstiga till
gemensamma kraftyttringar. Vid en plötslig spänning mellan Frankrike och Tyskland, varunder
krigsryktena surra allt bestämdare, får han så till sin förvåning kännbart erfara, hur
fransmännen i hans omgivning kunna glömma alla inbördes skiljaktigheter och verkligen förmå
samla sig i storslagen endräkt mot ärkefienden. Dessa ypperligt skrivna sidor ha en profetisk
klang. Vänskapsförhållandet mellan Jean-Christophe och Olivier, med sin karakteristiskt franska,
lätt erotiska underton, bjuder på rätt många finesser i deras tankeutbyten. Skildringen av
världsstadens judetyper är fördomsfri och vidhjärtad, och en raskt och lustigt återgiven,
traditionell Paris-duell bildar ett drastiskt inslag i det något magra händelseförloppet.

8. Väninnorna.

Huvudintresset i denna del knyter sig till några kvinnors inflytande på de bägge vännernas
livsöden och karaktärsutveckling. Särskilt har berättelsen om Oliviers rikt skiftande, slutligen
avgjort olyckliga äktenskap med den unga' parisiskan Jacqueline Langeais mycken konstnärlig
lödighet. Skildringen av denna raffinerade, moderna sirennatur ställer förf:s förmåga av
djupgående själsanalys i bästa belysning. Utmärker sig detta genomtänkta kvinnoporträtt företrädesvis
för sin känslighet i klärobskyr och valörer, så bildar i en viss motsats härtill framställningen
av Jean-Christophes väninna, den frigjorda och lidelsefullt uppriktiga skådespelerskan Francoise
Oudon, ett slags polykrom relief med skarpaste profilering. Slutligen framskymtar redan här
en tredje märklig kvinnogestalt, italienskan Grazia, Jean-Christophes harmoniska och diskreta
beskyddarinna. Övriga såväl kvinnliga som manliga bipersoner äro ofta förträffligt skisserade
Bokens hjälte, vars genialitet nu lyckas spränga eller kuva musikmetropolens än kallsinniga
än upphetsade motstånd och yppar sig i energiska strävanden tör en sant demokratisk
livs- och konstverksamhet, väckes även tack vare vännen Olivier till klart medvetande om Frankrikes
ädla, betydelsefulla insats i världskampen för frihet och förnuft. <tab><i>E. A—ie.</i>

<h3>H. Musik.</h3>
Jfr nedan arbetet om Strindberg på <i>J.</i>

<h3>I. Historia.</h3>
<b>Klein, Ernst.</b> Revolutionsdagar. Resebrev från Petrograd. Nst. 1917.
22 + 146 s. <tab><b>3:75.</b>

Resebreven, som varit publicerade i Stockholms dagblad, härröra från tiden april—juni
1917, då den borgerliga regeringen ännu innehade makten, ehuru förebud till den
bolschevikiska omvälvningen vid flera tillfällen visade sig. De innehålla intervjuer med flera vid denna
tid ledande personer, skildringar av besök i Soldat- och arbetarerådets lokal och i den kvinnliga
»dödsbataljonens» högkvarter m. m. Boken framträder, såsom förf. uttryckligen betonar, utan
några anspråk och har ej heller något värde för en djupare forskning men är lättläst och
underhållande. <tab><i>A. H.</i>

<b>Söderhjelm, Alma.</b> Napoleons syskon. 2 uppl. A. B. 1917. 261 s. Ill.,
portr. (Historiska essayer 1.) <tab><b>5:50.</b>

Denna samling essayer är en värdig fortsättning på förf:s fina kulturskildringar från franska
revolutionen. Så levande som intresset alltjämt är för napoleonstiden och napoleonerna kan
boken påräkna beaktande även utanför de speciellt historiskt intresserades krets. Det behöves
inga djupare kunskaper för att kunna följa med och deltaga i de skildrade personernas
växlande och underbara levnadsöden. Tragiskt är det att finna, hur alla Napoleons syskon råkade
i opposition mot sin broder och med nödvändighet måste göra detta, emedan han, sedan de
av honom satts till regenter i skilda länder, satte sådana krav på dem, som de icke kunde
förlika med de skyldigheter, som de kände sig äga mot sina undersåtar. Men de voro alla
beroende av honom, och när de icke foga sig efter hans önskningar, råka de också ut för
hans vrede och behandlas mer eller mindre bryskt.

Läsarens intresse knyter sig nog starkast till Lucien Bonaparte och Elisa Bacciochi, de
båda snillrikaste av Napoleons sju syskon. Såväl dessa båda som också de övriga utmärka
sig icke just för något militärt geni, men såsom civila organisatörer äro de ganska betydande,
när de väl tvingas av omständigheterna att gripa in. Den obetydligaste i raden var utan tvivel
Louis Bonaparte, konung av Holland. Men hans begåvning var också av helt annat och
inåtvänt slag än de övrigas.

Till den svenska och försvenskade Napoleon-litteraturen är arbetet ett värdefullt tillskott
och man får hoppas, att dessa essayer, som angivas vara de första i en samling, snart skola
följas av andra. <tab><i>J. F.</i>

<b>Nilson, Elow,</b> Svenska hjältar vid fronten. (Tit.-rubr.: Ur en stupads
dagbok.) 2 uppl. Å. & Å. 1917. 144 s. Ill., portr. <tab><b>3:25.</b>

Dessa starka och gripande skildringar från krigsskådeplatsen äro skrivna av en man, som
själv stod med i ledet. Tappert kämpade han såsom frivillig på franska sidan, till dess han
såsom så många andra nåddes av sitt öde och uppfördes på förlustlistorna. Vad han skriver,
präglas av omedelbarhet och friskhet, och han har blicken öppen även för de få ljusa sidor, som
krigarlivet kunna erbjuda. Ett stort antal förträffliga reproduktioner av fotografier förhöja
arbetets värde. <tab><i>E. G.</i>

<h3>J. Biografi.</h3>
<b>Munthe, Arnold.</b> Svenska sjöhjältar. 7. Flottan och ryska kriget 1788—
1790. Otto Henrik Nordenskjöld. D. 4. Nst. 1917. 184 s. Ill. <tab><b>11:—.</b>

Av kommendörkapten M:s stora arb. Svenska sjöhjältar (jfr Grkat. s. 187 o. Bibl.-bl. 1917,
s. 283) lämnar den fjärde delen av band 7 en skildring av förhållandena i Karlskrona 1789,
den hemska farsoten som bortryckte en mängd folk och förlamade örlogsflottans handlingskraft.
Skärgårdsflottan under C. A. Ehrensvärds ledning led vid Svensksund aug. 1789 ett
avgörande nederlag. Av fälttåget ävensom slaget lämnar M. en klar och åskådlig skildring»
Kartor och en förträfflig plan göra framställningen lätt tillgänglig. Synnerligen övertygande
verkar förf:s kritik av slaget och hans skarpa omdöme om Ehrensvärd som amiral. <i>E. N—nn.</i>

<sc>Grundtvig, Fredrik.</sc> <b>Holmström, Maria.</b> N. F. S. Grundtvig. En
märkesman i det 19:e århundradet. Lb. 1917. 287 s. <tab><b>5:75.</b>

Grundtvig har många beröringspunkter med den svenska romantiken, har i religiöst och
pedagogiskt hänseende påverkat många svenskar och står såsom lärofader för den svenska
folkhögskolan. En framställning av Grundtvigs liv och verksamhet är därför av stort intresse
för den svenska allmänheten. Förf. har i det stora hela väl gått i land med den begränsade
uppgift hon förelagt sig. Språket röjer dock på sina ställen alltför tydliga spår av de danska
källorna och korrekturläsningen, särskilt av interpunktionen, är alltför slarvig. Folkhögskolor,
seminarier, folkbibliotek och alla religiöst och pedagogiskt intresserade personer skola hava
gagn och glädje av denna bok. <tab><i>C. O. A.</i>

<sc>Rolland, Romain.</sc> <b>Seippel, Paul.</b> Romain Rolland. Mannen och verket.
Övs. [fr. fra.] av Viva Bauer-Ostermann. A. B. 1917. 224 s. Litt. <tab><b>4:25.</b>

Som redan själva citeln antyder, avser denna den fransk-schweiziske kritikerns monografi
över en av samtidens ryktbaraste förf. att insätta hans personlighet och livsgärning i det rätta,
ömsesidiga sammanhanget. Otvivelaktigt lämnar också hans lika inträngande som fylliga
framställning en särdeles beaktansvärd och vägledande systematisk översikt härvidlag. Av de
ursprungligen för det mesta som tidningsartiklar publicerade, här till ett helt i 18 kapitel
sammanförda essayerna förtjäna särskilt framhållas de som med ganska riklig dokumentering sprida
ljus över förutsättningarna för det stora genombrottet, »Jean-Christophe», och lämna en livlig,
ej sällan sympatisk skildring av Romain Rollands närmaste franska miljö. Mycket av intresse
innehålla även avdelningarna »Författaren», »Jean-Christophes' estetik», »Hjältarna», »I Tyskland»,
»I Frankrike» och ej minst »Romain Rolland under kriget». Däremot torde de mera exklusivt
filosoferande uppsatserna vara både väl mångordiga och mångtydiga. Över huvud äro
upprepningar och brist på stringens kritikerns svaghet. Arbetet avslutas med en utförlig och
rikhaltig bibliografi. <tab><i>E. A—ie.</i>

<sc>Snoilsky, Carl.</sc> <b>Carl</b> Snoilsky och hans vänner. Ur skaldens brevväxling.
D. 1. H. G. 1917. 332 s. Portr. <tab><b>9:—.</b>

Ett urval ur Snoilskys numera till Kungl. biblioteket överlämnade brevväxling. Man finner
där dels ungdomsbrev från uppsalatiden, då Snoilskys diktartalang blott var känd inom det
litterära studentsällskapet N. S., dels brev från hans vandringsår, då han njöt det fria och
oberoende livet i Italien och Spanien, dels också en del brev från hans senare år, då han
lämnat Sverige efter att år 1879 hava upplöst sitt första äktenskap och slagit sig ned i Dresden
med sin andra hustru. De tidigare breven äro till största delen föga givande för
kännedomen om S:s litterära utveckling men giva däremot åskådliga bilder ur tidens uppsalaliv; av
de senare äro breven till M. Lagerberg de intressantaste, då S. där ofta beror både politiska
och sociala frågor, ehuru även i dessa brev hans förbehållsamma natur gör sig märkbar. Boken
bör givetvis anskaffas till alla bibliotek, där man i större utsträckning samlar svensk
litteraturhistoria och  biografi. <tab><i>O. W—n.</i>

<sc>Strindberg, August.</sc> <b>Hellström, Victor.</b> Strindberg och musiken. Nst.
1917. 4°. 111 s. <tab><b>3:—.</b>

Strindberg var alltid en varm vän av tonernas konst, och under den sista delen av hans
liv var musiken rent av ett livsbehov. Autodidakt på området uppnådde han aldrig någon
större färdighet som utövare av denna konst, men han lärde sig att för eget nöje traktera
flera instrument, försökte sig på tonsättning av en och annan sång samt utarbetade ett förslag
till förenkling av den gängse tonskriften. Denna hängivenhet för musiken har givetvis lämnat
spår efter sig i den store diktarens litterära alster. Victor Hellström har på ett medryckande
sätt behandlat allt detta i föreliggande arbete. <tab><i>C. F. Hbg.</i>

<sc>Tessin, Carl Gustaf.</sc> <b>Leijonhufvud, Sigrid.</b> Omkring Carl Gustaf Tessin.
1. Fru grevinnan Ulla och fru grevinnan Augusta. Nst. 1917. 213 s. Portr. <tab><b>7:50.</b>

Förf., förut känd bl. a. som utgivare av Carl Gustaf Tessins dagbok 1748—1752, har i
föreliggande arb. huvudsakligen på grundval av brevväxlingen mellan medlemmarna av den

lysande och spirituelle statsmannens familj tecknat en följd tavlor och interiörer ur hans livt
såväl det enskilda som det offentliga, eller snarare vad av det senare, som återspeglas i den
familjära brevväxlingen. Någon genomförd biografi över Tessin har det tydligen ej varit
meningen att åstadkomma ej heller att mera grundligt redogöra för de historiska tilldragelser,
vari han under denna tid tog del. I meddelande av t. o. m. skäligen ointressanta detaljer
går förf. kanske stundom väl långt. Denna första del för fram till år 1743. De i undertiteln
nämnda grevinnorna äro Tessins gemål och svägerska. <tab><i>B. M.</i>

<sc>Wennerberg, Gunnar.</sc> <b>Almquist, S[igfrid].</b> Om Gunnar Wennerberg,
hans tid och hans gärning. L. H. 1917. 287 s. <tab><b>4:75.</b>

Boken har till underrubrik »blad ur svensk kulturhistoria» och är en förträfflig, för alla
pedagogiskt intresserade mycket givande framställning av sammanhanget mellan de problem,
som rört det svenska skolväsendets organisation under 1800-talets senare hälft, och vari
G. Wennerberg kom att så betydelsefullt ingripa, samt tidens allmänna kulturproblem. Den
är därtill mycket underhållande skriven. <tab><i>M. F.</i>

<h3>K. Geografi.</h3>
<b>Cederschiöld, Gunnar.</b> Negrer. Studier och äventyr i Franska Västafrika.
Nst. 1917. 154 s. Ill. <tab><b>4:75.</b>

Gunnar Cederschiöld har på några få år hunnit med åtskilligt även med sin skrivande
penna. För geografiskt intresserade är han känd genom »Infödingarna på Manhattan» (Bibl.-bl.
1916, s. 184), genom vilken han visat sig tillhöra den grupp av reseskildrare med Gustaf
Mattsson i spetsen, som förstå att göra sina böcker till »roliga» sådana. En anmälare har
om en annan av C:s böcker yttrat, att förf. är »full av kvickögt intresse för alla roliga saker,
som världen är full av». Detsamma gäller hans negerbok. Med oförbrännelig humor och
gott humör berättar han om sina »äventyr», vilka till det mesta bestå i strapatsrika färder i
ett, som det förefaller, nu fredligt men i kommunikationshänseende tämligen primitivt land.

Läsaren tillrådes dock att ha en karta till hands, ty författaren har nog rätt i sin misstanke,
att Västafrika för de flesta är en lika »vit fläck» som stora delar av världsdelen på
äldre kartor och att den »vita huvudorten» Dakor (150 vita mot 8,000 negrer!) icke ingår i
geografisk allmänbildning. Det blir då en liten geografisk upptäcktsfärd under angenäm
ledning och med god behållning, ty författaren meddelar åtskilligt om de inföddas
samhällsförhållanden och det franska organisationsarbetet, som han skänker det mest oförbehållsamma
erkännande och som skall ha givit landet »fred, lag och välstånd», sedan fransmännen
övergivit det olyckliga experimentet med »assimilationssystemet» eller att göra infödingarna så lika
européer som möjligt. De misslyckade resultaten av detta experiment med rösträtt åt
infödingarna i några av kuststäderna, vilket skapat ett »nationalistiskt» parti, som under fältropet
»Senegal åt senegaleserna» bedrivit varjehanda ofog och blivit en sammanslutning för att
befordra några »valhopsledares» egennyttiga intressen, ser man i hamnstäderna i form av »stackars
uppblåsta, självbelåtna negrer». I den mån de praktiska kolonisatörerna fått pröva arbetets
realiteter, ha de också tillämpat andra metoder, t. ex. sökt utveckla jordbruket genom
yrkesskolor, uppfostra negrerna till lägre tjänstemän och tillämpa en praktisk lagstiftning, som
vunnit negrernas förtroende. <tab><i>S. S.</i>

<b>Polo, Marco.</b> Venetianaren Marco Polos resor i det XIII. århundradet. Övs.
[fr. ital.] samt inledning och anmärkningar av Bengt Thordeman. 1, 2. A. B.
1917. Kart. <tab>à <b>3:75.</b>

Med detta arbete har ett av den geografiska litteraturens allra märkligaste klassiska verk
för första gången fullständigt införlivats med svensk litteratur. Det kan naturligtvis icke här
komma i fråga att lämna en redogörelse för innehållet i den skarpsinnige venetianarens
skildring från Asien, där han reste och vistades i mer an tjugo år, varav sjutton i Kina. Här
må blott erinras, att Marco Polos samtid av bristande kunskap om ämnet ställde sig ganska
tvivlande till hans uppgifter, medan däremot den moderna forskningen på goda grunder sätter
hans arbete synnerligen högt: »ingen av medeltidens resande utom (franciskanermunken)
Rubruck ägde en så skarp iakttagelseförmåga som Marco Polo, ett så livligt framställningssätt,

en så stor samvetsgrannhet (Nyström). Dessa egenskaper göra boken fullt njutbar även för
vår tid.

Översättningen  och kommentaren synas, i den mån anmälaren kan bilda sig ett omdöme
härom, omsorgsfullt gjorda. <tab><i>S. S.</i>

<b>Mjöberg, Josua.</b> Svenskt lynne. Uttalanden av svenskar i urval för skolan.
Gle. 1917. 70 s. (Skr. utg. av Modersmålslärarnes fören.) <tab><b>0:60.</b>

Det lilla häftet tillhör den förtjänstfulla och prisbilliga serie, som utgives av modersmålslärarnes
förening. Lämpat uteslutande för skolbruk, synes det väl fylla uppgiften att göra den
mognare ungdomen bekant med representativa och delvis svåråtkomliga uttalanden i den
intressanta men vanskliga frågan att karakterisera och förklara svenskt lynne. Det förefaller
anmälaren, som om urvalet borde kompletterats med något prov av Carl Laurins originella
penna. <tab><i>S. S.</i>

<b>Schück, Henrik.</b> Från det forna Upsala. Några kulturbilder. 3 uppl.
H. G. 1917. 232 s. <tab><b>5:25.</b>

Innehåll: S. Erik och hans reliker. — Upsala på 1640-talet. — En Upsalaroman från
1700-talet. — Några förlofningar förr i världen [från 1730-talet]. — Akademiska dansmästare
— Upsala för hundra år sedan.

Om man ser bort från den första av ovannämnda uppsatser — en intressant redogörelse
för källorna till Erik den heliges historia och för hans minnes betydelse »som det första
utslaget av svensk fosterlandskärlek» —, röra de skildrade kulturbilderna alla livet inom
universitetskretsar i Uppsala och äro alla, utom den sista, hämtade ur det akademiska konsistoriets
handlingar.

Det kan knappast sägas att dessa Uppsala-interiörer — trots de lockande titlarna — ha
något större allmänt intresse, och materialet förefaller ibland något hastigt behandlat. En
verkligt roande bekantskap äro astronomen prof. Gustaf Svanbergs memoarer, varur några
utdrag meddelas i den sista uppsatsen. <tab><i>F. H.</i>

<h3>L. Rätts- och statsvetenskap.</h3>
<b>Goschen, George J[oachim].</b> Läran om utländska växelkurser. Övs.
[fr. eng.] jämte en inledning av Léon Say. 2 uppl. utg. och försedd med
tillägg av I. Heckscher. Nst. 1917. 126 s. Litt. <tab>Inb. <b>3:75.</b>

Den engelske skattkammarkanslern Goschens arbete »Theory of foreign exchanges», som
utkom 1861 och sedan utgivits i talrika nya upplagor i sitt hemland, betraktas allmänt som
ett i sin art klassiskt verk. I en lättillgänglig och angenäm form ger det den bästa vägledning
för orientering på ett av nationalekonomiens svåraste och på samma gång praktiskt viktigaste
områden. Exempel och terminologi äro numera, efter ett halvsekels intensiva ekonomiska
utveckling, i någon mån föråldrade, men de framställda grundsatserna bevara alltjämt sin
giltighet. Då arbetet, vilket år 1892 första gången överflyttades på svenska, sedan länge varit
utgånget ur bokhandeln, bör, då det nu åter gjorts tillgängligt för svensk publik, ingen som
önskar en inblick i mekanismen för valutornas hemlighetsfulla växelspel försumma, därest det
ej förut skett, att göra bekantskap med detsamma. Det av översättaren till i:sta upplagan
fogade tillägget angående växelkursen i Sverige återfinnes även i denna. <tab><i>K. A.</i>

<h3>M. Teknologi.</h3>
<b>Langlet, Filip.</b> Svensk fickhandbok för ingeniörer. Efter bästa källor.
3 uppl. med bidrag af G. Centerwall, E. Hubendick, V. Nordström [m. fl].
D. 1, 2. Lståhl 1917. Ill. <tab>Inb. <b>12:—.</b>

Boken kan närmast jämföras med den kända tyska ingenjörshandboken »Die Hütte»
ehuru den naturligtvis uppträder i anspråkslösare form. Den omfattar två delar; en första

som huvudsakligen innehåller matematiska tabeller och formler jämte mekaniska, fysikaliska
och kemiska konstanter, samt en andra, mera beskrivande del, innehållande råd och
anvisningar samt sifferuppgifter och beräkningar av de viktigaste företeelserna inom den mekaniska
och fysikaliska tekniken, såsom elektroteknik, förbränningslära, maskinlära, brobyggnad,
uppvärmning och ventilation, lantmäteri m. m.

Boken är överskådligt uppställd, saklig och uttömmande, varför den bör bliva en
oumbärlig uppslagsbok för referensavdelningen i varje större bibliotek. <tab><i>I. B.</i>

<b>Pallin, H[ugo] N[ikolaus],</b> Väg- och vattenbyggnadstekniska författningar.
A. B. 1917. 460 s. <tab><b>10:—.</b>

En värdefull handbok för alla som syssla med »allmänna arbeten», således i huvudsak
kommunikationer av alla slag. <tab><i>E. P. W.</i>

<h3>N. Ekonomi.</h3>
<b>Dybeck, Wilhelm.</b> Kort handledning vid folkskolebarns undervisning i
skogssådd, skogsplantering och plantskoleskotsel. Förf., Falun 1917. 8 s. Ill. <b>0:15.</b>

»Ett välskött lantbruk stött på en vårdad, tillväxtkraftig skog gör bonden nu och i all
framtid självständig och oberoende. Lär därför i tid att sköta skogen och skogsodla
kolmarkerna!» <tab><i>N. S.</i>

<b>Frisendahl, Elof.</b> Jakter i Norrland. Med företal av Albert Engström.
H. G. 1917. 239 s. <tab><b>3:75.</b>

Dessa skildringar vittna om en ovanlig förtrogenhet med skogsliv och jaktsätt, inhämtad
i Norrlands vidsträckta jaktmarker. Vare sig de behandla författarens egna erfarenheter av
älg, hare eller fågel, eller lapparnas vargjakter, äro de skrivna med en tilltalande ursprunglighet
och friskhet. <tab><i>P—n.</i>

<b>Gréen, John.</b> Köksträdgården. Sv. andelsf. 1917. 32 s. <tab><b>0:50.</b>

En liten bok, som med sin rediga uppställning särskilt lämpar sig för de nybörjare, som
önska ledning vid de första greppen och de vanligaste kulturerna i sina trädgårdar. <tab><i>E. N.</i>

<b>Lind, Gustaf.</b> Skolträdgården. Handledning vid undervisningen i
trädgårdsskötsel m. m. W. & W. 1918. 366 s. <tab><tab><b>6:—.</b>

Länge har saknaden av lämplig lärobok i trädgårdsskötsel känts vid undervisningsanstalter
av skilda slag: seminarier, folkhögskolor m. fl. — Ovannämnda bok, utförlig — ändock relativt
kortfattad — och överskådlig, innehåller allt vad som behövs och ersätter det otal mindre
källor, som förut måste anlitas. Här gives jämte trädgårdsundervisningens metodik den
teoretiska kunskapen i erforderliga ämnen liksom den praktiska iscensättningen av en skolträdgård,
allt från en trädgårds anläggning och skötsel till dess avskördande och produkternas förvaring,
fruktanvändning m. m. Dessutom uppsatser om åkerns viktigaste gagnväxter, om skogsvård
samt skadedjur och sjukdomar hos kulturväxterna. »En skolträdgård vid varje skola» är förf:s
närmaste mål för att därigenom »blomstrande trädgårdar skola skapas vid tusen och åter tusen
hem runt om i Sveriges bygder». <tab><i>A. F.</i>

<b>Lundström, Erik.</b> Ätliga vilda växter. En dyrtidsbok. Recepten redigerade
av Stina Ortenblad-Lundström. Nst. 1917. 54 s. Ill. <tab><b>0:85.</b>

Denna bok söker väcka ett vidgat intresse för de hittillls föga eller också icke alls
uppmärksammade ätliga representanterna för våra vilda växter. De äro flera än man tror, och
det lönar sig att plocka dem. Av största betydelse äro de, som duga till att göra mjölet
drygare. Boken är lika aktuell som värdefull. <tab><i>R. L.</i>

<b>Nordenstreng, Ellen.</b> Luktärter ute och inne. A. B. 1917. 151 s. Ill., litt. <tab><b>3:50.</b>

Luktärten, de ettåriga växternas drottning, är våra dagars mest populära blomma. I föreliggande
bok lämnas en översiktlig framställning av luktärtens historia och odlingssätt. Den
sakkunnigt oeh trevligt skrivna boken är oumbärlig för alla, som ha tillfälle att odla den
vackra växten. <tab><i>R. L.</i>

<b>Åkerberg, Hjalmar.</b> Kort instruktion i linodling. Fri. 1917. 14 s. <tab><b>0:25.</b>

Det nyvaknade intresset för linodlingen har här tagit sig ett synbarligen mycket gott
och praktiskt uttryck i en i form av frågor och svar redigt uppställd instruktion i
linodling. <tab><i>A. Ö—n.</i>

<h3>P. Naturvetenskap.</h3>
<b>Kajanus, Birger.</b> Elementär ärftlighetslära. Nst. 1917. 88 s. <tab><b>1:75.</b>

Detta arbete lämnar en systematisk framställning av den experimentella ärftlighetsläran. En
allsidig redogörelse för vad på detta, särskilt under de senaste åren så flitigt bearbetade
område presterats, kan knappast i ett arbete av detta ringa omfång framläggas på ett för alla
tillgängligt sätt. Det kan därför ej hjälpas, att trots förf:s välkända förmåga som
populärskribent en viss schematisk torrhet vidlåder detsamma. För dem, som något känna till ämnet
förut, lämpar det sig bra som kortfattad, elementär uppslagsbok. <tab><i>P—n.</i>

<b>Kolthoff, Kjell.</b> Expeditionsminnen. Natur- och djurlivsskildringar. Sk.
1917. 157 s. <tab><b>2:75.</b>

Hela familjen Kolthoff skriver naturböcker. Somliga bättre. Den nyaste hör icke till
det bästa. Den innehåller dagboksanteckningar och minnen från resor och jakter, företrädesvis
i Norra Polarhavet; den expedition, i vilken förf. deltog, har emellertid redan tidigare skildrats
av hans fader, som var dess ledare. Det starka och äkta natursinnet har förf. ärvt av denne,
men hans hand är ännu något oövad, och han uppehåller sig ibland vid saker, som väl äga
föga intresse för en större allmänhet. Det finns emellertid åtskilligt, som tyder på, att förf.
skulle kunna »skriva upp sig»: mitt i ett trivialt resonnemang kommer plötsligt en liten äkta
pärla, där han lyckas ge form åt sina vackra känslor. Se t. ex. en liten bit på s. 43: ingen
kan förneka, att ej där en fullödig ton ljuder. <tab><i>C. S—g.</i>

<b>Lohmander, C[arl] L[udvig].</b> Fysik, i, 2. Bv. 1917. <tab>Inb. <b>2:70, 3:—.</b>

1. Mätning och vägning. Jämvikt och rörelse. Värmet. — 2. Magnetismen och
elektriciteten. Ljuset. Ljudet.

En utmärkt bok, skriven just så som den bör skrivas för realskolan och därmed
jämställda skolor. Författaren har lagt huvudvikten vid fysikens praktiska tillämpning i
vardagslivet och i tekniken. Formler och definitioner hava fått sjunka ned till bisaker och användas
endast, där de nödvändigt behövas för att förklara de många i boken i ord och bild beskrivna
fysikaliska företeelserna. D:r Lohmanders lärobok förtjänar därför att rekommenderas främst
bland alla dylika för dem, som på egen hand vilja studera fysikaliska spörsmål. <tab><i>I. B.</i>

<b>Lundegårdh, Henrik.</b> Växterna på krigsstigen och i fredliga värv. A. B.
1917. 144 s. Ill. <tab><b>4:50.</b>

En samling populärt skrivna uppsatser över växtfysiologiska och växtbiologiska ämnen.
Uppsatserna utmärka sig genom vederhäftigt innehåll och god framställning, vilken dock oftast
är väl omständlig. Förf. behandlar bl. a. följande intressanta ämnen: vindens inflytande på
trädväxten, sinnesliv och medvetande hos växterna, svampätande växter, rytmiska företeelser
hos växterna. Bokens förträffliga illustrationsmaterial — delvis originalfotografier — förtjänar
att särskilt framhävas. <tab><i>R. L.</i>

</chapter>
<chapter name="BIRGITTA-LITTERATUR.">
<h2>BIRGITTA-LITTERATUR.</h2>
Av Riksbibliotekarien <sc>Isak Collijn.</sc>

I.

Kring den svenska medeltidens märkligaste kvinna, den heliga Birgitta, ock
hennes ordensstiftelse, Vår Frälsares orden, har en rik litteratur vuxit upp,
som ju har sin givna rot i den helgd och ära, vari minnet av detta svenska
helgon alltid hållits icke blott i vårt land — trots 1600- och 1700-talens
rätt naiva intolerans mot allt »papistiskt» — utan vida utöver dettas gränser.
Den stora roll, som birgittinerorden och Vadstena kloster spelat i vår medeltida
odlings och litteraturs historia, har särskilt under det sista halvseklets ivriga
forskningar i svensk medeltid givit upphov till talrika publikationer, om vilkas
utgivande i främsta rummet Svenska fornskriftsällskapet beflitat sig. På senaste
tiden har också den konsthistoriska forskningen vänt sitt intresse åt de med
Birgittakulten förknippade minnena av svensk medeltidskonst, så att även på detta
område värdefulla arbeten frambragts. En erinran om den vördnad, varmed
Birgittas minne omfattas i vårt land ännu den dag i dag är, gav den stora
Birgitta-utställning, som under beskydd av H. K. H. Kronprinsen den 7 mars i
år öppnades i Statens historiska museum. Utställningen varade till och med den
20 maj och var under denna tid besökt av över 6,000 personer. Det är
närmast med anledning av denna utställning, som på anmodan av Biblioteksbladets
redaktion här en sammanställning av den viktigaste Birgitta-litteraturen — någon
fullständighet kan naturligtvis icke avses — skall meddelas.

<b>1. Allmänt-bibliografiskt.</b>

Den första sammanställningen i vår svenska bibliografiska litteratur av Birgittaskrifter,
såväl manuskript som tryck, möta vi i <sp>A. A. v. Stiernmans</sp> <i>Tal om
de lärda Vettenskapers tilstånd i Svearike,</i> hållet vid presidiets nedläggande i
Vetenskapsakademien d. 4 nov. 1758 (Stockh. 1758), s. 36—53. Några av de
märkligaste i dåvarande Antikvitets-arkivet förvarade Birgitta-handskrifterna, vilka
sedermera år 1780 överlämnades till Kungl. Biblioteket, beskrivas här jämte
åtskillig tryckt Birgitta-litteratur, delvis hämtad ur utländska bibliografiska verk.
Mera överskådlig är den förteckning på Birgitta-skrifter, som <sp>C. G. Warmholtz</sp>
några årtionden därefter lämnat i sitt stora bibliografiska verk <i>Bibliotheca
historica Sueo-gothica,</i> D. 4 (1788), n:r 1672—92. Det grundläggande arbetet
på området är emellertid <sp>G. E. Klemmings</sp> <i>Birgitta-Literatur,</i> som utkom år
1883 dels som bilaga till <i>Kongl. Bibliotekets Handlingar,</i> Bd 6 (99 s. 8:0)

dels i den av Klemming utgivna textupplagan av <i>Hel. Birgittas uppenbarelser,</i>
Bd 5 (1883—84), s. 179—275 (se nedan). Förteckningen omfattar de <sp>tryckta</sp>
upplagorna av Birgittas skrifter — även de apokryfiska — på skilda språk,
levernesbeskrivningar, häri medtagna även sådana över dottern Katherina,
ritualer, bildtryck m. m. De äldre upplagorna äro dessutom utförligare beskrivna
i det av <sp>Klemming</sp> (fr. o. m. h. 3 av <sp>Aksel Andersson</sp>) utgivna
verket <i>Sveriges bibliografi 1481—1600</i> (<i>Skrifter utg. av Sv. litt.-sällsk.,</i> 10: 1—4,
1889—92, det hittills utkomna omfattande tiden t. o. m. år 1530).

Om inkunabelupplagorna kunna naturligtvis uppgifter sökas i den vanliga inkunabellitteraturen,
ss. hos <sp>Hain, Copinger, Pellechet</sp> m. fl.; vad som finnes i våra svenska
offentliga bibliotek är förtecknat i de tryckta inkunabelkatalogerna över samlingarna i Uppsala,
Stockholm, Linköping och Västerås. Även i äldre bibliografiska arbeten kunna någon gång
notiser av värde anträffas, ss. i <sp>Clément,</sp> <i>Bibliothèque curieuse historique et critique,</i> T. 5
(Hannover 1754), s. 234—43, särskilt noterna, samt i de kända verken av <sp>Brunet</sp> och <sp>Graesse.</sp>
Av större vikt är däremot avdelningen Birgitta i de stora tryckta kataloger, som Bibliothèque
Nationale i Paris och British Museum i London utgivit över sina samlingar. I <i>Catalogue
général des livres imprimés de la Bibliothèque Nationale</i> äro i biblioteket befintliga Birgittatryck
förtecknade i T. XIX (Paris 1904), sp. 728—36, i <i>British Museum Catalogue of printed books</i>
i delen <i>Bre-Bri</i> (Lond. 1885), sp. 78—81, och suppl. <i>Brax-Bruyne</i> (Lond.  1901), sp. 58 f.

En mycket värdefull bibliografisk källa är vidare <sp>R. Geetes</sp> <i>Fornsvensk
bibliografi</i><footnote>För vissa partier i den följande översikten ha särskilt Klemmings och Geetes här citerade
arbeten anlitats, liksom naturligtvis också Kungl. Bibliotekets samlingar.</footnote> utg. av Sv. fornskr. -sällsk. 1903, som omfattar tiden t. o. m. 1900 (ett
supplement 1901—17 är under tryckning). Här förtecknas de <sp>fornsvenska
handskrifter,</sp> vari Birgittas verk bevarats till vår tid, svenska handskrifter
rörande Vadstena kloster m. m.; en med stor omsorg gjord bibliografi över
<sp>Birgitta-biografier</sp> upptager s. 289—96 (med tillägg till Klemmings arbete,
således för tiden till 1883, för åren 1884—1900 är den så vitt möjligt
fullständig); s. 368—70 förtecknas <sp>litteratur rörande birgittinerorden.</sp>
Birgittinsk litteratur uppräknas dessutom i källförteckningarna till två
Uppsalaavhandlingar, <sp>T. Höjer,</sp> <i>Studier i Vadstena klosters och birgittinerordens historia</i>
(1905) och <sp>K. B. Westman,</sp> <i>Birgitta-studier</i> (1911). För tiden fr. o. m. 1900
kunna uppgifter om Birgitta-litteratur erhållas i de i <i>Samlaren</i> ingående årsbibliografierna.

I en exkurs A (s. 263—72) i den senare avhandlingen redogöres för <sp>latinska handskrifter</sp>
av Birgittas revelationer. Den viktiga latinska handskriften God. Harl. 612 i British
Museum har beskrivits av <sp>M. Weibull,</sp> <i>En viktig handskrift till Birgittalitteraturen</i> (<i>Hist.
tidskr.,</i> 1887, s. 88—99), och av <sp>H. Schück</sp> i hans med anledning härav i <i>Samlaren,</i> 1887,
s. 158—75, offentliggjorda uppsats <i>Den nyfunna Birgittahandskriften,</i> senare och utförligare
av samme förf. efter autopsi i <i>Två svenska biografier från medeltiden</i> (<i>Antiqv. tidskr, för
Sverige,</i> Del 5:4. 1895). En nu i J. P. Morgans bibliotek i New York befintlig latinsk
handskrift från mitten av 1400-talet har beskrivits i <i>La Bibliofilia,</i> Anno 14 (1912—13), s. 1—5
(med avbildn. av två miniatyrer i ljustryck), av <sp>P. d'Ancona,</sp> <i>Il Liber celéstium
revelationum Sanctae Brigidae illustrato da nn miniatore senese della prima metà del sec. XV.</i>
<sp>K. B. Westman</sp> har sedan närmare undersökt denna handskrift och tillsammans med en i
Kalmar läroverksbibliotek befintlig codex beskrivit den i <i>Två handskrifter af Birgittas
Revelationer</i> (<i>Kyrkohist, årsskr.,</i> 1913, Meddel, o. aktst., s. 21—25).

I detta sammanhang torde också få nämnas undertecknads <i>Handskrifter,
urkunder och böcker rörande Birgitta och Vadstena</i> (<i>Birgittautställningen 1918,</i>
avd. VIII, s. 121—174), utgörande en beskrivande katalog på den del av
utställningen, som avsåg att i skrift och tryck belysa Birgitta och hennes gärning.

I några stora utländska uppslagsverk förstudiet av medeltidens historia finnas vidare
förteckningar över Birgitta-litteratur. Så i <sp>A. Potthast,</sp> <i>Wegiveiser durch du Gesckichtswerke des</i>

<i>europäischen Mittelalters bis 1300</i>, uppl. 2, Bd 2 (Berl. 1896), s. 1223 f.; här förtecknas
hagiografica, olika upplagor av Birgittas skrifter samt den viktigaste litteraturen rörande Birgitta.
Ett annat likartat verk är <sp>U. Chevalier</sp>, <i>Répertoire des sources historiques du moyen âge.
Bio-bibliographie</i>, Nouv. éd., Vol. I (Paris 1905), sp. 700 f., som på flera ställen med notiser
ur svårtillgängligare franska källor kompletterar de ovan nämnda svenska bibliografierna.
Uppgifter om den rent hagiografiska Birgitta-litteraturen kunna slutligen med fördel sökas i
bollandisternas <i>Bibliotheca hagiographica latina</i>, T. I (Brux. 1898 -- 99), s.199 -- 202.

2. <b>Biografisk litteratur.</b>

a. <i>Äldre</i>.

Den viktigaste källan till kännedomen om Birgittas liv och verksamhet
erbjuder en i Kungl. Biblioteket (sign. A 14) förvarad handskrift med titel <i>Acta et
processus canonizacionis beate Birgitte</i>, innehållande handlingar rörande de under
påvarna Gregorius XI och Urban VI verkställda undersökningarna i och för
Birgittas helgonförklaring. Bland handlingarna här märkes den första
levnadsteckningen över Birgitta, författad av hennes biktfäder magister <sp>Petrus</sp> och
prior <sp>Petrus</sp> år 1373 strax efter hennes död, samt den senares under
helgonprocessen avgivna vittnesmål, den s. k. »Depositio copiosissima». Båda dessa
viktiga källskrifter äro jämte andra partier av samma codex i utdrag utgivna av
<sp>C. Annerstedt</sp> i <i>Scriptores rerum svecicarum medii œvi</i>, T. III: 2 (1876), s.
188--206, 218--240. Biktfädernas levnadsteckning ligger mer eller mindre
direkt till grund för alla följande Birgitta-legender. Av dessa är en författad av
ärkebiskopen i Uppsala <sp>Birgerus Petri</sp> (tr. i <i>Acta sanctorum</i>, Oct. T. IV,
1780, s. 485 -- 493). En annan legend bildar lektierna i det av
Linköpingsbiskopen <sp>Nicolaus Hermanni</sp> författade Birgitta-officiet Rosa rorans, utg. av
<sp>H. Schück</sp>, <i>Rosa rorans. Ett Birgittaofficium af Nicolaus Hermanni</i>
(<i>Meddelanden från det literaturhistoriska seminariet i Lund</i>, 2, 1893; i <i>Lunds univ.
årsskr.</i>, T. 28). Det är denna redaktion, som under titeln <i>Vita abbreviata S.
Birgitte</i> finnes intagen i de tryckta upplagorna av Birgittas revelationer (se
nedan); en i 4:0 tryckt särupplaga utkom i Rom år 1553 på Olaus Magnus'
tryckeri i Birgitta-hospitalet, nu känd i endast ett i Kungl. biblioteket befintligt
exemplar. Vita abbreviata föreligger också på fornsvenska och har utgivits av
<sp>C. F. Lindström</sp> i <i>Vadstena klosterreglor</i> (<i>Samlingar utg. av Sv.
fornskr.-sällsk</i>., 4, 1845), s. II -- XXI. En poetisk bearbetning av Birgittas
levernesbeskrivning, antagligen författad av Linköpingskaniken <sp>Ragvaldus Anundi</sp>,
finnes i Cod. C 47 i universitetsbiblioteket i Uppsala; den är under titel <i>Vita
metrica S. Birgittæ</i> utg. av <sp>J. Kruse</sp> i <i>Meddelanden fr. det lit.-hist. seminariet
i Lund</i>, 1, 1892 (<i>Lunds univ. årsskr</i>., T. 28). Även en icke svensk har
författat en tidig Birgitta-legend, nämligen en birgittinermunk i klostret Paradisus
nära Florens vid namn <sp>Bertholdus</sp>. Legenden torde vara nedskriven under
förra hälften av 1400-talet och har efter en handskrift i det bayerska birgittinerklostret
Altomünster avtryckts i <i>Acta sanctorum</i>, ovan anf. del, s. 495--533,
hithörande mirakler ibid., s. 534--560.

I de talrika legendarier som under medeltiden samlades, finnes naturligtvis
även plats beredd åt det svenska helgonet Birgitta. En av de berömdaste av
dessa legendsamlingar är <i>Legenda aurea</i>, som kompilerades av
dominikanergeneralen <sp>Jacobus de Voragine</sp> (d. 1298); ett annat verk med även
hagiografiskt innehåll är ärkebiskopen av Florens <sp>Antoninus'</sp> (d. 1459) <i>Chronicon
sive Opus historiale</i>. -- En samling legender rörande svenska helgon
hopbragtes av konung Sigismunds bibliotekarie <sp>Johannes Vastovius</sp>, med titel
<i>Vitis Aquilonia s. Vitae sanctorum regni Sveo-Gothici,</i> vars första upplaga trycktes
i Köln 1623 (fol.). Legenden om Sancta Birgitta vidua förekommer här s. 97
—110. En andra upplaga utgavs i Uppsala 1708 i 4:o av Erik Benzelius d. y.,
Birgittalegenden upptager här s. 91—107. För endast någon tid sedan har på
Bröderna Lagerströms förlag och tryckeri utkommit det vackra arbetet <i>Legender
från Sveriges medeltid illustrerade i svensk medeltidskonst,</i> utg. av <sp>Emilia
Fogelklou, A. Lindblom o. E. Wessén</sp> (Stockh. 1917. 8:o. 336 s., ill.).
Birgittalegenden finnes här (s. 234—253) översatt efter den i <i>Vadstena
klosterreglor</i> (se ovan) publicerade fornsvenska redaktionen av Vita abbreviata. — I
detta sammanhang må även nämnas de latinska hymner och sånger rörande
Birgitta, till största delen hämtade ur svenska medeltida ritualböcker, som
utgivits av <sp>Klemming</sp> i <i>Latinska sånger från Sveriges medeltid</i> (1887), s. 10—
48, tillägg i slutet s. 48 <i>a</i>—48 <i>d.</i>

En viktig källskrift, särskilt rörande Birgittas släktförhållanden, är Vadstenaabbedissan
<sp>Margareta Clausdotters</sp> <i>Chronicon de genere et nepotibus S.
Birgittae.</i> Den latinska texten är tryckt i en Uppsaladissertation 1710 av <sp>E. Benzelius</sp>
d. y. (respond. <sp>N. H:son Dal</sp>), den svenska senast i <i>Scriptores rer. svec. med.
ævi,</i> T. III: 2, s. 207—216. Bidrag till Birgittas historia av biografiskt och
genealogiskt innehåll finnas även i de båda Brahegenealogierna, <i>Genealogin
Brahæa</i> (Stockh. 1647) och <i>Imagines illustris familiæ Braheæ</i> (Wisingsborg
1673). Man har nämligen med orätt velat leda ätten Brahes anor tillbaka till
Birgittas fader, Upplandslagmannen Birger Persson. (Om innehållet i de nämnda
arbetena se <sp>Geete,</sp> <i>Fornsv. bibl.,</i> n:r 256—7.)

Om tilldragelserna vid Birgittas kanonisation finnes bl. a. en berättelse av
ett ögonvittne, Vadstenamunken <sp>Laurentius Romanus</sp> (han beledsagade år
1394 generalkonfessorn Magnus Petri på hans resa till Rom och bar redan då
tillnamnet Romanus, vilket visar att han förut vistats i Rom); denna berättelse
har efter en latinsk översättning av en nederländsk version (från det holländska
birgittinerklostret Marienboom) utgivits av <sp>K. H. Karlsson,</sp> som anträffat
densamma i Vatikanens arkiv, under titel <i>Lars Romares Berättelse om den heliga
Birgittas kanonisering</i> (<i>Samlaren,</i> 22, 1901, s. 1—15). <sp>K. H. Karlsson</sp> har
också författat en uppsats, <i>Hel. Birgittas kanonisering,</i> i <i>Jul,</i> årg. 15 (1902). Lars
Romares skrift har även varit känd i Sverige, ty den i <i>Vadstena klosterreglor,</i> s.
XXXIV—XXXIX (se även »Lilla Birgittaboken» nedan), efter en handskrift av
<sp>Rasmus Ludvigsson</sp> i Kungl. Biblioteket utgivna berättelsen om Birgittas
helgonförklaring utgör endast en förkortad översättning av Lars Romares relation. Den
återfinnes även i <sp>J. L. Lælius'</sp> <i>Jungfruspeghel</i> (1591) och i de båda nyss
citerade Brahe-genealogierna. En annan samtidig relation om Birgittas kanonisation
härrör från en hög prelat, <sp>Petrus Amelius,</sp> sedermera patriark av Grado och
Alessandria, och finnes bl. a. avtryckt i <i>Scriptores rer. svec. med. ævi,</i> T. III: 2,
s. 242—244. Om kanonisationsprocessen och kanoniseringen se för övrigt <sp>T. Höjer,</sp>
<i>Studier i Vadstena klosters o. birgittinordens historia</i> (1905), s. 101
—19. Den påvliga bullan rörande Birgittas kanonisation den 7 okt. 1391 är
tryckt i de olika upplagorna av revelationerna (se nedan) samt i <i>Acta sanctorum,</i>
anf. del, s. 468—72.

b. <i>Yngre.</i>

Av svenska författare under 1600- och 1700-talen, som sysslat med Birgitta,
förtjäna särskilt <sp>Messenius</sp> och <sp>Lagerbring</sp> att nämnas. I Palmschiöldska
samlingen i Uppsala Universitetsbibliotek, T. 178, finnes en ännu outgiven
krönika om Birgitta och hennes ordensstiftelse, avsedd att ingå som en del i Messenius'
stora verk <i>Scandia illustrata,</i> som i övrigt innehåller talrika, dock mången
gång otillförlitliga bidrag till Vadstena klosters och birgittinernas historia.
Lagerbrings framställning i <i>Swea rikes historia,</i> D. 3 (1776), s. 626—41, är för sin
tid både utförlig och korrekt. Samme förf. har i en uppsats <i>En gammal
berättelse om S. Brita med några af hennes uppenbarelser</i> (i <i>Samling af åtskilliga
handlingar och påminnelser,</i> etc, D. 3, Lund 1758, s. 70—108), bl. a. ur en
handskrift av uppenbarelserna (Cod. Lund. Bergman, fr. omkr. 1420), avtryckt
sju kapitel, vilka nu gått förlorade, men som äro märkliga därför att de till
största delen saknas i den latinska texten.

De under samma tidsperiod utkomna utländska Birgitta-biografierna äro
huvudsakligen tillkomna i uppbyggelsesyfte och sakna vetenskapligt värde. En
av den franske jesuiten <sp>Estienne Binet</sp> författad levnadsteckning, <i>La vie
admirable de S. Birgitte</i> (Lille 1634. 12:0; tysk uppl. Köln 1652. 12:0), brukar
dock citeras i den utländska birgittinerlitteraturen. En italiensk <i>Vita delia
serafica madre e gloriosissima vedova S. Brigida di Svetia principessa di Nericia,</i>
författad av pater <sp>Guglielmo Burlamacchi,</sp> upplevde flera upplagor, den
första tryckt i Neapel år 1692, nya upplagor sammastädes 1709, 1720 och
1725 samt i Florens 1769. Även en portugisisk översättning av Buriamacchis
bok utkom och trycktes i Lissabon år 1714. En annan italiensk författare,
<sp>Giuseppe Marconi,</sp> teol. professor vid Collegio Romano i Rom, sammandrog
ur levernesbeskrivningarna i Acta sanctorum ett <i>Compendio istorico delia vita di
S. Brigida vedova principessa reale di Svezia,</i> som utkom i Rom år 1789.
Detta obetydliga verk kan här anföras, emedan det blivit översatt till svenska
under titel <i>Fordna Svenska Helgonet Sancta Britas Lefverne</i> och tryckt i
Jönköping  1830; ny upplaga utkom i Stockholm   1899.

Ett undantag från den här anförda uppbyggelselitteraturen gör dock ett
arbete, nämligen bollandisten <sp>Jacob Bueus'</sp> biografi <i>De S. Birgitta vidua Romæ
commentarius prœvius</i> (<i>Acta sanctorum,</i> Okt. T. IV, 1780, s. 368—484), som
kan betecknas som den första kritiska framställningen av Birgittas levnad och
därjämte innehåller talrika viktiga bidrag till birgittinerordens historia.

Ehuru huvudsakligen stödda på äldre källor beteckna dock den danske
kyrkohistorikern prof. <sp>Fr. Hammerichs</sp> (d. 1877) Birgittastudier ett framsteg.
Efter att i <i>Nord. univ.-tidskr.,</i> 8 (1862), s. 88—102, ha offentliggjort en
uppsats <i>Den hellige Birgitta som Foreløber for Reformationen i Norden</i> skrev han
följande år sin vackra och av stor kärlek till ämnet präglade bok <i>Den hellige
Birgitta og Kirken i Norden</i> (Kbhvn 1863. 8:0. 353 s.), som blev föremål för
flera svenska bearbetningar, så av <sp>Emilie Risberg,</sp> <i>Den hel. Birgitta och
hennes tid</i> (Örebro 1864. 12:0. 131 s.) och <sp>H. Hildebrand,</sp> <i>Den heliga
Birgitta</i> (i <i>Läsn. för folket,</i> 33, 1867, s. 193—218). Även en av <sp>A. Michelsen</sp>
verkställd tysk översättning av Hammerichs bok, <i>St. Birgitta, die nordische
Prophetin und Ordensstifterin,</i> trycktes år  1872  i  Gotha.

En av kapucinernunnan syster <sp>Maria Bernardina</sp> i Mainz författad Birgitta*
biografi, <i>Leben der heiligen Birgitta von Schweden,</i> bör även nämnas här, då
den upplevde flera upplagor (den första Mainz 1875, ny uppl. Augsburg 1888,
fransk översättn. Paris 1879). Ett något äldre verk är det av <sp>L. Clarus</sp>
(pseud. för <sp>W. G. W. Volk</sp>) utgivna <i>Das Leben der heil. Birgitta</i> (Regensb.
1856), liksom så många andra arbeten av detta slag ett utdrag ur Acta sanctorum.
En italiensk förf. <sp>S. Gaeta di Nicola</sp> utgav även i två volymer <i>Vita
e rivelazioni di S. Brigida di Svezia</i> (Napoli  1883, 85).

År 1891 firade den katolska världen 500-årsminnet av Birgittas kanonisatiork
Med anledning härav utkommo flera Birgittaskrifter, de flesta, såsom <sp>Bettina
Ringseis'</sp> <i>Leben der heil. Birgitta von Schweden</i> (Regensburg 1890), i
uppbyggligt syfte, andra däremot även av värde för den historiska
Birgittaforskningen. Bland dessa senare förtjäna att nämnas den bayerske prästen
<sp>G. Binder's</sp> <i>Die heil. Birgitta von Schweden und ihr Klosterorden</i> (München 1891.
8:0. XVI, 205 s.), ett arbete, som dock huvudsakligen stöder sig på tryckta
källor och några urkunder i birgittinerklostret Altomünster, samt grevinnan
<sp>Caroline de Flavigny's</sp> digra biografi <i>Sainte Brigitte de Suède, sa vie, ses
révèlations et son æuvre</i> (Paris 1892, nya upplagor 1906 och 1910, den sista 8:0. XIII,
755 s.; en polsk översättning utkom i Krakau 1897, en spansk upplaga 1913).
Detta senare arbete karaktäriseras av en svärmisk religiositet och naiv okritiskhet,
men saknar icke betydelse på grund av det rika källmaterial, även handskrifter,
på vilket framställningen grundar sig. Detsamma kan icke sägas om en nästan
samtidig fransk gradualavhandling av <sp>C. Jeanjean,</sp> <i>Sainte Brigitte de Suède.
Essai sur sa vie, ses idées, son æuvre</i> (Paris 1890. 8:0. 69 s.), ett i hög grad
bristfälligt arbete.

Även ett svenskt bidrag till jubileet kan här antecknas, näml. den s. k. »Lilla
Birgitta-boken», som utgavs av <sp>H. Wieselgren</sp> med teckningar av <sp>Agi
Lindegren</sp> och innehåller dels i faksimile, dels i textad skrift (efter förebilder av
handskrifter från 13—1500-talen, även med några vackra miniatyrer) brev, böner och
uppenbarelser av Birgitta, början av Vadstena klosterregler, delar av hennes
levernesbeskrivning, hymner och slutligen Rasmus Ludvigssons relation om
kanonisationen.

Raden av svenska Birgitta-biografier från denna tid inledes med <sp>H. Schücks</sp>
mästerliga framställning i <i>Svensk literaturhistoria,</i> Bd 1 (1890), s. 159—70,
som sedermera i utvidgad och omarbetad form återkommer i hans tillsammans
med K. Warburg utgivna <i>Ill. svensk litteraturhistoria,</i> uppl. 1, D. 1 (1896),
s. 84—100; uppl. 2, D. 1 (1911), s. 170—89. Första häftet av <i>Ord och bild</i>
(1892, s. 9—17) inledes även med en uppsats om <i>Birgitta</i> av <sp>Schück.</sp> Här
bör även nämnas prof. Herman Lundströms artikel Birgitta i <i>Realencyklopädie
f. protest. Theologie und Kirche,</i> Bd 3 (1897), s. 239—44, med talrika
litteraturanvisningar. En större samvetsgrann monografi, <i>Sancta Birgitta,</i> utgavs av
<sp>J. G. L. Bergström</sp> (Örebro 1898. 8:0. IV, 213 s.). Birgitta har ofta gjorts till
föremål för skildringar av målsmän för den svenska kvinnorörelsen. Så har
<sp>Ellen Fries</sp> i sitt arbete <i>Märkvärdiga qvinnor</i> [2] <i>Svenska qvinnor</i> (Stockh.
1891), s. 3—48, ägnat ett kapitel åt <i>Den heliga Birgitta</i> och <sp>Lydia
Wahlström</sp> utgav år 1905 <i>Den heliga Birgitta</i> i <i>Fören. Heimdals folkskrifter,</i> n:r
86 (52 s. 8:0). Även kan påpekas <sp>Karin Häggström,</sp> <i>Birgitta</i> (<i>Sveriges
kristl. studentrörelses folkskrifter,</i> 8. Upps. 1912. 8:0. 29 s.) och <sp>Ellen Keys</sp>
tal vid Birgittafesten den 7 okt. 1916, <i>Birgitta som andlig makt.</i> — År 1906
lät Svenska Akademien slå en minnespenning över Birgitta, och ett äreminne
författades samtidigt av riksantikvarien <sp>H. Hildebrand,</sp> tryckt i <i>Sv. akad.
handlingar ifr. år 1886,</i> D.  19 (1906), s.  55—333.

I Hammerichs fotspår ha två danska författare gått, båda ivriga katoliker,
nämligen jesuiterpatern A. Brinkmann, <i>Den hellige Birgitta. Et kulturhistorisk
Billede fra det 14. Aarh.</i> (Kbhvn 1893. 8:0. VIII, 419 s.), och <sp>Johannes
Jörgensen,</sp> som i sin bok <i>Romerske Helgenbilleder</i> (Kbhvn 1902, s.
83—145) givit en stämningsfull bild av det svenska helgonet. Från år 1907 finnes
även ett större bidrag från norskt håll. I <i>Sammlung illustrierter Heiligenleben</i>

har nämligen <sp>K. Krogh-Tonning,</sp> f. d. luthersk präst, utgivit en uteslutande
på äldre källor och därför föråldrad monografi över <i>Die hl. Birgitta von
Schweden</i> (Kempten u. München 1907. 8:0. VI, 102 s.), rikt illustrerad. Av
andra utländska bidrag kunna här nämnas <sp>Francesca M. Steele,</sp> <i>St. Bridget of
Sweden</i> (London 1909. 8:0. XXVIII, 140 s.) och <sp>D. Logeman van der Willigen's</sp>
studie <i>De heilige Birgitta van Zweden</i> (i: <i>Dietsche Warande en Belfort,</i>
1911, s. 453—83).

De viktigaste arbetena rörande Birgitta finna vi dock i de två redan inledningsvis
nämnda svenska avhandlingarna av <sp>T. Höjer</sp> (1905) och <sp>K. B. Westman</sp>
(1911), av vilka särskilt Westmans avhandling, <i>Birgitta-studier,</i> innehåller
talrika bidrag av biografisk och bibliografisk natur; i kap. 2 lämnas en utförlig
religionspsykologisk undersökning av Birgittas personlighet. Hans framställning
rörande Birgitta och hennes förhållande till biktfäderna (i kap. 1) är även av
stor betydelse för kunskapen om flera av Birgittaforskningens viktigaste problem.
En klar och sammanträngd översikt av <i>Den heliga Birgittas lif och skrifter</i>
med ställningstagande till flera av dessa problem ger även <sp>R. Steffen</sp> i sin bok
<i>Den hel. Birgittas uppenbarelser i urval och öfversättning</i> (Stockh. 1909, s. III
—XLII), till vilken jag nedan återkommer. Steffens nyligen offentliggjorda
framställning av Birgitta i <i>Svenska litteraturens historia. . .</i> under red. av O. Sylwan,
D. 1 (1918), s. 62—70, bör även nämnas här.

Bland senaste arbeten kunna anföras <sp>A. Forsblom,</sp> <i>Sancta Birgitta
såsom bärare af den medeltida mystikens praktiska grundtankar</i> (Helsingfors
1911. 8:0. 53 s.) och <sp>C. M. Palmgren,</sp> <i>Sveriges märkligaste kvinna Birgitta
Birgersdotter</i> (Stockh. 1914. 8:0. 222 s.), på det hela taget rätt oviktiga. Av
större värde är däremot ett nyligen utkommet postumt arbete av en svenskamerikan
<sp>S. M. Gronberger</sp> vid Smithsonian Institution med titel <i>St. Bridget of
Sweden. A chapter of mediæval church history</i> (först publicerat i <i>The
American Catholic Quarterly Review,</i> Vol. 42, 1917, s. 97—148, och sedan omtryckt
i <i>Public ations of the writers club of Washington,</i> Vol. 1:2, 1917). Nämnas
bör också ärkebiskop <sp>N. Söderbloms</sp> föredrag <i>Birgitta och reformationen,</i>
hållet i Vadstena kyrka den 24 okt. 1916 (<i>Sveriges kristl, studentrörelses
skriftserie,</i> n:r 64. Upps. 1916. 8:0. 32 s.).

I samband med den biografiska Birgitta-litteraturen kunna också anföras de
skrifter, som sysselsätta sig med hennes reliker. Birgitta dog i Rom den 23
juli 1373 och bisattes i klarissinerklosterkyrkan S. Lorenzo in Panisperna. Hennes
lik skeletterades i och för transporten hem, vilken tog sin början i december
1373. Den kista, som användes vid hemfärden, har bevarats till vår tid och
jämte den bår, som antagligen mötte de hemvändande i Söderköping, beskrivits
av <sp>S. Brandel</sp> i <i>Birgitta-utställningen 1918,</i> avd. VI, s. 105 ff., pl. VIII, samt
av prof. <sp>G. Lagerheim</sp> underkastats en mikroskopisk undersökning, för vars
resultat redogöres, a. a., avd. VII, s. 113—119 <i>(Mikroskopisk undersökning af
Birgittas kista).</i> För det ovannämnda klarisserklostrets räkning avskildes några
benreliker, om vilka jämte andra i Italien befintliga Birgittareliker C. Bildt
skrivit en intressant uppsats, <i>S. Birgittas reliker i Rom</i> (<i>K. Vitt.- hist.- o.
ant.-ak. månadsblad för 1893,</i> s. 16—30; ånyo utg. i omarbetat skick i förf:ns
<i>Svenska minnen och märken i Rom,</i> 1900, s. 65—90; tysk översättning av den
första uppsatsen och tillägg av <sp>G. Binder,</sp> <i>Reliquien der hl. Birgitta in Rom,</i>
i <i>Augsburger Postzeitung,</i> 1897, Beil. 14, 16). Några Birgitta-reliker i
Frankrike har <sp>F. U. Wrangel</sp> beskrivit i en uppsats, <i>Den hel. Birgittas reliker i</i>

<i>Courson-les-Carrières</i> (i förf:ns <i>Ur arkivens gömmor,</i> Stockh. 1912, s. 181
—92). Om de i Vadstena bevarade relikerna har <sp>P. Kyhlander</sp> skrivit en
<i>Berättelse om S. Birgitta och S. Catharina, samt Deras, under och efter
Påfvedömet, i Wadstena förvarade Ben</i> (Stockh. 1806. 8:0. 24 s. Bil. 1 till
<sp>C. C. Gjörwells</sp> <i>Brefväxling,</i> Bd 4). Även <sp>Schück</sp> har i några artiklar <i>Birgittas
hufvudskål</i> och <i>Ännu en gång om Birgittas reliker i Stockh. Dagbl.,</i> 1891,
n:r 283 o. 297, sysselsatt sig med relikfrågan. Vadstenarelikerna hava slutligen
gjorts till föremål för en strängt vetenskaplig undersökning av prof. <sp>C. M. Fürst,</sp>
<i>Birgittas reliker</i> (<i>Birgitta-utställningen</i> 1918, avd. I, s. 1—12). Birgittas och
Katherinas relikskrin jämte andra relikgömmor och helgedomakar ha beskrivits i
samma arbete, avd. II, s. 13—28, av <sp>Agnes Branting</sp> och <sp>A. Lindblom</sp>
<i>(Heliga Birgittas och Katherinas skrin samt andra helgedomakar).</i>

Även torde den <sp>ikonografiska</sp> Birgittalitteraturen bäst anföras i detta
sammanhang. Något autentiskt porträtt av den hel. Birgitta har icke blivit bevarat,
utan äro alla kända avbildningar mer eller mindre fantasibilder. I Birgittahospitalet
i Rom fanns en gammal målning med bl. a. två helgon, föreställande
Birgitta och Katherina, vilken emellertid på 1860-talet bortfördes till Indiana i
Amerika. Om denna tavla, som där utsattes för en misslyckad restaurering, har
greve <sp>P. Riant</sp> lämnat upplysningar i en rapport, <i>Un prétendu portrait de S:te
Brigitte de Suède et de S:te Cathérine, sa fille,</i> offentliggjord i <i>Bulletin de la
Société nationale des antiquaires de France,</i> séance du 19 Avril 1882. I
anslutning härtill skrev <sp>E. Hildebrand</sp> en uppsats <i>S. Birgittas porträtt, samt
några nya upplysningar om hennes hospital i Rom</i> (<i>Hist. tidskr.,</i> 1883, s. 355
—362). Om Birgittas hospital och där förefintliga minnen av det svenska helgonet
se vidare <sp>Fanny Cederblad,</sp> <i>S:ta Birgittas hus i Rom</i> (<i>Ny ill.
tidn.,</i> 1898, s. 396 f.), <sp>C. Bildt,</sp> <i>S. Birgittas kyrka</i> (i förf:ns <i>Svenska minnen
och märken i Rom,</i> s. 1—62), och <sp>H. Schück,</sp> <i>Rom på Birgittas tid</i> (i förf:ns
<i>Ur en resandes anteckningar,</i> Ser. 3, 1909, s. 86—120).

De viktigaste bidragen till den medeltida Birgitta-ikonografien ha emellertid
lämnats av <sp>A. Lindblom</sp> i en rad publikationer, samtliga rikt illustrerade, så
<i>Den heliga Birgittas uppenbarelser illustrerade i medeltidskonsten</i> (<i>Ord o. bild,</i>
1915, s. 513—529), <i>Den heliga Birgitta i Vadstena. Konsthistoriska
anteckningar</i> (i <i>En bok om Östergötland,</i> 1915, s. 44—53), <i>Bildverk från medeltiden</i>
(i <i>Birgitta-utställningen 1918,</i> avd. IV), samt slutligen den vackra helt nyligen på
P. A. Norstedt & Söners förlag utkomna boken <i>Den heliga Birgitta. Bildverk
i skulptur och måleri från Sveriges medeltid</i> (Stockh. 1918. Fol. 56 s.,
30 pl.). Icke heller bör förglömmas <sp>O. Janses</sp> <i>Medeltidsminnen från
Östergötland</i> (Stockh. 1906) eller katalogerna över de utställningar av medeltida kyrklig
konst, som på de sista åren anordnats i olika delar av vårt land, såsom i
Strängnäs (1910), Hudiksvall (1913), Uppsala (1918), i vilka flera
Birgitta-skulpturer beskrivas. Till det stora altarskåpets historia, som restes på
Birgittaaltaret i Vadstena klosterkyrka år 1459, bar <sp>H. Cornell</sp> lämnat några särdeles
intressanta, på nyfunna urkunder fotade uppgifter i en uppsats <i>Några nya
dokument till 1400-talets konsthandel</i> (<i>Konsthist. sällsk. publikation,</i> 1916, s. 25—
33); utförlig beskrivning av det märkliga altarskåpet av <sp>A. Lindblom,</sp>
<i>Birgitta-utställningen 1918,</i> s. 40—44.

Under 1400-talet, särskilt senare hälften av detta århundrade, tillverkades av
s. k. Briefmaler och spriddes på vallfartsorter och marknader små helgonblad i
träsnitt eller kopparstick, vilka funno strykande åtgång bland de fromma
pilgrimerna. Ett stort antal dylika blad, som dock blott innehålla schematiska


avbildningar av olika helgon och deras attribut, scener ur passionshistorien m. m.,
ha bevarats till vår tid, oftast inklistrade i pärmarna till handskrifter och
inkunabler eller på tomma blad i dessa. Bland de så avbildade helgonen
förekomma rätt ofta Birgitta och hennes dotter Katherina. <sp>Klemming</sp> har i sin
<i>Birgitta-Literatur;</i> s. 89 ff., förtecknat ett antal dylika blad, utförligare ha de
samlats av <sp>W. Schreiber</sp> i hans <i>Manuel de l'amateur de la gravure sur bois
et sur métal au XV:e siécle, T. 2 (Berlin 1892), s. 37—46, T. 3 (1893),
s. 255. I det av förläggaren <sp>P. Heitz</sp> i Strassburg utgivna samlingsverket
<i>Einblattdrucke des XV. Jahrhunderts,</i> varav sedan 1899 48 delar utkommit,
innehållande avbildningar, de flesta handkolorerade, av dylika s. k. Einzelformschnitte
från samlingar i skilda tyska och österrikiska bibliotek och kopparstickskabinett,
förekomma också framställningar med Birgitta och Katherina. Det av undertecknad
utgivna verket <i>Iconographia Birgittina typographica,</i> varav två fasciklar
utkommit (Uppsala: Almqvist & Wiksell 1915, 18, pl. I—X, XI—XX),
kommer att innehålla reproduktioner av samtliga blad med bildframställningar av
Birgitta och Katherina ävensom avbildningar i den äldre tryckta litteraturen.

<b>3. Birgittas skrifter.</b>

Till äkta Birgittaskrifter räknar man först och främst hennes <i>uppenbarelser,</i>
»liber celestis reuelacionum», vidare <i>ordensregeln,</i> »regula S. Salvatoris», och
uppbyggelseskriften <i>sermo angelicus</i> eller »ängelens diktamen» samt en del <i>böner,</i>
fyra större och tjugufem mindre. Apokryfisk är däremot en samling om <i>femton
böner,</i> de s. k. femton O; en <i>Kristuspassion,</i> en del <i>profetior,</i> uppenbarelser
o. d. gå även med orätt under Birgittas namn.

a. <i>Autentiska Birgitta-skrifter.</i>

Vid upptecknandet av Birgittas syner och uppenbarelser har det tillgått så,
att Birgitta antingen själv nedskrev dem på svenska på lösa lappar eller
dikterade dem för någon av sina biktfäder, som sedan översatte dem till latin. Redan
tidigt ha uppenbarelserna så införts i en stor liggare, »in magno libro», vilken
på flera ställen omtalas. Av Birgittas egna uppteckningar ha endast två blad
bevarats till vår tid, för övrigt de enda Birgitta-autografer vi nu äga. De förvaras i
Kungl. Biblioteket och ha utgivits av <sp>Klemming</sp> dels i <i>Ett bref . . . till L. F.
Rääf</i> (Stockh. 1854), dels i <i>Hel. Birgittas uppenbarelser,</i> Bd 4 (1862—75), s.
177—191 (se nedan). Om språket i dessa uppteckningar har <sp>B. Sjöros</sp>
skrivit en uppsats <i>Ordförråd och ortografi i Hel. Birgittas egenhändiga
anteckningar</i> (<i>Förhandl, o. uppsatser,</i> 22, 1908, s. 149—191, utg. av Sv. litt.-sällsk. i
Finland). Här kunna också nämnas följande smärre artiklar: <sp>C. Bildt,</sp> <i>Hur
Sancta Birgitta skref</i> (<i>Ord o. bild,</i> 1896, s. 414—417) och <sp>R. Hausen,</sp>
<i>Förstod den hel. Birgitta finska?</i> (<i>Förh. o. upps.,</i> 14, 1900, s. 217—220, utg. av
Sv. litt.-sällsk. i Finland). Ett blad med en av Birgittas biktfader Petrus av
Skänninge gjord originalutskrift på latin av två av uppenbarelserna (bok 3,
kap. 8—9) förvaras likaledes i Kungl. biblioteket och har utgivits i Klemmings
sistnämnda arbete, Bd IV (1862—75), s. 192—196.

Efterkommande en uppenbarelse uppdrog Birgitta åt sin spanske biktfader Alfonsus,
förutvarande biskop av Jaen, att redigera och ordna hennes samlade uppenbarelser. Den s. k.
alfonsinska upplagan, bestående av sju böcker revelationer och en åttonde under titeln »liber
celestis imperatoris ad reges», vidare sermo angelicus och fyra orationes, stödde sig
huvudsakligen på de svenska biktfädernas, magister Petrus' och prior Petrus' samlingar och torde ha
förelegat färdig år 1377. Senare utökades denna upplaga på grundvalen av prior Petrus'
anteckningar, särskilt med flera kapitel i böckerna 4 och 6, med en del tillägg (declarationes och


additiones) till alla böckerna samt med de under beteckningen extravagantes gående
revelationerna. I detta utvidgade skick överlämnades revelationerna till påven år 1391 i samband
med återupptagandet av förhandlingarna rörande Birgittas kanonisation, vilka nu ledde till
åsyftat resultat.

Sin slutliga form fingo Birgittas samlade uppenbarelser emellertid först genom
den tryckta standardupplaga på latin i folioformat, som Vadstena kloster år
1492 lät utföra på Bartholomaeus Ghotans officin i Lübeck under ledning av
två för ändamålet utskickade munkar, Petrus Ingemari och Gerhardus. Denna
upplaga, illustrerad med 14 träsnittssidor, innehåller kanonisationsbullan 7 okt.
1391 m. m., åtta böcker revelationer (I—VII + liber imperatoris), regula
Salvatoris, sermo angelicus, fyra böner, revelaciones extravagantes, vita abbreviata och
slutligen ett omfångsrikt register till alla uppenbarelserna. Enligt anteckningar i
klostrets diarium veta vi, att 1492 års upplaga utkom i 800 exemplar på
papper och 16 på pergament; av dessa senare återstå nu endast fyra jämte ett
antal lösa blad.

På grundvalen av 1492 års upplaga ha följande latinska editioner
utkommit: Nürnberg 1500, tryckt av Anton Koberger och försedd med träsnitt,
kopierade i sydtyskt maner på Lübeckupplagans illustrationer och tillskrivna en Dürer
närstående anonym mästare, som plägar kallas »der Birgittenmeister»; Nürnberg
1517, tr. av F. Peypus utan andra illustrationer än titelträsnitt; Rom 1557, utg.
av och tryckt hos <sp>Olaus Magnus,</sp> Sveriges siste katolske ärkebiskop, som
tillbragte slutet av sin levnad i landsflykt i Rom, där han i Birgittas hospital funnit
en fristad och installerat ett litet tryckeri; Rom 1606; Antwerpen 1611; Köln
1628; Rom 1628; München 1680, alltså inalles nio upplagor, alla i
folioformat. Härtill komma några utdrag ur revelationerna, kända under
titlarna <i>Onus mundi</i> (Rom 1485) och <i>Opusculum vite et passionis Christi</i>
(Antwerpen 1489, 1491, Speyer 1491) m. fl.; den sista latinska förkortade upplagan
är den i Köln år 1851 tryckta <i>Revelationes selectae S. Birgittae,</i> utg. av
<sp>A. Heuser.</sp> Om <i>Onus mundi,</i> som kompilerats av magister <i>Johann Tortsch</i> i
Leipzig före år 1433, se <sp>K. B. Westman,</sp> <i>Birgitta-studier</i> (1911), s. 289—292:
Exkurs D, och <sp>I. Collijn,</sp> <i>En handskrift af Onus mundi från 1436</i> (<i>Nord.
tidskr. f bok- o. bibl.-väsen,</i> 1916, s. 56 f.).

<sp>Tyska</sp> översättningar av Birgittas samlade uppenbarelser utkommo i
Nürnberg 1502, liksom den latinska Nürnbergupplagan av 1500 tryckt av Anton
Koberger och prydd med samma träsnitt av Birgittenmeister som den latinska;
Köln 1664 i två delar i 4:o, utg. av birgittinerpatern <sp>Andreas Megerle</sp>
samt Regensburg 1856 i fyra band, utg. av <sp>L. Clarus</sp> (pseud. för
<sp>W. G. W. Volk</sp>). Av de talrika utdragen på tyska förtjäna särskilt de plattyska
1400-talsupplagorna att nämnas. Den äldsta av dessa har börjat tryckas redan
omkr. år 1478 i liten folio på Lucas Brandis' tryckeri i Lübeck, men synes
aldrig hava blivit fullbordad, ty man känner endast ensidigt tryckta blad
(anopistografiska) av denna bok; härefter kommer en liten av Ghotan omkr. år
1485 tryckt oktavupplaga samt en större på fem böcker fördelad kvartupplaga,
tryckt i Lübeck år 1496 på den s. k. vallmotryckarens officin. Det ovannämnda
latinska utdraget ur Birgittas relevationer <i>Onus mundi</i> har utkommit
på tyska med titel <i>Burde der Welt</i> i flera upplagor, den äldsta i Nürnberg
1481, sedermera i Augsburg 1482, 1502, 1504, 1510 och 1522.

En <sp>fransk</sp> översättning trycktes i Paris år 1624 i 4:o, ny upplaga Lyon
1649 samt ännu så sent som 1850 i Avignon (4 delar 12:o, nya titelupplagor
Tournai 1853; 1859). I <sp>italiensk</sp> översättning finnas endast förkortade

upplagor, den äldsta av dessa utkom i Mondovi 1518. I San Sebastian trycktes
år 1676 en <sp>spansk</sp> <i>Vida de Santa Brigida,</i> vars innehåll till största delen
utgöres av utdrag ur revelationerna.

Till <sp>holländska</sp> ha likaledes en del kapitel i utdrag översatts, den äldsta
upplagan är tryckt i Antwerpen 1491. Till <sp>engelska</sp> ha endast fyra av
Birgittas uppenbarelser överflyttats, vilka blivit tillsammans med en epistel av den
hel. Bernhard tryckta i två upplagor hos Thomas Godfray i London omkr. åren
1532—35. Den äldsta av dessa har av undertecknad utgivits i faksimile i den
på Bröderna Lagerströms förlag i Stockholm utkommande serien
<i>Faksimileupplagor af äldre svenska tryck,</i> 2, 1916. — Till sist kan nämnas att en
fullständig upplaga av Birgittas samlade uppenbarelser trycktes på polska år 1698
i Zamósé. Om övrig polsk birgittinerlitteratur se <sp>K. Estreicher,</sp> <i>Bibliografia
polska,</i> T. XIII (Krakau  1894), s. 382—84.

Till <sp>svenska</sp> torde Birgittas uppenbarelser ha översatts tillbaka från den
latinska redaktionen vid slutet av. 1300-talet. Den svenska versionen finnes
bevarad i ett antal handskrifter från förra hälften och mitten av 1400-talet, de
flesta skrivna i Vadstena kloster. Av dessa ligga handskrifterna A 33
(innehållande bok 1—3, fr. omkr. 1450) och A 5 a (bok 1—8, fr. omkr. 1400—25),
båda i Kungl. Biblioteket, till grund för <sp>Klemmings</sp> textedition <i>Heliga
Birgittas uppenbarelser,</i> Bd 1 — 5, Stockh. 1857—84 (= <i>Samlingar utg. av Sv.
fornskr.-sällsk.,</i> 14). Bd 1—3 innehålla de 8 böckerna revelationer, Bd 4
regula Salvatoris med revelationes extravagantes, därjämte böner, ängelens
diktamen, de ovan beskrivna Birgittaautograferna m. m. Bd 5 (Bihang)
innehåller en del klosterstadgar, Birgittas brev från Rom till sonen Birger m. m.,
beskrivning av de begagnade handskrifterna samt den ovan nämnda bibliografien
»Birgitta-Literatur».

Saknaden av en modern svensk upplaga av Birgittas uppenbarelser
avhjälptes delvis genom R. Steffens edition av <i>Den heliga, Birgittas
uppenbarelser i urval och öfversättning</i> (Stockh.: P. A. Norstedt & Söner, 1909.
8:o. XVII, 336 s.), vars förtjänstfulla inledning redan ovan påpekats. Som ett
önskemål torde dock återstå att med vår litteratur införliva en. fullständig svensk
upplaga av Birgittas uppenbarelser, liksom det också bör framhållas, att en
textkritisk latinsk edition på grundval av tillgängliga handskrifter skulle lända
Birgitta forskningen till ovärderlig hjälp.

Av <sp>litteratur rörande Birgittas revelationer</sp> skola här blott några av
de riktigaste arbetena nämnas. Som kuriositet kan dock först påpekas, att
revelationerna varit föremål för en tidig Wittenberg-avhandling, nämligen <i>Dissertatio</i>

skriften, »Defensoriurn» (originalutskrift i Kungl, biblioteket; sign. A 24 b;. avtr.
hos <sp>Mansi,</sp> <i>Sacrorum conciliorum nova collectio,</i> T. 30, sp. 699—814), och ett
av defensorerna gemensamt utarbetat »Avisamentum» (tr. av <sp>Silfverstolpe,</sp> a. a.,
s. 39—47, efter nyss nämnda Cod. Ups. C 31). Ett annat inträdestal i
Vitterhetsakademien, som också rör Birgittas uppenbarelser, är <sp>H. Schück's</sp> <i>Några
anmärkningar om Birgittas revelationer</i> (tr. a. a., 13: 1), som i mer än ett
hänseende brutit ny väg åt den moderna Birgittaforskningen. De
litteraturkritiska problem, som knyta sig till Birgittas uppenbarelser, framläggas på ett
skarpsinnigt sätt av <sp>K. B. Westman</sp> i hans meranämnda <i>Birgitta-studier</i> (1911):
kap. 1. Exkurs C (s. 277—289) av samma arbete behandlar striden om
Birgittas uppenbarelser vid Baselkonciliet. Ett mycket viktigt problem, nämligen
förhållandet mellan den svenska och latinska texten av Birgittas uppenbarelser,
har förutom av Schück och Westman i nu anförda arbeten även behandlats av
R. Steffen i hans ovan nämnda svenska textedition av revelationerna, s. 314—331.

b. <i>Apokryfiska Birgitta-skrifter.</i>

Bland dessa märkas särskilt de Birgitta med orätt tillskrivna femton bönerna,,
som hon säges hava uttalat framför ett krucifix i kyrkan San Paolo fuori le mura
i Rom, varvid krucifixet talat till henne och utlovat rika belöningar åt demr
som bådo bönerna. Vid 1400-talets slut och början av följande århundrade
spredos dessa böner under Birgittas namn i talrika särupplagor, i synnerhet
Romtryck, och inrycktes i den tiden gängse andaktsböcker, såsom <i>Hortulus animae.</i>
De föreligga även i svensk översättning, utg. av <sp>Klemming</sp> i <i>Hel. Birgittas
uppenbarelser,</i> Bd 4, s. 197—211, ävensom på tyska, franska, holländska,
italienska och engelska i flera både tidiga och sena upplagor. Den franska
versionen är med parallell latinsk text utg. efter en handskrift från 1500-talets
början av <sp>C. Wahlund,</sp> <i>De hel. Birgitta tillskrifna femton bönerna</i> (i: <i>Uppsatser
i romansk filologi tillägn. prof. P. A. Geijer 1901,</i> s. 1—24).

Även en Kristuspassion, som särskilt är spridd i nordtyska och holländska
handskrifter, går under Birgittas namn. Den har gjorts till föremål för en
filologisk gradualavhandling av <sp>C. Jungmark,</sp> <i>Eine pseudo-birgittische
Christus-Passion,</i> 1 (Göteb. 1916. 8:o. XXXVII, 86 s.). En del förkunnelser och
profetior av mera tvetydig art till skrevos även under tidernas lopp Birgitta, som
härvidlag jämställdes med andra medeltidens sibyllor och spåmän. Denna del av
Birgittalitteraturen har emellertid endast kuriositetsintresse, varför här kan
hänvisas till <sp>Klemmings</sp> <i>Birgitta-Literatur,</i> s. 58—67.

Bland tidigare arbeten om Sörmland träffar man ett par disputationer,
nämligen <i>E. Hult,</i> Oratio continens Sudermanniæ laudem ac delineationem (Åbo
1661) och <i>E. Lundström,</i> Exercitium academicum de Sudermannia (Upsala
1747, 49). 1763 utkom <i>[M. J. Rivell],</i> Vägvisare genom Södermanlands
höfdingedöme, som väl närmast är att räkna som en resehandbok, med förteckning på
skjutshåll och herregårdar. Med den likartad är den av Landskontoret i
Nyköping utgivna <i>Vägvisare</i> inom Södermanlands län (1816). Större intresse
erbjuder <i>J. Fischerström,</i> Utkast till beskrifning om Mälaren (1785, 449 s.),
som innehåller en allsidig beskrivning av Mälaren och Mälare-orterna.
<i>J. P. Tollstorp,</i> Beskrifning om Södermanland (1837—38, 220 + 172 s.)
innehåller föga av rent geografiskt intresse, utan uppehåller sig mera vid landskapets
äldre historia. Geografiskt av intresse är den av <i>E. Tuneld</i> författade Geografi
öfver konungariket Sverige, band I: Upland och Södermanland (1827, 583 s.).
En utförlig och för sin tid särdeles noggrann Beskrifning öfver Nyköpings län
av <i>W. Tham</i> utkom 1852 (358 s.). Däri lämnas detaljerade uppgifter om
socknarna, om de större gårdarna och deras ägare. Detsamma gäller om <i>H. O.
Indebetou,</i> Södermanlands minnen (1877, 438 s. + 1 karta, pris 6:—). Utom
det rent geografiska behandlas Sörmlands naturförhållanden, arkeologi, allmän
och ortshistoria samt redogöres för innehållet i Södermannalagen. Slutligen bör
nämnas Södermanlands läns kalender, den sista upplagan redigerad av <i>K. A.
Högström</i> (1911, pris 5:—).

En kortfattad <sp>landskapsbeskrivning</sp> är utgiven av <i>C. Lind.</i> Södermanland
(1898, 16 s., pris 0:20). Värd omnämnande är också Text till Svenska turistföreningens
geografiska bilder, 11: Södermanland av <i>O. Beibom</i> (1897, 20 s., pris 0:30).

Angående Sörmlands <sp>städer</sp> hänvisas till <i>A. A. Hülphers,</i> Samling til korta
beskrifningar öfver svenska städer, flock 2: Om städerna i Södermanland (1783,
136 s.), som utmärkes av uppgifternas rikhaltighet och riktighet, och till <i>T. G.
Rudbeck,</i> Försök till beskrifning öfver Sveriges städer, I: Svea rike, (1855, s. 100—
104, 138—162). I <i>J. E. Martin,</i> Svenska vyer (1805 o. f.) ingå bland annat
Eskilstuna, Nyköping och Strängnäs. I bokhandeln tillgänglig är den 1908
påbörjade, av Svenska teknologföreningens avdelning för husbyggnadskonst utgivna
<i>Gamla</i> svenska städer (1908—16, 5 h. à 4:50). Den innehåller bilder från
Strängnäs, Nyköping, Mariefred och Torshälla. Under utgivning är <i>J. Roosval,</i>
Sveriges städer. Band III: Södermanland fås separat för 10 kr.

Talrika bilder av Sörmlands <sp>städer och herregårdar</sp> finnas i <i>E. Dahlberg,</i>
Suecia antiqua et hodierna. I <i>U. Thersner,</i> Fordna och närvarande Sverige
(Utsigter af Södermanland 1824—26) finnas avbildningar av ett flertal sörmländska
gårdar jämte text på svenska och franska. <i>O. Eneroth,</i> Svenska herregårdar, serien
I; Herregårdar och slott uti Södermanland (1864—69) innehåller jämte planscher
tämligen utförlig text. Ännu utförligare, ehuru blott behandlande ett fåtal gårdar,
äro de av <i>C. A. Klingspor</i> utgivna häftena Svenska slott och herresäten (1885—87).
Se också Svenska slott och herresäten vid 1900-talets början. Delen om
Sörmland blev färdig 1914 (496 s., pris 86:25). Sörmlands slott, framförallt
Gripsholm, ha ofta behandlats. Bland större verk märkes <i>Å. Hahr,</i> De svenska
kungliga lustslotten (1899—1900, 1,008 s., pris 12:60).

I fråga om Sörmlands <sp>kulturhistoria</sp> märkes den av Strängnäs fornminnesförening
utgivna serien: <i>Bidrag</i> till Södermanlands, äldre kulturhistoria. Hittills
äro sexton häften utkomna, pris omkr. 2 kr. per häfte. Denna återkommer jag
till i det följande.

Något arbete, behandlande uteslutande Sörmlands <sp>geologi,</sp> torde ej finnas.
De av Sveriges geologiska undersökning utgivna kartbladen jämte beskrivningar
(pris 2:—) anbefallas åt den intresserade. <i>A. G. Högbom,</i> Istiden (Verdandis
småskrifter n:r 6, pris 0:50) innehåller åtskilligt, som direkt gäller Sörmland.
Detsamma gäller om <i>G. De Geer,</i> Stockholmstraktens geologi (ingår i
Stockholm, Sveriges hufvudstad, 1897). En uppsats av stort intresse, ehuru de däri
framställda teorierna nog kunna diskuteras, är <i>G. Andersson,</i> Om
Mälare-trakternas geografi (Ymer 1903, 64 s. + 2 kartor, pris i särtryck 2:—). Se
också Svenska turistföreningens årsskrift. Särskilt påpekas däri <i>B. Fahlborg,</i>
Några ord om Mälaredalens geografiska utveckling (1907, s. 114—126).

Landskapets <sp>arkeologi</sp> behandlas i ett par av de i det föregående nämnda
arbetena, särskilt i <i>H. O. Indebetou,</i> Södermanlands minnen. I den av <i>R. Dybeck</i>
utgivna Runa (1842—50, 65—76) finnas några uppsatser om Sörmland. I en
del sockenbeskrivningar äro även fornminnena behandlade. <i>O. Almgren,</i> Sveriges
fasta fornlämningar från hednatiden (1904, 104 s., pris 1:75) behandlar
Mälarprovinserna särskilt och upptar också förteckning på några häradsbeskrivningar,
som i manuskript finnas förvarade i Statens historiska museum. Uteslutande
Sörmlands arkeologi behandlas av <i>T. J. Arne</i> i Strängnäs fornminnesförenings
handlingar h. 14 och 16, Om det forntida Södermanland; några bidrag till
historien om dess bebyggande (1909, 79 s. + 3 pl., pris 2:—), och Bidrag till
Södermanlands förhistoria (1915, 68 s., pris 2:—). Häftena 1—6 (1881—86)
av samma tidskrift innehålla också en del arkeologiska meddelanden.

Den första fullständigare förteckning över Sörmlands <sp>växter</sp> utgavs år 1852
av <i>H. Hofberg,</i> Södermanlands phanerogamer och filices. I denna finnes
förteckning på äldre litteratur, <i>K. Fr. Thedenius</i> utgav 1859 Botaniska exkursioner i
Stockholmstrakten, som 1871 följdes av Flora öfver Uplands och Södermanlands
fanerogamer och bräkenartade växter. Denna är en av våra yppersta provinsfloror,
men är tyvärr svåråtkomlig. Bland andra uppsatser om Sörmland, som
finnas i Botaniska notiser, kunna nämnas <i>H. Samzelius,</i> Några för Södermanland
nya växtlokaler (1884, s. 145—148) och Ytterligare några tillägg till Södermanlands
flora (1885, s. 102—103). I årgång 1888 finnes av <i>A. A. Lindström</i>
Bidrag till Södermanlands växtgeografi (s. 194—198). Dessa äro huvudsakligen
en uppräkning av lokaler för i landskapet funna växter. Detsamma gäller om
<i>G. O. Malme,</i> Bidrag till Nordvestra Södermanlands kärlväxtflora (1891, s. 97
—106). <i>Stockholmstraktens</i> växter av G. Andersson m. fl. (1914, 217 s. + 1
karta, pris 3:75) har litteraturförteckning, till vilken hänvisas. Den skildrar
traktens geologi och övriga naturförhållanden och innehåller en på mångåriga
undersökningar grundad förteckning på traktens växter.

Bland <sp>kartor</sp> böra nämnas generalstabens topografiska och ekonomiska kartor.
Bland äldre kartor må nämnas <i>Charta</i> öfver Södermanland, med Kongl. Maj:ts
nådiga priv. utgifven af Kongl. landtmäteri contoiret (1743), Charta öfver
Nyköpings höfdingedöme, utgiven av <i>S. G. Hermelin</i> (1804) och Södermanland
av <i>J. M. Larsson</i> (1880). Bland äldre stadskartor märkas de av <i>N. G. Verming</i>
(1806—16) utgivna kartorna över svenska städer, bl. a. över Belägenheten
ornering Mariefred, Nyköping och Strengnäs. Av intresse för landskapet är också
<i>S. De Geer,</i> Karta över mellersta Sveriges landformer (1910, pris 2:—).

I detta sammanhang kan nämnas Svenska turistföreningens <i>Resehandbok</i> över
Södermanland och Närike (1912, 244 s. + 3 kartor, pris 2:50).

I fråga om den <sp>ekonomiska utvecklingen</sp> hänvisas till <i>J. A. Almquist,</i>
Södermanlands läns hushållningssällskaps historia 1814—1914 (1914, 6 + 406 + 427

s., pris 12: —). Det stora antalet porträtt och biografiska uppgifter gör den
även värdefull i biografiskt avseende. Vidare märkes den av <i>K. G. Grandinson</i>
utgivna Södermanlands enskilda bank 1867—1916 (1917, 124 + 78 s.).

Bland <sp>personhistoriska</sp> arbeten märkes Strengnäs stifts herdaminne, utgivet
av <i>N. Aurelius</i> (1785), av <i>J. E. Follén</i> (1817) och av <i>K. A. Hagström</i> (1896
—1901, 2,456 s., pris 26:—). Strängnäs stifts matrikel är utgiven i åtskilliga
upplagor, sista gången år 1900 (151 s., pris 3:50) av <i>F. O. Lundblad</i> och
<i>C. G. Drakenberg. Till</i> hembygden: En julhälsning till församlingarne i
Strängnäs stift från präster i stiftet, innehåller person- och ortshistoria. Den utkommer
årligen; fjorton årgångar äro hittills utgivna (pris pr årg. 1:—).

Om <sp>Södermanlands-Nerikes nation i Uppsala</sp> handlar <i>E. Hamnström,</i>
Södermanlands-Nerikes nations historia (1905, 186 s., pris 4:—). Av nationen
är utgiven <i>Till</i> vår hembygd (1897, 68 s. + 2 pl., pris 2:50). Porträttkataloger
över nationen ha utgivits 1905, 1911, 1916 (pris för sistnämnda 11:50).

Till <sp>Strängnäs läroverks</sp> historia finnas många bidrag. <i>L. Hallman,</i>
Det gamla och nya Strengnäs (1853, 162 s.) innehåller bland annat Om
gymnasio och dess läsmästare och om scholan och dess föreståndare. <i>T. Strömberg,</i>
Bilder och minnen från södra Mälarstranden (1878, 134 s., pris 1:75) innehåller
också gymnasiets historia till början av 1800-talet. På sätt och vis fortsättning
på denna är <i>R. Essén,</i> Skolminnen från Strengnäs elementarläroverk på
1850-talet (1897, 76 s., pris 1:50) och <i>C. Lindman,</i> »De gamla gudar» (1899,
48 s., pris  1:—).

Om <sp>Nyköpings läroverk</sp> har utgivits av <i>G. V. Schotte</i> Bidrag till
Nyköpings elementarläroverks historia i skolprogram för år 1879, 80, 84 och 87
samt av <i>G. Ramström</i> Matrikel öfver kamrater vid Nyköpings högre allmänna
läroverk ht. 1875—vt  1884 (l898, 76 s.).

Om <sp>Södermanlands regemente</sp> är utgivet <i>K. K. Leijonhufvud,</i> Kungl.
Södermanlands regementes historia 1771 —1915. D. 1. 1771—1815 (1914,
340 s. + 14 pl., pris 9:—).

I fråga om <sp>kyrklig konst</sp> hänvisas till ortsbeskrivningarna och till uppsatser
i Till hembygden. I samband med utställningen i Strängnäs år 1910 utgavs av
S. Curman, J. Roosval och C. R. af Ugglas <i>Utställningen</i> af äldre kyrklig konst
i Strängnäs (1, 2, 1913, pris 40:—).

Över sörmländskt <sp>folkmål</sp> disputerade 1869 <i>G. Upmark</i> med Upplysningar om
folkspråket i Södertörn. 1872 bildades i Uppsala inom Söderm.-Nerikes nation
Södermanlands och Nerikes landsmålsförening, som fortsatte sin verksamhet till
år 1886, då den uppgick i Uppsala landsmålsförening. Dess samlingar finnas
deponerade på biblioteket i Uppsala. I den från år 1878 utkommande Nyare
bidrag till kännedom om de svenska landsmålen finnes åtskilligt angående
Sörmland. Särskilt rekommenderas i Svenska landsmål B:8 (1913—14)
Södermanlands folkmål (236 s.) av <i>T. Ericsson.</i> Till den utförliga litteraturförteckningen
där hänvisas. I den förut nämnda Bidrag till Södermanlands äldre kulturhistoria,
h. I—V (1881—84) finnes av metallarbetaren <i>G. Ericsson</i> samlad Ordlista öfver
Åkers och Öster-Rekarne härads folkspråk. I denna tidskrift, h. I—VIII (1881
—95) finnas upptecknade folkvisor, gåtor, ordspråk, sägner m. m. H. X (1899,
124 s., 3:—) och XI (1900, 145 s., pris 2:—) av <i>K. P. Leffler</i> behandla
Folkmusik från norra Södermanland. Sådana uppteckningar finnas också i de
första häftena.

<sp>Södermannalagen</sp> har utgivits av <i>C. J. Schlyter,</i> Corpus juris sueo-gotorum
antiqui, Vol. IV: codex juris sudermannci (1838). Ett sammandrag av

innehållet finnes i den förut nämnda <i>H. O. Indebetou,</i> Södermanlands minnen.  Den
behandlas ytterligare av <i>R. Larsson,</i> Södermannalagens ljudlära (1891, 166 s.,
pris 2:—) i Antiqvarisk tidskrift och av C. M. Kjellberg, Södermannalagen i
Historisk tidskrift, årg. 18 (1898, s. 295—318).

Förteckningen på litteratur över de <sp>särskilda orterna</sp> är naturligtvis
mycket ofullständig, något som också gäller det föregående. En del »vägvisare»
för badorts- och villasamhällen medtagas ej. Ej heller nämnas här en del
uppsatser i Svenska turistföreningens årsskrift och i Till hembygden.

<sp>Björkvik.</sp> <i>E. M. Fant,</i> Dissertatio historica de paroecia Sudermanniæ Björkvik (1786 20 s.).
— <i>G. B[ernhardt],</i> Beskrifning   öfver Björkvik socken i Södermanland (1823, 87 s. +  1 karta).

<sp>Bogsta.</sp> <i>A. A. Lindström,</i> Bogsta sockens fanerogamer och ormbunkar (i Botaniska notiser
1892, s. 261—265,  1893, s. 11—23).

<sp>Botkyrka.</sp> <i>J. Samzelius,</i> Anteckningar om Botkyrka församlings kyrka i Södertörn (Ak.
afh. 1860, 18 s.). — <i>P. E. Palmquist,</i> Beskrifning öfver Botkyrka socken (1878,  167 s.).

<sp>Brännkyrka.</sp> <i>C. F. Georgii,</i> Dissertatio academica de  paroecia Brænkyrka (1769. 28 s.).
—  <i>N. J. Sillén,</i> Flora paroeciæ Bränkyrka (1827).

<sp>Dunker.</sp> <i>C. F. Georgii,</i> Dissertatio academica de paroecia Duncker eique annexa Lilla Malma
(1769 44 s. + 1 pl.). — <i>J. A. Hedendahl,</i> Dunkers kyrka i Södermanland (1912, 36 s., pris 0:50).

<sp>Ekensberg.</sp> <i>C. A. Klingspor,</i> Svenska slott och herresäten, Ekensberg (1886, 24 s. + 2 pl., pris 3:—).

<sp>Eskilstuna.</sp> <i>E. M. Fant,</i> Specimen academicum, antiquitates Eskilstunenses sistens
(1791, 16 s.). —  <i>T. Munktell,</i>  Bidrag till beskrifning öfver Eskilstuna (Ak. afh. 1857,  22 s.).
— <i>C. J. Jernbergh,</i> Om uppkomsten och utvecklingen af Eskilstuna stadssamhälle (1871, 16 s.).
— <i>J. Wahlfisk,</i> Karl Gustafs stads manufakturverk och dess s. k. Tyska församling (1895.
s. 5—34 i Bidrag till Söd. äldre kulturhistoria, h. VIII). — <i>Eskilstunaminnen</i> samlade af en
inföding (1901, 44 s.).  — <i>[F.] G[rön]b[erg],</i> Johanniterklostret i Eskilstuna: Om Sanct
Eskilskyrkans första tid och  S:t Eskils liksten (Sörmlandsposten 1912),

<sp>Fiholm.</sp> I Svensk arkitektur (1911, h. 1—2, pris 12:—).

<sp>Floda.</sp> <i>B. E. Hildebrand,</i> Floda kyrka i Södermanland (1869. s. 365—400 i Kongl.
vitterhetsakademiens handlingar).

<sp>Gripsholm.</sp> <i>C. F. Ljungman,</i> En kort beskrifning om Gripsholms slott (1755.
135 s.). — Densamme. Beskrifning om Gripsholms slott (1790, 182 s. + 1 karta). —
<i>[Strinnholm],</i> Beskrifning öfver Gripsholms slott (1822. 230 s.). — <i>[A. L. Stjerneld],</i>
Gripsholms slott (1825, 148 s.). — Densamme, Bihang till Gripsholms slotts beskrifning
(1826, 32 s.). — Densamme, Handbok för resande till Gripsholms slott (1830, 54 s.).
—  Densamme, Gripsholmsgalleriet (1833, 22 s.). — <i>[C. J.]  Billmark,</i>   Aqvarell-lithographier
och tontryck i Gripsholm (1853, 12 pl.). — <i>H. B[jursten],</i> Från Stockholm till Gripsholm
(1858, 64 s.). — <i>O. Carlén,</i> Gripsholm (1862, 346 s.). — Densamma, Porträttsamlingen på
Gripsholm (1864,  118 s.). — Densamma, Gripsholms beskrifning (1876,288.). — Densamma.
Gripsholms slott (1877, 123 s.). — <i>[F. E. Ekenstierna],</i> Katalog öfver porträttsamlingen å
Gripsholm (1876, 128 s.). —  <i>G. Nordensvan,</i> Gripsholm (1881, 24 s., pris 0:50). —
Densamme, Gripsholm och dess konstskatter (1903, 184 s. + 171 pl., pris 30:—). — <i>[E. G.
Folcker],</i> Gripsholms slott. En vägledning för besökande (1914, 25 s., pris 0:50).

<sp>Gryt.</sp> <i>C. J. H. Lund,</i> Om Gryts socken i Södermanland, afd. 1 (Ak. afh. 1857. 18 s.).
— <i>K. Fr. Karlsson,</i> Om Gryts socken i Södermanland, afd. 2 (Ak. afh. 1857, 18 s.).

<sp>Horn.</sp> <i>C. A. Klingspor,</i> Svenska slott och herresäten, Horn (1885, 22 s. + 1 pl., pris. 3: —)

<sp>Högsjögård.</sp> <i>C. A. Klingspor,</i> Svenska slott och herresäten, Högsjögård (1885, 29 s. +
3 pl., pris 5:—).

<sp>Hölebo.</sp> <i>C. F. Georgii,</i> Dissertatio academica de territorio Hoeleboensi Sudermanniæ
(1749, 24 s.).

<sp>Hölö.</sp> <i>J. E. Petri,</i> Beskrifning öfver Hölö socken i Södermanland (1828, 101 s. + 1
karta). — <i>O. Carlén,</i> Tullgarns slott och Hölö socken (1871, 80 s., pris 0:50).

<sp>Hörningsholm.</sp> <i> E. C. Grenander,</i> De prædio Hörningsholm dissertatio (1819. 1824, 16 s.).

<sp>Jäder.</sp> <i>E. M. Fant,</i> Monumenta Sudermannica in templo et paroecia Jæder (Diss. 1804,
11 s.), — <i>G. Upmark,</i> Jäders kyrka (1897, 3 s. i Till vår hembygd).

<sp>Kila.</sp> <i>G. Borgman,</i> Försök till beskrifning öfver Kila socken (1828).

<sp>Kjesäter.</sp> <i>C. Trolle Bonde,</i> Anteckningar ur familjearkivet och gårdshandlingarne m. m.
(1893. 220 s. + 1 karta, pris 6:—).

<sp>Kungsör.</sp> <i>O. Gran,</i> Beskrifning öfver Västmanland (1754, ny uppl. 1904, s. 329—332).
— <i>R. Essén,</i> Några minnen från Kungsör för ett halft sekel sedan (i För svenska hem 1900,
s. 701—704, 719). — <i>O. Sirén,</i> Tessinska kyrkobyggnader (i Nordisk tidskrift 1912, s. 553—564).

<sp>Lövsund.</sp> <i>C. A. Klingspor,</i> Löfsund (1893, 19 s.).

<sp>Malmköping.</sp> <i>[A. Hofberg],</i> Till Malmköping (1910, 30 s., 0:50).

<sp>Mariefred.</sp> <i>C. C. Callander,</i> Om staden Mariefred (Ak. afh. 1860, 16 s.).
— <i>Z. G. T. Tidander,</i> Mariefred förr och nu (1893, 32 s., 0:25).

<sp>Muskö.</sp> Beskrifning på ön Muskö i Södermanland (1782). — <i>C. H. Levin,</i> De insula
Muskö dissertatio (1837, 16 s.). — <i>G. Westerin,</i> Wästerhaninge och Muskö socknar (1897,
256 s., pris 3:—. H. IX av Bidrag till Söd. äldre kulturhistoria).

<sp>Mörkö.</sp> <i>C. U. Ekström,</i> Beskrifning öfver Mörkö socken i Södermanland (1828). —
Densamme, Teckningar till d:o (1828).

<sp>Nyköping,</sp> <i>J. Sundler,</i> Dissertatio academica de Nycopia, metropoli Sudermanniæ
(1735—39, 180 s.). — <i>[L. M. V. Örnberg],</i> Samlingar till beskrifning om Nyköping (1862, 74 s.,
pris 1:—). — <i>H. O. Indebetou,</i> Nyköpings minnen (1874, 357 s. + 2 kartor, pris 7:—).
— <i>K. af Schmidt,</i> Anteckningar om Rone härad, I: Alla Helgona kyrka (1896, 291 s., pris 5:50).
— <i>C. Blom,</i> Växtgeografiska anteckningar till Nyköpingstraktens fanerogamflora (i Botaniska
notiser 1916, s. 1—23). — <i>H. W. Arnell,</i> Fanerogamfloran i Nyköpingstrakten (i Botaniska
notiser 1917, s. 97—116).

<sp>Nykvarn.</sp> <i>[T. Bergelin],</i> Beskrifning öfver Nyqvarns jernbruk (1846).

<sp>Nämdö.</sp> <i>C. Wallin,</i> Beskrifning om Nämdö capel i Södermanland (1782).

<sp>Näsby.</sp> <i>C. A. Klingspor,</i> Svenska slott och herresäten, Näsby (1887, 38 s. +  1 pl., pris 5:—).

<sp>Näveqvarn.</sp> <i>[B. Bovallius],</i> Näfveqvarn (1899, 30 s.).

<sp>Rävsnäs.</sp> <i>L. E. Götlin,</i> Dissertatio de prædio regio Räfsnäs (1809, 12 s. + 1 karta).

<sp>Rönninge.</sp> <i>V. af Tibell,</i> Beskrifning öfver Uttringe och Rönninge ifrån 1480 till 1870
(1875, 150 s.).

<sp>Saltsjöbaden.</sp> <i>C. Lundin,</i> Saltsjöbaden (1896, 47 s. + 2 kartor, pris 1:50).

<sp>Selaön.</sp> <i>C. F. Georgii,</i> Specimen historicum de insula Sela Sudermanniæ (1771, 22 s.
+ 1 karta).

<sp>Sorunda.</sp> <i>[G. H. V. Upmark],</i> Några minnen från en färd i Sorunda (1869).
— <i>J. G. Laurell,</i> Anmärkningsvärdare fanerogamer och kärlkryptogamer inom Sorunda pastorats
område af Södertörn uti Södermanland (i Botaniska notiser 1898, s. 81—92, 97—106). —
<i>G. Westerin,</i> Anteckningar om Sorunda kyrka i Södertörn (1906, 84 s., pris 1:—).

<sp>Stenhammar.</sp> <i>[R. v. Kræmer],</i> Stenhammarsboken (1886, 176 s.).

<sp>Strängnäs,</sp> <i>J. Graffman,</i> Specimen historicum de Strengnesia, urbe Sudermanniæ (1768).
— <i>Anteckning</i> af glorvördigst i åminnelse, de Kongeliga och Fursteliga personers namn etc.
i Strengnäs domkyrka (1801, 16 s.). — <i>L. Hallman,</i> Det gamla och det nya Strengnäs (1853,
162 s.). — <i>O. Carlén,</i> Strengnäs och Olivehäll (1871, 15 s., pris 0:25). — <i>T. Strömberg,</i>
Bilder och minnen från södra Mälarstranden (1878, 134 s., pris 1:75). — <i>F. Lilljekvist,</i>
Strengnäs och dess domkyrka (1891, 69 s. + 4 pl., pris 2:—). — <i>I. Fehr,</i> Strengnäs kyrkomuseum
samt notiser om staden och dess domkyrka (1902, 86 s. + 1 karta, pris 0:60). — Densamme,
Strengnäs stads tänkebok för 1590-talet (1903, 105 s., pris 2:—. H. XII av Bidrag till Söd.
äldre kulturhistoria). — Densamme, Strängnäs. Det forna och det nuvarande (1910, 45 s.+
1 karta, pris 1:—). — Densamme, Vägledning för besökande i Strängnäs domkyrka (1911,
43 s., pris 0:75). — <i>V. Samuelson,</i> Bilder från Strängnäs jämte några dikter (1910, 31 s. +
8 pl., pris 1:50). — Densamma, Strängnäs med omgifningar (1910, 27 s., pris 0:50).
— <i>I. Fehr,</i> Strängnäs under 1500-talet (1917, 17 s. i Strängnäs läroverks årsredogörelse).

<sp>Sundby.</sp> <i>A. G. Lundborg,</i> Sundby socken (1901, 96 s.).

<sp>Sundbyholm.</sp> I Svensk arkitektur (1912, h. 1, pris 6:—).

<sp>Svartsjölandet.</sp> <i>O. Celsius d. y.,</i> De antiquitatibus insulæ Feringsöensis (Diss. 1751, 32 s.).

<sp>Sävstaholm.</sp> <i>C. L. Looström,</i> Konstsamlingarne på Säfstaholm (1882, 118 s. + 31 pl.).

<sp>Södertälje.</sp> <i>S. Wästfelt,</i> Södertelge och dess omgifningar (1870, 81 s., pris 1:—). —
<i>Södertälge</i> och dess omgifningar (1892, 100 s.).

<sp>Torshälla.</sp> <i>E. M. Fant,</i> Dissertatio historica de Thorshälla, Sudermanniæ urbs
(1782, 16 s.).

<sp>Tullgarn.</sp> <i>O. Carlén,</i> Tullgarns slott och Hölö socken (1871, 80 s., pris 0:50). —
<i>F. U. Wrangel,</i> Tullgarn (1888, 103 s. + 3 pl., pris 3:—).

<sp>Tunaberg.</sp> <i>A. Erdmann,</i> Försök till en geognostisk-mineralogisk beskrifning öfver
Tunabergs socken i Södermanland (1849, 94 s. i Kongl. vet. akad. handl. för år 1848).

<sp>Tynnelsö,</sp> <i>J. H. Schröder,</i> Inventarium curiæ Tynnelsö anno 1443 (Diss.  1839).

<sp>Tyresö.</sp> <i>O. Carlén,</i> Tyresö gods och slott (1877, 23 s., pris 0:25). — <i>C. A. Klingspor,</i>
Svenska slott och herresäten, Tyresö (1885, 53 s. + 2 pl., pris 7:—).

<sp>Tärnö.</sp> <i>S. Ambrosiani,</i> Tärnö slott (1914, 38 s. + 2 pl., pris  15:—).

<sp>Uttringe.</sp> Se Rönninge.

<sp>Utö.</sp> <i>A. Erdmann,</i> Utö jernmalmsfält i Stockholms län (1856, 104 s. + 19 kartor i
Kongl. vet. akad. handl. för år 1854).

<sp>Vibyholm.</sp> <i>C. J. Trolle Bonde,</i> Porträttsamlingen på Vibyholm (1876).

<sp>Vårdinge.</sp> <i>P. Sahlström,</i> Beskrifning öfver Vårdinge socken (1825, 48 s. + 1 karta).
— <i>A. Torssander,</i> Anmärkningsvärda fanerogamer och kärlkryptogamer i Wårdinge socken (i
Botaniska notiser 1897, s. 157—170).

<sp>Västerhaninge.</sp> Se Muskö.

<sp>Västermo.</sp> <i>G. E. Lundgren,</i> Westermo kyrka (1907, 49 s.,  1:—).

<sp>Västra Vingåker,</sp> <i>J. H. Schröder,</i> Utkast till en historisk-antiqvarisk beskrifning öfver
Vestra Vingåkers socken i Södermanland (Ak. afh. 1832, 10 s.). — <i>N. A. Lundgren,</i>
Beskrifning oöfver Vestra Vingåkers socken (1873, 211 s. +  I karta, pris 2:50).

<sp>Åkerö.</sp> <i>C. v. Linné,</i> Flora Åkeröensis (Diss. 1769, 24 s.).

<sp>Ärla.</sp> <i>[Z. Brannius],</i> Ekonomisk beskrifning öfver Ärla socken (1820, 27 s.).

<sp>Äs.</sp> <i>C. A. Klingspor,</i> Svenska slott och herresäten, Äs (1886, 46 s. + 1 pl., pris 5:—).

<sp>Ösmo.</sp> <i>J. H. Schröder,</i> Om Ösmo socken i Södertörn (Ak. afh. 1854, 32 s.).

<sp>Österåker.</sp> <i>C. J. Hellbom,</i> Förteckning på phanerogamer och ormbunkar i Österåkers
socken af Södermanland (Ak. afh. 1851, 30 s.).<tab><tab><tab><tab><tab><tab><tab>Okt.  1917.

</chapter>
<chapter name="Tillägg:
SÖRMLAND I SKÖNLITTERATUREN.">
<i>Tillägg:</i>
SÖRMLAND I SKÖNLITTERATUREN.

Av Docenten <sc>R. G:son Berg.</sc>

Av skalder och författare, som tillhöra Södermanland och i vilkas diktning
man merendels kan läsa ut hembygdsdrag, kunna nämnas biskop <i>Tomas</i> i
Strängnäs; signaturen <i>Skogekär Bärgbo; Olof Carelius</i> (»Hönsgummans visa»); <i>Johan
Gabriel Oxenstierna,</i> vars »Skördarne», »Sommarkväde» och »Dagens stunder»
tillhöra Sörmlandsdikten; gustavianen <i>Isak Reinhold Blom; Karl Gustaf von
Brinckman,</i> diplomat, brevförfattare och skald på tyska och svenska; den lärde
brevskrivaren <i>A. Törneros</i> (»Bref och dagboksanteckningar», 1891, 615 s.,
pris 8:—); <i>Erik Sjöberg</i> (signaturen <i>Vitalis</i>), <i>Karl August Nicander; Gustaf
Vilhelm Gumælius; Herman Sätherberg,</i> av vars jägarvisor och naturdikter flera
hämtats från hembygden; <i>Karl Vilhelm August Strandberg</i> (signaturen <i>Talis
Qualis</i>), som skrev en ypperlig Sörmlandssång; <i>Axel Kiellman-Göranson</i>
(signaturen <i>Nepomuk</i>); <i>Karl Alfred Melin,</i> som besjungit skärgården; <i>Hugo
Tigerschiöld; A. T. Gellerstedt,</i> som själv ansåg sig vara sörmlänning; romanförfattarna
<i>Ernst Lundquist,</i> och <i>Amanda Kerfstedt</i> och naturskildraren <i>H. Samzelius.</i>

Mycket rik är den litteratur, som besjungit landskapets olika delar eller orter
däri; på grund av närheten till huvudstaden äro vissa partier bland de oftast
skildrade orterna i hela vårt land; Skenas i Vingåker är besjunget av Runius, som
även besjöng Dalarö, O. von Dalin, Creutz, Gyllenborg, J. G. Oxenstierna och
Snoilsky, Stenhammar av Dalin, Atterbom och Snoilsky; från Gripsholm,
Nyköping m. fl. orter äro på grund av deras historiska betydelse ofta motiv
hämtade i romaner och berättelser. Bellmans »Opp Amaryllis» är skriven vid och
över sjön Magelungen i Huddinge, och södra Mälarstranden möta vi ofta i hans
dikt. R. von Kræmer besjöng »Sörmländsk natur»; B. E. Malmström skrev
»Sång för Södermanlands nation»; J. A. Strindberg förhärligade skärgården.
Snoilskys svenska landskap äro väsentligen sörmländska. »Folklifsbilder från
Södermanland» av Aurora Lundquist (<i>Lisseg,</i> 1887) skildrar typiska allmogedrag.
Bland senare dikter märks prins Vilhelms »Till hembygden».


</chapter>
<chapter name="†
STANISLAUS GRÖNFELDT">
<h2>†
STANISLAUS GRÖNFELDT.</h2>
Ännu en medlem i styrelsen för Sveriges allmänna biblioteksförening
har bortryckts  av döden.

Den 7 aug. avled efter en längre tids sjuklighet andre bibliotekarien vid Kungl,
biblioteket fil. lic. Stanislaus Grönfeldt. Född 1882, antogs han till e. o. amanuens
vid Kungl, biblioteket 1906 och utnämndes 190g till ordinarie amanuens, fr. o. m.
1910 med titeln andre bibliotekarie.

Fr. o. m. år 1916 tillhörde bibliotekarien Grönfeldt som suppleant styrelsen
för Sveriges allmänna biblioteksförening. Med tacksamhet har föreningen att minnas
de insatser han gjort i styrelsens arbete, bl. a. verkställde han på dennas uppdrag
en utredning om användningen av de större bibliotekens dupletter.

Bibliotekarien Grönfeldt har utarbetat en ståtlig »Systematisk förteckning öfver
G. Mittag-Lefflers bibliotek» (355 s., 1915).
Han har vidare i ett par tidskriftsuppsatser (den ena i Nordisk tidskrift för bok-
och biblioteksväsen, den andra i Biblioteksbladet) behandlat svensk och tysk
bokkonst, och slutligen lämnade han några veckor före sin död till Biblioteksbladet
en redogörelse för de nya principerna för Sveriges offentliga biblioteks
accessionskatalog jämte reformförslag, som kommer att införas i nästa häfte.

De, som kände den bortgångne närmare, bevara minnet av en trofast vän,
en kvick och humoristisk kamrat och en originell personlighet.

<img 1></img>

</chapter>
<chapter name="BARN- OCH UNGDOMSLÄSNING.
En replik med anledning av Hildur Lundbergs uppsats
»Några funderingar om barn- och ungdomsläsning».">
<h2>BARN- OCH UNGDOMSLÄSNING.</h2>
<h3>En replik med anledning av Hildur Lundbergs uppsats
»Några funderingar om barn- och ungdomsläsning».</h3>
Av Fru <sc>Gurli Linder.</sc>

Bibliotekarien vid Gustav Vasa församlingsbibliotek, fröken Hildur Lundberg, har ägnat
min bok »Våra barns fria läsning» en ingående och i mycket välvillig och erkännande
granskning, vilken jag härmed ber att med stor tacksamhet få kvittera.

Som emellertid denna granskning i vissa punkter möjligen kan för den som ej läser min
bok i dess helhet ge anledning till missuppfattning av vissa bland de av mig uttalade åsikterna,
anhåller jag om plats för följande replik.

Det ligger ju alltid nära till hands, att citat, lösryckta ur helhetssammanhanget, ge anledning
till generaliseringar som vederbörande författare ingalunda avsett. Jag är rädd att jag i
fröken Lundbergs uppsats kommer att framstå som den där menar bl. a.: att de stora
barnboksdiktarna aldrig ha »en viss medveten tendens i sin diktning», att man aldrig får i den
fria läsningen lära barnen »en eller annan liten moral», samt att jag tar konstnärlig uppfostran
i så inskränkt bemärkelse, att jag gillar l'art pour l'art-teorien i fråga om ungdomsläsning.

Jag ber att få svara på dessa missuppfattningar genom citat från min bok. Sid. 42 läses:
»Ty det slaget av tendens som genom konkreta, för fantasien levande bilder vinner ett
teoretiskt eller praktiskt mål är oundgängligt för all konst, om den ej skall isoleras från livets
övriga sidor. Det är på det sättet alla stora konstnärer varit kulturkämpar, och det är också
på det sättet den äkta diktkonsten är tendentiös.» Och vidare citerar jag i detta sammanhang
Brandes: »Alle kan læse saadan, at de av det læste uddrager den Moral der kan findes deri.
Vi skal ikke tro vi bliver bedre ved den blotte Læsning og skal ikke kræve av Författaren,
at han skal forbedre os ved Moraliseren. Vi skal ikke desmindre læse saadan, at vi av det
beste tilegner os den nyttige Lære der ligger gjemt deri.»

Men väl har jag bekämpat och kommer i alla tider att bekämpa den tendensdiktning
som jag karaktäriserat och exemplifierat sid. 41, 45, 51 och 67 i min bok, till vilken jag
hänvisar, och av vilken vi ha så sorgligt mycket inom den ungdoms- och barnlitteratur, som
årligen produceras.

Tänk f. ö. på en sådan pärla bland barnböcker som Rydbergs Lille Viggs äventyr på
julafton och å andra sidan alla dessa okonstnärliga, schablonartade julberättelser, eller tänk på
Topelii hela barndiktning, hur förstår man ej skillnaden mellan det hantverksmässiga
bokmakeriet och den äkta diktkonstens tendens! Härmed har jag också svarat på detta om att
»medvetet få lara barnen en eller annan liten moral».

Jag ber att i detta sammanhang få ta upp frågan om de uttryck som fröken Lundberg
med ogillande citerar ur min recension av Marie Louise Gagners Gordon-bok. »Aldrig varsnar
man i hennes hand den pedagogiska pekpinnen», och hon har »ej utnyttjat honom (Gordon)
för en eller annan moralisk lärdom». Det är ju solklart, att fröken Gagner valde just Gordon
som hjälte i en ungdomsbok, därför att hon ansåg hans personlighet och hans liv vara
alldeles särskilt ägnade att verka väckande, förädlande, karaktärsdanande och viljestärkande samt
att hans saga erbjöd tillräckligt av »händelser». Med ett ord därför att han var ett utmärkt
pojkideal. I de av fröken Lundberg citerade yttrandena lägger jag tonvikten på <i>varsnar</i> och
<i>utnyttjar.</i> Fröken Gagner utgår ej från en eller an,nan moralisk lärdom och belyser den med
exempel, utan hon låter hans person och hans liv tala sitt eget mäktiga språk i <i>naturligt</i>
sammanhang och utan allt tendentiöst understrykande ur egen fatabur. Hon syns aldrig själv, och
hon <i>lägger aldrig tillrätta stoffet</i> för särskilda avsikters skull, och därför blir Gordon i hennes
bok en <i>människa</i> och inte <i>ett belärande exempel.</i> Hon har lyckats förträffligt, trots att hon
är pedagog, skulle jag vilja säga. Ty så vitt jag kan minnas är det endast ett par, exempelvis
Hjärtat på rätta stället, bland alla de klassiskt vordna barn- och ungdomsböckerna som skrivits
av pedagoger.

För en tid sedan hörde jag ett föredrag av professor Knut Kjellberg om etisk kultur. Han
sade däri bl. a., att vad människan i alla tider sökt i religionen är skönheten, ty dess
förnämsta bestämning är harmoni, och den utesluter fulhet, lögn, orättfärdighet och allsköns
disharmoni. Det är en konstnärlig uppfostran med samma utgångspunkt i fråga om
skönhetsbegreppet som jag åsyftar. Wolgast säger om denna sak (V. b. f. 1. sid. 112): »Liksom varje
andlig njutning verkar också den konstnärliga upplyftande: med starka vingslag höjer sig själen
över vardaglighetens dunstkrets. Glädjen vidgar hjärtat. Då är det berett att hysa de stora


impulserna till självtukt och kärlek till nästan och låta dem växa ut till viljeakter. Så ligger
i det äkta diktverket, som uppstått utan tanke på sedlighet och uppfostran, en starkare impuls
till sedligt handlande än i den moraliskt tillskurna pseudodiktningen, och jag är övertygad att
om vi ersätta de fabricerade ungdomsböckerna med litterärt värdefulla verk, så göra vi därmed
ej endast vår ungdoms smakbildning utan också dess karaktärsutveckling en väsentlig tjänst.»
Det är ej en konstnärlig uppfostran som <i>motsats</i> till en etisk — såsom fröken Lundberg tycks
ha uppfattat det, som åsyftas, utan en som just betingar ett etiskt resultat. Då blir det inte
fråga om att först undersöka bokens etiska verkan och sedan dess konstnärliga halt, ty etik
och konstnärlighet löpa för mig och mina meningsfränder ej i sär som två parallella linjer.

Så var det 1'art pour 1'art-teorien! Spörsmålet därom besvaras ju till en del av ovanstående.
För övrigt hänvisar jag till min bok, särskilt fjärde och sjätte kapitlen. Jag ber att få
understryka följande yttrande: »Det är visst icke meningen att släpa dem [de unga] genom en
massa smuts och elände, <i>även om den är signerad med förstklassiga namn.</i>» Vidare vill jag
erinra om ett yttrande av en amerikansk författare, som jag anfört. »Förleder den [boken] dig
att döma oskyldigt och. harmlöst vad du lärt dig anse och i ditt samvete känner vara farligt
och skadligt, så kasta den i elden, vilket namn titelbladet än må bära. 5 För övrigt ber jag
att få hänvisa till vad jag i min bok yttrat om den så väsentliga individualiseringssynpunkten
(sid.  112 o. f.).

Jag är fullt medveten om att fröken Lundberg och andra kunna göra den invändningen,
att listorna i grundkatalogen uppta en del böcker som enligt mina principer borde uteslutits
Jag vidgår, att urvalet ej varit så rigoröst som jag innerst inne skulle ha önskat. Jag ber att
härvid få på mig tillämpat: »För edert hjärtas hårdhets skull gav han er detta budet», med
andra ord den allmänna meningen har hittills varit så grundmurad, att man måste gå fram
med lampor — tills vidare.

Även i anledning av några andra, mindre principiellt viktiga frågor i fröken Lundbergs
uppsats ber jag att få göra några påminnelser. Sid. 14 t. ex. yttrar fröken Lundberg i visst
sammanhang: ». . . så blir den speciella barnboken en fullt berättigad litteraturart». Jag har
aldrig påstått motsatsen, och hänvisar till den uppskattning jag i min bok gjort av åtskilliga
både svenska och utländska barnboksförfattares produktion, liksom till de många exempel jag
anfört ur densamma. Jag anser liksom fröken Lundberg böckerna om Brobybarnen mycket
lämpliga för flickor i 7—10-årsåldern, men jag har varnat för mängden av schablonartade
efterföljare och för slukning i dussinvis av dylika böcker.

Jag har vidare aldrig sagt, att pojkar böra »förakta äventyrsböcker» och ber att åter få
hänvisa till fjärde och sjätte kapitlen i min bok (bl. a. sid. 117). — Ej heller förstår jag
varför fröken Lundberg liksom polemiskt emot mig framhåller Änne på Grönkulla. Jag tycker, att
både den och Vår vän Anne äro utmärkta flickböcker, men anser däremot den tredje delen,
Drömmens uppfyllelse, ganska dålig.

Fröken Lundberg polemiserar emot Wolgasts av mig med gillande citerade princip: »Vi
skola ej först fråga: Förstår du denna bok?», utan »Finner du glädje i att läsa den?» med
orden »Det sista är nog ett litet farligt kriterium, ty barnen finna sorgligt nog ganska stor
glädje i åtskilligt, som vi inte äro så belåtna med att se dem läsa». Och därför skulle vi
uppge denna fundamentala fordran?! Ja, här stå fröken Lundberg och jag på diametralt motsatt
ståndpunkt. Ty om barnet eller den unge ej finner glädje i boken (i fråga om undervisningslitteratur
blir det ju en helt annan sak), ja, då hjälper det ej, om vi tala för den med människors
och änglars alla tungor; barnet är handicapat i fråga om förmåga att tillägna sig härligheten.

Med avseende på de boklistor från skolungdom som jag publicerat begär fröken Lundberg
upplysning om huruvida de skrivits på lärorummet eller hemma, om någon tid varit fastställd.
Nu ser det ut som om somliga talat om en längre, andra om en kortare period. Listorna
ha skrivits utanför skoltiden, i hemmet, och äro, som uppgivits, delade i två grupper: den ena
omfattande klass VIII samt ringarna I—IV i gymnasium, med uppgiven ålder 15—20 år; den

andra gruppen är uttagen ur klasserna III och IV, således från elever i 12—14-årsåldern. Det
torde väl ej gå, när det som här gäller uppgifter klassvis, att få mera exakta tidsbestämningar.

Slutligen ber jag, i anledning av fröken Lundbergs yttrande att jag redan 1902 gjort mig
»till tolk för» de nya åsikter som Wolgast uttalat i Das Elend unsrer Jugendliteratur, till
undvikande av missförstånd få meddela, att jag aldrig sett eller läst Wolgasts bok förrän då jag
personligen sammanträffade med honom i Hamburg 1911. Jag har fullt självständigt, på grund
närmast av min recensentverksamhet, kommit till mina åsikter. Liksom jag senare läst åtskilligt
flera författare än Wolgast i samma ämne, vilket ju för övrigt framgår av den förteckning jag
lämnat i början av min bok.

Åtskilligt mer skulle ju i detta sammanhang kunna upptas till diskussion, men varken
Biblioteksbladets utrymme eller min tid tillåta det. Månne för övrigt icke kärnpunkten i hela
denna fråga kan anges på följande sätt. Finns det redan och kommer det alltjämt att
produceras både inom den reservationslöst erkända ungdoms- och barnlitteraturen samt inom den
allmänna litteraturen tillräckligt för att det uppväxande släktet skall få all den tid det kan
avse (detta om tiden är ju en högst väsentlig faktor) fullt upptagen, och all den glädje och
behållning man någonsin kan önska fullt tillgodosedda? Besvaras denna fråga med ja, så faller
därmed ovillkorligen ur räkningen först alla dessa eländiga, pjollriga, opsykologiska
barnberättelser, dessa efter tarvlig, okonstnärlig schablon hopsatta äventyrsböcker och sentimentala,
vattniga flickböcker, med ett ord hela bråten av den pseudolitteratur som så länge suttit i
högsätet. Men även åtskilliga s. k. »goda, rena, vackra böcker, de där sakna förmåga att nära
själen». Då behöver man inte undra om det »ända inte möjligen finns något gott» i den eller
den boken och inte med en liten suck sätta i händerna på barnen ett eller annat som man
vet är samtaget gods, därför att man vet, att det finns övernog som man kan ge dem utan all
suckan. Man kan dock emellertid då ta med ro, om de unga råka läsa en eller annan
underhaltig bok, ty man har all anledning tro, att de skola tala vid det. <i>Men</i> man <i>försvarar</i> ej
hela denna mer eller mindre intetsägande litteraturs tillvaro med att det ibland lyckas för en
eller annan att sedermera få smak för god litteratur, trots att han konsumerat åtskilligt av den
värdelösa. Då vet man att största delen av denna är ett skyhögt hinder på vägen till
litteraturens evigt sköna lustgård.

Men den som skall leda de uppväxandes läsning enligt denna grundprincip måste ha
en helt annan kännedom om både den speciella ungdomslitteraturen och den allmänna
litteraturen än som nu i regel torde vara fallet. Den skall veta att mot varje dålig, underhaltig
eller samtagen bok sätta upp en av helt annat värde. »I litteraturens vidsträckta rike finnes
det material för varje period i ett barns andliga utveckling.» Och hyllorna i boksamlingarna
för barn och ungdom måste fyllas efter helt andra synpunkter än de som nog mångenstädes
ännu dominera.

Men så länge den hantverksmässigt tillverkade pseudolitteraturen för barn och ungdom
har privilegium på att först komma i åtanke, så snart den kan rubriceras som »ofarlig», och
det kan sägas att »barnen tycka den är rolig», så kommer alltjämt geschäftet att löna sig lika
bra som hittills och bokhandelsdiskarna vid julen att översvämmas av dessa alster. »Värdelös
litteratur är den barnsliga intelligensens förbannelse och den barnsliga moralens förödelse;
likväl håller den marknaden, och dess stora spridning och hastiga försäljning äro slående bevis
på den populära smakens urartning och på vårt defekta uppfostringsskeraa». — »Vi kunna
kasta de härligaste frukter i de ungas sköte, och vi ge dem kiselstenar.»

Jag gläder mig åt fröken Lundbergs instämmande i önskvärdheten av ett samarbete mellan
de institutioner och de personer som verka på detta område. Särskilt här i Stockholm skulle
ju kunna undersökas exempelvis lämpligheten av att barnen ha tillfälle att okontrollerat låna
»rolighetsböcker» från fem sex olika håll. Och naturligtvis vore det av stort värde tör dem
som teoretiskt syssla med frågan att få  höra från dem som sitta inne med praktisk erfarenhet.


</chapter>
<chapter name="Svar till fru Gurli Linder.">
<h3>Svar till fru Gurli Linder.</h3>
Av Fröken <sc>Hildur Lundberg.</sc>

Redaktionen har satt mig i tillfälle att bemöta ovanstående replik.

Först får jag då bedja fru Linder om ursäkt för att jag trodde det var Wolgasts åsikter
hon framlade i sin första bok i ämnet. Jag styrktes i denna förmodan genom ett uttalande
av fru Linder i »Våra barns fria läsning», sid. 112. Efter ett med flera citat uppblandat referat
av Wolgasts och hans meningsfränders idéer skriver fru Linder: »De åsikter som ovan
utvecklats gjorde jag mig till tolk för redan vid denna boks första upplaga. De väckte då här,
liksom de gjort i Tyskland, diskussion och opposition.» Misstaget måste väl därför få anses förklarligt.

Sedan ber jag att få påpeka, att jag icke alltid polemiserar mot fru Linder utan mot hela
den Wolgastska riktningen såsorrj den kommer till synes ej blott hos henne, utan även hos
Wolgast själv och en och annan av hans efterföljare. Detta har fru Linder icke alltid
uppfattat, vilket givit anledning till en del missförstånd. Så har jag t. ex. försökt göra en viss
skillnad mellan den allmänna Wolgastska riktningens och fru Linders ståndpunkt i fråga om »de
speciella barnböckerna».

Man måste hålla klart för sig, att fru Linder liksom Wolgast räknar de stora barnboksdiktarnas
alster<footnote>I kap. »Den speciella ungdoms- och barnlitteraturen» upptagas de ej heller.
</footnote> till den stora litteraturen och med speciella barnböcker endast menar sådana,
vilka ej ha sådant konstnärligt värde, att de i allmänhet kunna vara njutbara för vuxna. Att
fru Linder gillar även en del av denna kategori har jag sid. 14 tydligt sagt: »I alla fall vinner
ju också en del av dessa fru Linders gillande och hon är ju visst icke så grym och för barnens
smak så känslolös som de tyska bokprövningskommittéerna, vilkas åsikter hon framlägger.
Alldeles icke», samt på sid. 15, vilket ställe fru Linder ju också citerar: »Dessutom skriver fru
Linder i slutordet att det visst icke är hennes mening etc.» Då jag även sid. 14—15 påpekar,
att hon upptagit så många spännande äventyrsböcker — även indianböcker — i departementets
grundkatalog — i motsats till Naumann i hans boklistor — tänkte jog heller ej endast på dem
som fru Linder i sin replik erkänner sig ha satt dit »För Edert hjärtas hårdhets skull» utan
även på böcker av sådana förf. som t. ex. Herbert Sträng.

Dock måste jag bekänna, att jag ej av fru Linders bok blivit fullt klar på hennes principiella
ståndpunkt till denna litteraturart. I kap. »Moderna krav för barnens och ungdomens
fria läsning» reagerar hon icke, vad jag kan se, mot den Wolgastska skolans krav på det
utplånande av skillnaden mellan barnens och de vuxnas läsning, vilket utmynnar i Theodor
Storms paradoxala uttryck: »Om du vill skriva för ungdomen, så skall du icke skriva för
ungdomen.» Droge hon ut konsekvensen av detta »evangelium» med Storms egen förklaring
av det, så borde hon, tyckes det mig, i princip icke heller gilla de »speciella barnböckerna».<footnote>Ja, då skulle väl också de stora barnboksdiktarnas alster, t. ex. Topelius' Läsning för
barn, få tagas bort.</footnote>
Man finner också, att fru Linder bland de böcker hon i <i>detta</i> sammanhang rekommenderar,
ej upptar några sådana med undantag endast för några pojkböcker. I kap. om de speciella
barnböckerna — vilka huvudsakligen äro utsatta för hennes mördande, visst icke orättvisa
kritik — upptar fru Linder även med gillande en del flickböcker; men då hon likväl med
belåtenhet konstaterar, att vi dess bättre ej ha så mycket av svenska original i denna genre,
låter det väl som om hon icke gillade den. En annan förf. i ämnet fröken Alvida Sandberg
fördömer den tydligt i Bibliotek och biblioteksskötsel. Det är med tanke på detta ringaktande
av detta slags böcker som jag framkastat en — kanske något djärv — undran, om de icke
också kunde ha något berättigande, om icke även de, då de representeras av goda och
psykologiskt riktiga böcker såsom den anförda, skulle kunna vara av uppfostrande betydelse för
flickornas uppfattning av de vuxnas litteratur, då dessa på de i böcker skildrade jämnåriga väl

bäst kunna göra sina första psykologiska iakttagelser. Emellertid har det icke varit min mening
att förneka, att fru Linder gillar Anne på Grönkulla; det vet jag att hon gör. Att jag uttryckt
mig illa och ofullständigt, är jag villig att erkänna.

Jag tror, att det omdöme fru Linder fäller om mina citat från hennes bok: »Det ligger
ju alltid nära till hands att citat, lösryckta ur sammanhanget, ge anledning till generaliseringar,
som vederbörande författare icke avsett», även kan tillämpas på citat i fru Linders replik till mig.

Så säger t. ex. fru Linder, att jag polemiserar mot Wolgasts av henne med gillande
citerade princip: »Vi skola ej först fråga: Förstår du denna bok?» utan »Finner du glädje i att
läsa den?» med orden »Det sista är nog ett litet farligt kriterium, ty barnen finna sorgligt
nog ganska stor glädje i åtskilligt som vi inte äro så belåtna med att se dem läsa» och gör
härav ett stort nummer. Den som läser min uppsats finner lätt, att denna s. k. polemik helt
enkelt är ett ord så att säga i förbigående. Men att jag därmed ej menat, att man icke
skall taga hänsyn till, om barnet finner nöje i boken eller ej, det är väl tydligt. Att det är ett smula
vanskligt <i>kriterium</i> för en boks lämplighet, måste väl fru Linder erkänna. Snarare tror jag, att
jag i fru Linders ögon tager för mycket än för litet hänsyn till vilka böcker barnen tycka om.

Då man läser fru Linders replik till mig, får man nämligen nästan den föreställningen,
att hon tror, att jag t. o. m. med förkärlek sätter underhaltig litteratur i händerna på barnen
och att jag först och främst fyller bibliotekets hyllor med »speciella barnböcker». Jag vill
åter framhålla, att det i stort sett (i praktiken kunna vi ju kalla det) är samma böcker fru
Linder och jag bjuda barnen.

»Finns det redan och kommer det alltjämt att produceras både inom den reservationslöst
erkända ungdoms- och barnlitteraturen samt inom den allmänna litteraturen tillräckligt för att
det uppväxande släktet skall få den tid det kan avse (detta om tiden är ju en högst väsentlig
faktor) fullt upptagen och all den glädje och behållning man någonsin kan önska fullt
tillgodosedda?» säger fru Linder. Fru Linder tycks mena, att det också är så. Ja, vore det så,
då vore ju problemet löst. Likväl har fru Linder ansett sig böra i grundkatalogen upptaga
åtskilliga böcker, som falla utom denna ram. På biblioteken anse vi oss lika litet kunna
undvara dem och då återstår frågan om de kunna försvara sin plats.

Den som står ansikte mot ansikte med barnen kan icke giva dem en bok av denna kategori
utan att fråga sig: »Gör jag orätt? Verkar denna bok på något sätt skadligt på vederbörande?»
Så länge jag trodde, att detta var fallet, försökte jag vara mera noga i mitt urval än fru Linder
är i grundkatalogen. Det gick icke. Nu händer det ju även på andra områden, att man
under sitt arbete och alldeles särskilt när materialet är levande väsen, gör upptäckter, som kullkasta
de aldrig så vackra teorier, med vilka man började. Hade jag, som fru Linder, endast teoretiskt
sysslat med frågan, skulle jag kanske ännu stå kvar på fru Linders ståndpunkt. Under arbetet
i biblioteket har jag emellertid lärt mig, att läsningen av från konstnärlig synpunkt tämligen
betydelselösa (men likväl till sitt innehåll icke omoraliska) böcker icke behöver, som fru Linder säger,
utgöra »ett skyhögt hinder på vägen till litteraturens sköna lustgård» utan tvärtom för den ovane
läsaren kan bliva vägen dit. Jag ber att få hänvisa till vad lektor Ottelin skrivit om »Böckerna
och vi» i det häfte av tidskriften, där min uppsats står. Lektor Ottelin påpekar hurusom
bokens innehåll är det viktigaste för den otränade läsaren, först så småningom öppnas hans
blick för den konstnärliga framställningen. Är det icke också så med barnet? Problemet
huruvida vi ha rättighet att sätta i barnens händer böcker hämtade utanför den, som fru
Linder uttrycker det, »reservationslöst erkända ungdoms- och barnlitteraturen», står och faller,
efter min uppfattning, med frågan om Ackerknecht har rätt i sitt påstående, att en berättelses
konstnärliga halt (den konstnärliga halten från de vuxnas synpunkt) icke är bestämmande för
bokens bildningsvärde för barnet, att skönhetssinne visserligen finns hos barnet, fastän endast
i grodd, endast då och då förrådande sig för en van uppfostrares eller psykologs ögon, men
att det icke kommer i betraktande som en väsentlig faktor vid barnets andliga utveckling, att
det först utvecklas i pubertetsåldern och att därför de vuxnas konstnärliga syn på barnboken

som kriterium först vid den mognare ungdomens läsning så småningom kommer i betraktande
Har han rätt i detta, då kunna vi med gott samvete lämna barnen även sådana böcker, som
fru Linder medtagit — som hon själv säger — »För Edert hjärtas hårdhets skull». Frågan är av vikt
för en ansvarskännande bibliotekarie, emedan de böcker det här är fråga om i popularitet ofta
överträffa de bästa barnböckerna. Här är icke tal om mischmasch och böcker med dåligt
innehåll, dem skola vi på allt sätt bekämpa. Men naturligtvis måste man härvid utgå ifrån att
bokens konstnärliga halt och dess etiska innehåll icke alltid kvalitativt täcka varandra.

Att tvista om sammanhanget mellan etik och skönhet tyckes mig emellertid ganska
ofruktbart. Efter vad jag kan se själv, gör fru Linder skillnad mellan bokens etiska verkan och dess
konstnärliga form. Jag ber att få hänvisa till vad hon säger i sin bok på sid. 96 och följande.
Det är fråga om en Boccaccios, en Zolas, en Maupassants, en Anatole Frances inverkan på
15—16-års ungdom. Fru Linder säger till slut: »Skulle jag i ett påtvingat val ge en 15—16
års ungdom i hand antingen kolportageromanen Drottning Dragas kärleksäventyr eller
Drottning Gåsfot av Anatole France, så skulle jag förstås visserligen välja den senare, men mitt
samvete och min oro att göra skada skulle sannerligen icke sövas till ro av medvetandet om
författarens glänsande intelligens, blixtrande kvickhet och fina psykologiska iakttageiso

</chapter>
<chapter name="STATSBIDRAG TILL BIBLIOTEKSBLADET.">
<h2>STATSBIDRAG TILL BIBLIOTEKSBLADET.</h2>
Trots den starka anslutningen till Sveriges allmänna biblioteksförening från
såväl biblioteksinstitutioner som biblioteksfunktionärer har Biblioteksbladet
under de gångna åren kunnat uppehållas endast med hjälp av bidrag från
enskilt håll samt tack vare den omständigheten, att medarbetare och redaktion
erhållit antingen inga eller blott obetydliga honorar. Större delen av
medlemsavgifterna i föreningen har nämligen tagits i anspråk för inköp av
tidskriftshäftena från förlaget. Den höjning av årsavgiften, som på senaste årsmöte beslöts,
medförde knappast någon förändring härutinnan, i det att den så gott som helt
och hållet åtgick till betäckande av de ökade kostnaderna för tidskriftshäftenas
inlösande. Under sådana omständigheter såg sig föreningen nödsakad att söka
utverka ett statsanslag för att kunna fortsätta med utgivande av tidskriften.
Den 27 sept. 1917 inlämnade S. A. B:s styrelse en skrivelse till Kungl. Maj:t
med underdånig anhållan om ett årligt anslag å 2,000 kr. att utgå ur det under
8:e huvudtiteln anvisade förslagsanslaget till folkbiblioteksväsendet.

Såsom ett villkor för understödets beviljande föreslogs att Biblioteksbladet
skulle lämnas till ett nedsatt pris av 2 kronor för år till alla statsunderstödda
folk- och studiecirkelbibliotek samt till alla under läroverks- och folk
skolöverstyrelserna stående undervisningsanstalters bibliotek.

Riksbibliotekarien avgav ett yttrande, vari han på det livligaste förordade
bifall till ansökningen och som skäl härför anförde bland annat:

Sveriges allmänna biblioteksförening har under de få år den ägt bestånd visat sig vara till
stort gagn särskilt för den sidan av svenskt biblioteksväsen, som tager befattning med den i
vårt land för närvarande i allt större omfång bedrivna folkbiblioteksverksamheten. Om denna
rörelses betydelse för folkbildningsarbetet i allmänhet kan icke mer än en mening råda. Men
verksamheten inom de mindre biblioteken, såväl folkbiblioteken i egentlig mening som även
folkskolornas, seminariernas, folkhögskolornas och liknande bibliotek, är av den art, att den
otvivelaktigt behöver sättas i system och bibringas största möjliga enhetlighet. Sker icke detta,
är det fara värt, att de frikostiga anslag, som från statens sida beviljats vissa kategorier av
bibliotek såsom ett led i det allmänna folkbildningsarbetet, icke utnyttjas eller göras

fruktbringande i den grad, som fallet skulle bliva, om ett enande och vägledande organ funnes.
Detta hava de i folkskolöverstyrelsen anställda bibliotekskonsulenterna insett, när huvudsakligen
på deras initiativ Sveriges allmänna biblioteksförening bildades. Denna förening synes, vilket
också dess hittillsvarande verksamhet utvisar, vara i alldeles särskild grad skickad att bliva den
erforderliga medelpunkten för den svenska folkbiblioteksverksamheten. Genom
bibliotekskonsulenterna står föreningen i förbindelse med de statsunderstödda folkbiblioteken; å andra sidan
har föreningen även kontakt med representanter för folkbildningsarbetet i övrigt och för
föreläsningsrörelsen samt med de större vetenskapliga biblioteken, av vilkas tjänstemän flera ingått
som medlemmar i föreningen och även bekläda poster inom densammas styrelse.

Bland de uppgifter, som i främsta rummet böra omhändertagas av Sveriges allmänna
biblioteksförening såsom medelpunkt för vårt lands folkbiblioteksväsen, kunna nämnas:
utarbetandet av gemensamma katalogisermgsregler, uppsättandet av schemata för böckers uppställning
och klassificering, meddelandet av råd och förslag vid inköp av böcker med mera. Men
föreningens verksamhet bör även vara av rent pedagogisk art; den bör meddela undervisning i
skötsel av bibliotek och härigenom ersätta bristen på biblioteksskolor. Men för att denna
undervisning skall kunna nå alla dem, som hava sin verksamhet förlagd särskilt i de talrika
mindre bibliotek, som finnas spridda landet runt, är det nödvändigt, att föreningen förfogar över
en tidskrift, som, samtidigt den utgör ett organ för befrämjandet av föreningens syften, i
uppsatser och artiklar vägleder och upplyser vid skötseln av dessa bibliotek och därigenom
åstadkommer enhetlighet i detta slag av biblioteksarbete.

Sveriges allmänna biblioteksförening förfogar sedan år 1916 över ett sådant organ,
Biblioteksbladet, som utkommer med fem häften om året. Biblioteksbladet har i de redan utkomna
årgångarna i korta, populärt hållna uppsatser lämnat en rad synnerligen goda bidrag till olika
sidor av bok- och biblioteksväsendet. Särskilt bör framhållas den beskrivande översikt av
viktigare nyutkommen litteratur, som meddelas i varje häfte och som på ett förträffligt sätt tjänar
till vägledning vid bokinköp. De föredrag och diskussioner rörande viktiga sidor av den
praktiska bibliotekarieverksamheten, som hållits vid föreningens årsmöten, ha även fått sin plats i
tidskriften. Som slutomdöme torde kunna sägas, att Biblioteksbladet fyller en stor uppgift inom
våra dagars biblioteks- och folkbildningsverksamhet och att dess upphörande för denna
verksamhet skulle betyda en verklig förlust, som ej så lätt skulle kunna ersättas.

Folkskolöverstyrelsen tillstyrkte likaledes bifall till den gjorda framställningen
samt anförde till stod härför bland annat:

Den ifrågavarande tidskriften, som vittnar om ett varmt intresse för biblioteksväsendets
ideella uppgifter, fyller på ett lyckligt sätt syftet att mellan fackmännen på området förmedla
utbytet av erfarenheter, att sprida kännedom om biblioteksteknikens framsteg och
biblioteksväsendets utveckling samt att göra bibliotekens tillgångar kända och anlitade av allmänheten.
Att dessa syften bliva tillgodosedda utgör uppenbarligen ett väsentligt villkor för att
biblioteksväsendet skall komma att motsvara sitt ändamål och tör att de uppoffringar, som från det
allmännas sida göras för detsamma, skola bliva fruktbärande. Man kan därför med fog säga, att
en sådan tidskrift som Biblioteksbladet utgör ett nödvändigt komplement till den
folkbildningsverksamhet, som erhåller sitt huvudsakliga understöd från det av 1912 års riksdag till
understöd åt folkbibliotek beviljade förslagsanslaget. Endast genom en sådan tidskrift är det
möjligt att på ett tillfredsställande sätt uppehålla förbindelsen mellan den centrala ledningen av
biblioteksverksamheten och de lokala biblioteken. Därigenom kunna också de sistnämnda på
ett bättre sätt draga nytta av det statsunderstöd, som de erhålla. Det synes därför naturligt att
man sätter i fråga, att tidskriften tilldelas understöd från samma anslag, som vidmakthåller
folkbiblioteksverksamheten i sin helhet.

Kungl. Maj:t framlade därefter en proposition till årets riksdag om ett årligt
anslag å 2,000 kr. från och med år 1918 tills vidare till Sveriges allmänna

biblioteksförening för fortsatt utgivande av tidskriften Biblioteksbladet, att utgå
under de villkor, Kungl. Maj:t kan finna gott föreskriva. Efter en hänvisning till
de angivna utlåtandena, yttrade departementschefen till det bilagda
statsrådsprotokollet bl. a.:

Såsom av det förut sagda framgår, har tidskriften Biblioteksbladet till sin huvuduppgift gjort
att verka för tillgodoseendet av kraven på ökad enhetlighet och planmässighet i
biblioteksarbetet samt särskilt strävat att tillfredsställa behovet av sakkunniga upplysningar och råd för de
i folkbiblioteken arbetande, och detta såväl i rent bibliotekstekniska frågor som när det gällt
att för biblioteken välja lämplig litteratur. Enligt vad riksbibliotekarien och
folkskolöverstyrelsen samstämmigt vitsordat, har också tidskriften på ett mycket lyckligt sätt fyllt den
uppgift, som den satt sig före, därvid det givetvis varit av ej ringa betydelse, att tidskriftens
ledning lagts i händer på dem, som genom sin verksamhet haft de största förutsättningarna att
kunna överblicka folkbiblioteksarbetet och bedöma, i vilka avseenden upplysning och
vägledning från tidskriftens sida närmast varit behövlig — nämligen de två bibliotekskonsulenterna
hos folkskolöverstyrelsen. Det är därför med skäl, synes det mig, som överstyrelsen betecknar
tidskriften som ett nödvändigt komplement till den folkbildningsverksamhet, som erhåller sitt
huvudsakliga understöd från det av 1912 års riksdag beviljade anslaget till folkbibliotek.

Då nu biblioteksföreningens ekonomi, fotad som den är på mycket måttliga medlems-
och prenumerationsavgifter och de bidrag av enskilda, som kunna komma att inflyta, enligt
vad föreningens redogörelse härutinnan giver vid handen, uppenbarligen icke, åtminstone ej så
länge nuvarande höga material- och arbetspriser äga bestånd, tillåter ett fortsatt utgivande av
Biblioteksbladet, ligger det onekligen närmast till hands att, på sätt folkskolöverstyrelsen
föreslagit, lämna tidskriften den erforderliga hjälpen ur förslagsanslaget till understöd åt
folkbibliotek. Föreningen har för ändamålet begärt ett belopp av 2,000 kronor för år, och torde detta
belopp icke överstiga vad som oundgängligen kräves, för att Biblioteksbladet må kunna
fortfarande tillhandahållas statsunderstödda folk- och studiecirkelbibliotek samt alla under läroverks
-och folkskolöverstyrelserna stående undervisningsanstalters bibliotek till det låga priset av 2 kr.
för årgång ävensom avgiftsfritt i visst antal exemplar tillställas ecklesiastikdepartementet samt
läroverks- och folkskolöverstyrelserna.

Statsutskottet tillstyrkte enhälligt den framlagda propositionen, som också av
båda kamrarna utan debatt eller votering antogs.

<tab><tab><tab><tab><tab><tab><tab><tab>*

Tack vare det frikostiga understöd, som statsmakterna lämnat Biblioteksbladet,
är tidskriftens fortsatta utgivande  tryggat.

I enlighet med det erbjudande, som Sveriges allmänna biblioteksförenings
styrelse gjort i sin skrivelse till Kungl. Maj:t, har stipulerats som villkor för
anslagets utgående, att tidskriften skall tillhandahållas alla statsunderstödda folk- och
studiecirkelbibliotek samt alla under läroverks- och folkskolöverstyrelserna stående
undervisningsanstalters bibliotek till ett pris av 2 kr. för årgång. Med anledning
härav kommer inom den närmaste tiden till alla bibliotek tillhörande dessa
kategorier, som erlagt högre avgift, att återställas det överskjutande beloppet.
Det lägre priset av 2 kr. berättigar emellertid blott till erhållande av
Biblioteksbladet, ej till formligt medlemskap i S. A. B. Skulle ett bibliotek önska att
fortfarande kvarstå som formlig medlem av föreningen, i vilket fall som hittills
årsavgiften är 3 kr., torde uppgift därom snarast insändas under adress Sveriges
allm. biblioteksförening, Hantverkaregatan 3, Stockholm. Avgiften för personliga
medlemmar (även för sådana, anställda vid bibliotek, tillhörande de nämnda
kategorierna) är oförändrad.

</chapter>
<chapter name="BIBLIOTEKSNOTISER">
<h2>BIBLIOTEKSNOTISER</h2>
<b>Utnämningar vid Lunds universitetsbibliotek.</b> Till överbibliotekarie har utnämnts förste
bibliotekarien Ewald Ljunggren och till förste bibliotekarie andre bibliotekarien Per Wilner.

<b>Förslag till utvidgning av Kungliga biblioteket.</b> Riksbibliotekarien Isak Collijn har
skrivelse till Kungl. Maj:t anhållit om tillstånd att verkställa en fullständig utredning
angående om- och tillbyggnad av Kungl. biblioteket i samband med utarbetande av
erforderliga ritningar och kostnadsberäkningar.

Med den planerade om- och tillbyggnaden avser man huvudsakligen att vinna dels
ökat utrymme åt samlingarna, särskilt den svenska trycksamlingen och den stora
tidningssamlingen; dels utvidgade lokaler för allmänhetens betjänande genom bl. a. inrättande av en ny
läsesal med betydligt ökat antal arbetsplatser; dels ändamålsenliga lokaler för tjänstearbetet
och för olika avdelningar inom biblioteket, som nu endast ha provisoriska, i många fall högst
bristfälliga arbetslokaler till sitt förfogande.

Beträffande särskilt den svenska tryckavdelningen, som ju för Kungl. biblioteket som
landets nationalbibliotek utan tvivel är den viktigaste, framhåller riksbibliotekarien att denna
samlings tillväxt ensamt under den senaste femårsperioden uppgått till 231,648 tryckalster eller
i medeltal nära 50,000 nummer om året. Och allt ger vid handen, att tillväxten vid
återställandet av normala förhållanden i landet skall än ytterligare ökas. För denna avdelning
erfordras dels för själva samlingarna åtminstone dubbelt så stort utrymme som det nuvarande, då det
gäller att för den bereda utrymme för en avsevärd tid framåt, dels ett antal ändamålsenliga
arbetsrum.

Stort bekymmer bereder även förvarandet av den stora och så ytterst viktiga tidningssamlingen,
som sorterar under den svenska avdelningen. Tidningshyllorna äro nu i det närmaste
fyllda, och endast genom nya hyllors uppsättning, där sådant ännu låter sig göra, kan nödig
plats beredas för <i>högst två års</i> accession.

Då ritningarna till den nuvarande biblioteksbyggnaden i Humlegården uppgjordes, skedde
detta med tanke på kommande utvidgningsmöjligheter, närmast tillbyggnad av två flyglar på
västra och östra sidorna. Denna plan kommer givetvis att ligga till grund för det nya
förslaget till bibliotekets ombyggnad, men därjämte planeras en tillbyggnad bestående av en från
byggnadens norra mittparti utåt Humlegården åt Linnéstatyn till gående länga, i vilken vissa
arbetsrum, läsesal, expedition, katalogrum, tidskriftsrum m. m. skola förläggas.

Den nya planen skall emellertid räkna med ytterligare utvecklingsmöjligheter i framtiden,
ehuru kanske först efter ett eller annat århundrade. I anslutning till den nyssnämnda längan åt norr
skola nya sidopartier en gång kunna byggas, vilka förenas med de båda flyglarna, så att två
stora ljusgårdar i mitten kunna bildas, vilka, när en gång ytterligare utrymme för allmänheten
blir nödvändigt, lämpligen kunna apteras till rymliga och ljusa läsesalar.

<b>Förhöjt anslag åt bokförmedlingsanstalterna.</b> Efter skrivelse från de båda
bokförmedlingsanstalter, som erhålla statsbidrag av anslaget till folk- och skolbibliotek,
Folkbildningsförbundets och Sveriges storloges av I. O. G. T. förmedlingsanstalter, med begäran om
förhöjt anslag, framlade Kungl. Maj:t vid årets riksdag proposition om en höjning av anslaget
till dessa anstalter med 6,000 kr. Höjningen skulle tillämpas redan under år 1918, men skulle
blott vara av provisorisk karaktär. Propositionen bifölls av kamrarna.

<b>Kommunalförbund.</b> Förordningen ang. understödjande av folkbiblioteksväsendet av 1912
lämnar som bekant möjlighet öppen för två eller flera kommuner att sammansluta sig
om ett gemensamt bibliotekssystem, bestående av ett centralbibliotek med filialer. Denna
möjlighet ha kommunerna emellertid trots de påtagliga fördelar, som under vissa förhållanden
skulle kunna vara därmed förenade, blott i mycket ringa utsträckning använt sig av (se härom
bibliotekskonsulenternas redogörelse i Tidskrift för det svenska folkbildningsarbetet årg. 1914,
s. 103 f.). Kommunala nybildningskommittén har emellertid i sitt nyligen avgivna betänkande
genom ett förslag till lag om kommunalförbund velat ge fastare former åt och möjliggöra en
mångsidigare användning av kommunala sammanslutningar av denna och liknande art. Se härom
rådman Knut Dahlbergs redogörelse i Svenska stadsförbundets tidskrift årg. 1918, h. 3.

<b>Stockholms stadsbiblioteksfråga.</b> På sammanträde den 27 juni beslöto stadsfullmäktige
att tacksamt mottaga den Wallenbergska donationen till stadsbiblioteket samt att anslå
avkastningen av den Forsgrénska fonden (575,000 kr.) till samma ändamål och att upplåta tomt åt
byggnaden.

För att bereda byggnadsfrågan i dess helhet samt utarbeta ett fullständigt förslag till
biblioteksfrågans ordnande tillsattes en kommitté, bestående av fil. d:r O. F. Borge, förste
bibliotekskonsulenten F. Hjelmqvist, direktör P. B. Romare, professor Karl Warburg och arkitekt
Carl Westman med bankdirektör G. Stockman, bibliotekarien C. Grönblad och folkskolläraren
Oscar Larsson som suppleanter.

<b>Stockholms arbetarebibliotek.</b> Till bibliotekarie efter Fredrik Nilsson har utsetts
skaparen och n. v. föreståndaren för Arbetarerörelsens arkiv fil. d:r O. Borge.

<b>Karlshamns stadsbibliotek</b> har alltsedan februari 1917 varit inhyst i källarvåningen
av sparbankens fastighet, där tvänne rum ställts till förfogande. Utrymmet har emellertid
varit så litet, att läsrum ej kunnat anordnas där. Lokalens centrala läge har dock haft det
goda med sig, att boklånen mer än fördubblats. Säkerligen skulle biblioteket bli ännu
flitigare använt, om bättre, centralt belägen lokal för detsamma kunde erhållas och läsrum där
inredas. Nuvarande lokal är också blott upplåten t. v., vadan biblioteket när som helst kan bli
hemlöst.

Biblioteksstyrelsen har därför anhållit hos stadens drätselkammare att söka bereda
biblioteket en för dess behov lämplig lokal. Säkerligen skulle, säger styrelsen, en sådan kunna
inredas i realskolans gamla byggnad, där några av de gamla klassrummen kunde sammanslås och
även läsrum beredas.

Drätselkammaren har uppdragit åt stadsingenjören att uppgöra förslag till inredning av en
lämplig lokal i gamla realskolan.

<b>Marinens biblioteksväsen.</b> Statsrådet och chefen för sjöförsvarsdepartementet har enligt
Kungl. Maj:ts bemyndigande tillkallat förste bibliotekskonsulenten F. Hjelmqvist för att
inom departementet biträda med verkställande av utredning angående beskaffenheten av inom
marinen befintliga bibliotek, avsedda för manskapet under dess fritid i land och ombord,
samt med uppgörande av förslag till en förbättrad organisation av biblioteksverksamheten för
såväl underbefäl som manskap inom flottan och kustartilleriet.

<b>De blindas förenings bibliotek.</b> Med anledning av bibliotekets 25-års-jubileum har red.
för tidskriften Sympathia utgivit de fyra första numren av årg. 1918 i form av en rikt
illustrerad festskrift, innehållande ett flertal uppsatser, behandlande bibliotekets historia och
den behjärtansvärda verksamheten att anskaffa och sprida litteratur på blindskrift. Tidskriften
kostar 3 kr. pr årg. om 12 häften à 20 sidor.

<b>Helsingfors stads bibliotek</b> har nyligen utsänt sin redogörelse för år 1917. Det framhålles,
att rörelsen visserligen ökats, men att utrymmesbristen blivit allt mer kännbar. Frågan om
byggnadsplats för ett nytt centralbibliotekshus har varit föremål för skilda meningar samt av
stadsfullmäktige hänskjutits till ett särskilt utskott. Antalet boklån har under året utgjort
inalles 497,162, besöken i läsesalarna 534,571. Antalet låntagare var 21,788. Hela
bokbeståndet uppgick vid årets slut till 85,287 band.

Det har naturligtvis sitt särskilda intresse att undersöka de olika språkens ställning inom
bokbestånd, låntagare och lån. Av bokbeståndet var något över hälften tryckt på svenska, norska
eller danska: 45,116 band mot 38,876 på finska samt 1,295 på tyska, franska och engelska.
Av nyanskaffningarna för året urgjorde emellertid finska arbeten den större hälften: 3,747 mot
3,142 på svenska, norska och danska samt 137 på tyska, franska och engelska. Av låntagarna
voro de svensktalande c:a 3/7 eller 9,391 mot 12,397 finsktalande, en för det svenska elementet
gynnsam proportion, då man betänker, att detta utgjorde blott c:a 1/3 av hela stadens invånartaL
Av lånen föllo 39 % på svensk, norsk och dansk litteratur, 60 % på finska litteraturen och mindre än
1 % på tysk, fransk och engelsk litteratur. Förhållandet ställer sig emellertid väsentligen olika i olika
stadsdelar. I huvudbiblioteket övervägde det svenska elementet något, under det att det i ert
av filialerna blott utgjorde 1/4 av det finska. Procenttalet svenska lån har under året något
fallit, under det att lånen av finsk litteratur ökats.

<b>Ekonomisk litteratur.</b> Svenska sortimentsbokhandlareföreningen har börjat att utgiva en
kvartalsförteckning över nyutkommen litteratur på de ekonomiska vetenskapernas och det
praktiska näringslivets områden, red. av bibliotekarien vid handelshögskolan Leonard Dalr
<i>Ekonomisk litteratur,</i> av vilken nu första årgången, 1917, föreligger komplett i 4 häften
(pris tills. 3:— pr årg.). Framför allt skandinavisk, tysk, fransk, engelsk och amerikansk
litteratur upptages.

<b>Studieplaner för studiecirklarna.</b> En särskilt för Arbetarnas bildningsförbunds studiecirklar
avsedd bandledning i studiecirkelarbete har nyligen utgivits av Nils Flyg under titeln Vårt
studiearbete. Handledningen innehåller bl. a. studieplaner av fil. d:r Erik Hedén i svensk
litteratur, socialismens historia och filosofiens historia, av fil. känd. Yngve Hugo i astronomi,
av lektor Johan Bergman i nykterhetsrörelsens historia och av fil. d:r F. Hjelmqvist i svensk
historia.

<b>Dansk och norsk bibliotekslitteratur.</b> Dansk Biblioteksforening och Studiekredsforeningen,
den nybildade sammanslutningen för allt studiecirkelarbete i Danmark, ha gemensamt
startat en ny bibliotekstidskrift, <i>Bogens Verden,</i> som att döma av första häftet lovar att
bli mycket givande. Tidskriften redigeras av bibliotekarien Th. Døssing under medverkan av
sekreteraren i Studiekredsforeningen folkhögskolläraren Anton Olsen och avser att lämna
översikter över den nya litteraturen, vägledningar i studiet av särskilda författare och ämnen,
meddelanden om biblioteks- och studiecirkelarbetet i in- och utlandet m. m. I första häftet ingå
bl. a. en instruktiv uppsats av Erik Rindom om Harald Høffding, ett föredrag av J. Aarsbo
om Bibliotekerne og Samfundet och ett par studieanvisningar, den ena angående danska
grundlagens historia, den andra angående elektriciteten i lantbrukets tjänst. Bogen Verden, som
kan varmt rekommenderas för svenska bibliotek, där man önskar följa med dansk litteratur, kostar
3:— för år.

Avdelningsläkaren vid Finseninstitutet <i>Carl With</i> och underbibliotekarien <i>Svend Dahl</i> ha
framlagt ett förslag till ett centralinstitut i Köpenhamn för naturvetenskaplig forskning och i
sammanhang därmed gjort ett utkast till ordnande av biblioteksförhållandena på det
vetenskapliga området i den danska huvudstaden, där hittills två stora bibliotek »Det kgl.
Bibliotek» och Universitetsbiblioteket verkat sida vid sida utan någon bestämt fixerad gräns mellan
deras uppgifter. Med hänsyn till biblioteksfrågan går de båda författarnas förslag ut på att
det nuvarande Universitetsbiblioteket skulle utvecklas till ett naturvetenskapligt centralbibliotek,
under det att Det kgl. Bibliotek övertoge de humanistiska facken.

Under titeln <i>Fire foregangsmænd</i> har Norsk bibliotekforening utgivit ett häfte, som ger en
överblick av fyra huvud stadier i den norska folkbiblioteksrörelsens historia under hundra år.
Främst i raden möta vi den danskfödde upplysningsmannen Peder Hansen (tecknad av T.
Høverstad), som 1798—1803 var biskop i Kristiansands stift i södra Norge och under dessa
år hann organisera läsföreningar på ett fyrtiotal platser i stad och på land. Nästa starka
ansats på folkbiblioteksområdet betecknas av Henrik Wergeland (tecknad av D. A. Seip),
skalden och folkväckaren, som vid något över 20 års ålder 1830 grundade en folkboksamling
i sin hemtrakt Eidsvold och sedan under hela sitt liv i tal och skrift och genom eget
personligt biblioteksarbete verkade för folkupplysningen. Under tiden närmast efter Wergeland är
det Eilert Sundt (tecknad av Arne Arnesen), som sätter sin prägel på folkbiblioteksrörelsens
utveckling. Banbrytare på demografiens — den på statistiska undersökningar grundade
folkbeskrivningens — område, gjorde Sundt även betydelsefulla insatser för folkupplysning,
självstudier och allmogebibliotek, särskilt under de år, 1858—66, då han var redaktör för
Folkevennen. Sist bland de fyra föregångsmännen kommer H. Tambs Lyche (tecknad av Karl
Fischer). Som redaktör för Kringsjaa 1892—98 verkade han outtröttligt, utan att dock själv
få se frukterna av sitt arbete, för att i Norge omplantera de principer för folkbibliotekens
verksamhet, som han under mångårigt uppehåll i Förenta staterna lärt sig värdera.

<b>Västra Sveriges folkbildningsförbund</b> hade sitt årssammanträde den 29 maj. Sedan
årsberättelsen för arbetsåret 1917—18 och revisionsberättelse för 1917 upplästs och
styrelsen erhållit decharge, återvaldes styrelsens samtliga ledamöter, med undantag av professor
O. E. Lindberg och rektor J. Mjöberg, vilka lämna Göteborg. I deras ställe utsågos lektor
V. Cederschiöld och bibliotekarien d:r S. Broberg. Till professor O. E. Lindberg, som tillhört
förbundets styrelse allt ifrån början, därav de två första åren 1901—03 som ordförande,
uttalades förbundets varma tack för hans ständigt ådagalagda intresse för folkbildningen.

Om förbundets verksamhet meddelades bl. a. följande:

<i>Föreläsningsverksamheten</i> har på grund av de abnorma förhållandena — minskade
statsanslag och försämrade kommunikationer — gått tillbaka. Ett par föreningar i Göteborgs
närhet, Gårda och Lerum, ha tillsvidare upphört, och några föreningar i norra Bohuslän ha
för i år mist antingen stats- eller kommunanslag. I stället ha visserligen bildats nya
föreläsningsföreningar, näml. Hemsjö, Ölmevall och Lökebacken. Och i denna månad har genom
bildandet av »Norra Bohusläns föreläsningsförbund» ett önskemål, som eftersträvats i åratal,
äntligen blivit realiserat. Det nya förbundet, som bildades vid ett sammanträde i Kvistrum
den  13 maj, skall omfatta föreningarna från och med Uddevalla norrut.

Antalet förmedlade föreläsningar har varit 616 — mot 818 året förut. Härav ha under
höstterminen hållits 350 och under vårterminen 266 föreläsningar. Fördelningen efter landskap
och terminer är följande: Bohuslän 88 och 81, Västergötland 98 och 88 och det övriga landet
164 och 97.

Föreläsningskatalogen för nästa arbetsår — i likhet med fjolårets utgör den ett supplement
till 1916—17 års katalog — upptar 135 föreläsare, därav 13 nya.

<i>Vandringsbiblioteksverksamheten</i> har därmot även i år gått framåt. Ej mindre än 36
sändningar ha expedierats till 31 olika platser. Dessa sändningar innehöllo tillsammans 819
n:r ur den rörliga, populärvetenskapliga samlingen samt 23 fasta bibliotek skönlitteratur.
Motsvarande siffror under förra arbetsåret voro 34 sändningar med 850 n:r ur den rörliga samlingen
och 19 fasta bibliotek.

33 sändningar ha under året återkommit efter att i genomsnitt ha varit utlånta i 3 månader
och 20 dagar. Ur de dem åtföljande lånejournalerna lämnades följande statistik om
utlåningen på de olika platserna. 14 fasta bibliotek med tillsammans omkr. 440 n:r uppvisa 1,037
boklån, växlande på de olika platserna mellan 20 och 144 lån. 17 sändningar ur den rörliga
samlingen — för återstående sändningar voro journalerna ofullständiga — uppvisa 853 lån;
högsta lånesiffran var 148 och lägsta 17.

Det är meningen att till hösten utge ett nytt tillägg till förteckningen över våra vandringsbibliotek,
vilket skall omfatta de nyanskaffade böckerna. <tab><tab><tab><tab><tab><tab><i>S. Aberstén.</i>

<b>Bokspridning i samband med föreläsningsverksamhet:</b> Södermanlands-Nerikes nation
i Uppsala anordnade den 25—30 juni 1918 en populär hembygdskurs i Kungsör, ett samhälle
på omkring 1,700 personer. Kurserna voro talrikt besökta, till stor del av unga arbetare. I
samband med kurserna var anordnat tidnings- och läsrum. I det förra funnos tillgängliga
orts- och Stockholmstidningar, som beredvilligt gratis ställts till vårt förfogande. I läsrummet, som
tyvärr var alldeles för trångt, fanns en del åskådningsmaterial till föreläsningarna, en del
tidskrifter, såsom Naturskyddsföreningens tidskrift, Biblioteksbladet m. fl., böcker angående
hembygdsvård m. m, och småskrifter av olika slag, framförallt studentföreningen Verdandis
småskrifter. Dessa voro utlagda på stora bord, så att titlarna voro väl synliga, och deltagarna
fingo efter behag plocka bland dem. Läsrummet var öppet hela dagen, och på eftermiddagen
fanns oftast någon student till hands, som stod till tjänst med råd och upplysningar.
Genom tillmötesgående från förlaget fingo vi dessa småskrifter i kommission och sålde dem för
35 öre pr styck. (Bokhandelspris 50 öre.) Till att börja med tilldrogo de sig ej någon
uppmärksamhet, men sedan föreläsarna hänvisat till en del av dem, blev intresset väckt, och
omsättningen blev livlig. Betydligt fler skrifter än vi beräknat såldes, ej mindre än 303, så att
vi hade blott 100 kvar. Betydligt fler hade gått åt, om ej många n:r blivit slutsålda, och nya
hunno ej anskaffas. Av n:r 6, Istiden, såldes t. ex. 25 exemplar. Även en del andra böcker
såldes.

Det föreföll, som om många aldrig hört talas om småskrifter av detta slag, men de voro
nu glada att få populär litteratur för självstudier. Många köpte småskrifter och kommo sedan
och ville ha ytterligare litteraturhänvisningar. Härvid är att märka, att Kungsör ingalunda är
ett efterblivet samhälle, utan tvärtom har en mycket vaken befolkning. En föreläsare bör
kunna göra mycken nytta, särskilt i mera avsides belägna trakter, genom att på detta sätt låta
föreläsningarna åtföljas av litteraturhänvisningar. Det bör nog ordnas så, att de böcker, han
rekommenderar, finnas till salu exempelvis vid ingången till föreläsningssalen. Största
svårigheten är naturligtvis att göra en sådan reklam för böckerna, att folk verkligen köper dem. I
detta sammanhang kanske kan påpekas en annan form för spridande av bokkännedom, som
vi ofta med god framgång använt vid våra kurser. I läsrummet har utställts ett bibliotek, som
vi äga. Detta har sedan stationerats på orten, och det har då flitigt anlitats, framförallt av
de föregående kursdeltagarna. <tab><tab><tab><tab><tab><tab><tab><tab><tab><i>M. Essén.</i>

</chapter>
<chapter name="LITTERATUR">
<h2>LITTERATUR</h2>
<h3>A. Skrifter med allmänt och blandat innehåll.</h3>
<b>Brunius, August.</b> Elaka dialoger om teater och verklighet. Nst. 1917.
125 s. <tab><b>3:25.</b>

B:s dialoger handla om teaterpubliken och om skådespelarna, om svensk folkpsykologi
(»Från Sibirien»), om »mod och hjältemod» och »rasgalenskap och raspessimism» m. m. —
De göra väl icke skäl för titeln »elaka», men de äro alster av en intresserad och kvickögd
iakttagare och roliga att läsa utan att vara betydande. <tab><i>F. V.</i>

<h3>B. Teologi och kyrkohistoria.</h3>
<b>Aulén, Gertrud,</b> o. <b>Aulén, Elisabeth.</b> Helgelsens lidandesväg. Nbl. 1917.
30 s. (Sv. kristl. studentrör. skriftser. 65.) <tab><b>0:40.</b>

Fröknarna A:s bägge föredrag, om lidandet såsom vägen till glädje och om helgade
människor, äro djupt tänkta och kända. Tonen är varm, men ingalunda sentimental. Med verklig
behållning lägger man ifrån sig den lilla skriften. <tab><i>E. M. R.</i>

<b>Eklund, J[ohan] A[lfred].</b> Människovärldens enhet. Några ord i frågan om
krig och fred. Nbl. 1917. 54 s. (Sv. kristl. studentrör. skriftser. 71.) <tab><b>0:80.</b>

Ifrågavarande skrift är ett mycket intressant och tankeväckande inlägg i den aktuella frågan
om kristendomen och kriget från kristlig, icke kristlig-pacifistisk ståndpunkt. <tab><i>E. M. R.</i>

<b>Lunde, Alb. G.</b> Den goda delen. Fjorton predikningar. Övs. [fr. no.]
samt stenogram. Ev. fost. 1917. 233 s. <tab><b>2:50.</b>

Pastor L. är även utanför sitt hemlands gränser ryktbar för sina »väckande» predikningar.
Det starka intrycket av dessa är emellertid ej beroende av några sensationella grepp. Tvärtom
frappera de genom sin enkla och lugna soliditet. <tab><i>E. M. R.</i>

<b>Ricard, Olfert.</b> Sommar och höst. Predikningar. Övs. [fr. da.] av Oscar
Mannström. Fri. 1917. 338 s. <tab><b>5:50.</b>

Den uppburne Köpenhamns-prästens predikningar över texterna från kyrkoårets senare
hälft uppvisa samma drag som hans övriga vitt kända religiösa författarskap. De överraska
genom sin spiritualitet och sin för svenska öron stundom långt gående konkretion, på samma
gång de uppbäras av djupt kristligt allvar. <tab><i>E. M. R.</i>

<h3>C. Filosofi.</h3>
<b>James, William.</b> Några livsideal samt De store männen och deras
omgivning. Föredrag. Övs. [fr. eng.] av August Carr. Nst. 1917. 134 s. <b>2:75.</b>

Innehåll: Själsro. — Om en viss blindhet hos människorna. — Vad som ger innehåll
och mening åt ett liv. — De stora männen  och deras omgivning."


Dessa föredrag av den amerikanske psykologen komplettera på ett värdefullt sätt den bild av
hans livssyn, som framträder i hans arbete om pragmatismen (Bibl.-bl. 1916, s. 178). <i>M. J.</i>

<b>Mill, John Stuart.</b> Om friheten. Övs. [fr. eng.] av Hjalmar Öhrvall.
2 uppl. A. B. 1917. 196 s. Portr. (Moderna tänkare 16.)  <tab><b>4:50.</b>

M:s bok om friheten är den politiska och kulturella liberalismens klassiska verk, och det
är även den bästa arsenalen för alla bevis för frihetens, för individualitetens värde för det
allmänna bästa. Som översättaren framhåller, torde tillämpningen av M:s frihetsprinciper i vissa
fall dock numera leda till andra krav än dem han med sitt samhällsideal kom till. <tab><i>M. J.</i>

<b>Nyman, Alf.</b> Psykologism mot logism. Brytningar och strömningar inom
den modärna logiken. A. B. 1917. 109 s. <tab><b>3:—.</b>

En utomordentligt klar och stilistiskt utpräglad framställning av debatterna psykologer
och logici emellan om hur vårt länkandes, våra omdömens, anspråk på allmängiltighet
och nödvändighet skall tolkas. Förf. polemiserar mot båda de extrema logikerna och
psykologisterna,. <tab><i>M. J.</i>

<b>Rathenau, Walther.</b> Nutidens väsen. Till svenska [fr. ty.] av Algot Ruhe.
H. G. 1918. 122 s. <tab><b>3:50.</b>

Ett tidigare arbete av den berömde författaren, på tyska kallat »Zur Kritik der Zeit». Framställer
det vränga i tiden och dettas orsaker, Mellaneuropas rasförhållanden och den av de
senaste 150 årens folkökning åstadkomna »mekaniseringen», ett omstöpande av forna tiders
enklare och lyckligare livsformer till nutida industrialism, kapitalism, specialisering och
utslätande av individen. Han hoppas dock på en möjlighet för själen att fria sig från
mekaniseringens fjättrar och skapa en ny sannare och bättre värld. Mekaniseringen har författaren
även rätt utförligt behandlat i den förut översatta »Kommande tider — kommande ting» (se
Bibl.-bl. 1918, s. 93), men där blott mera flyktigt berört rasfrågorna. Här hemma har man
blott föga intresserat sig för raskaraktärer och raspsykologi. Rathenau har i mycket rätt, men
saknaden av verklig antropologisk skolning gör, att han förenklar problemen och skematiserar
förhållandena. <tab><i>Rg.</i>

<h3>D. Uppfostran och undervisningsväsen.</h3>
Jfr nedan arbetet av Holmberg på <i>J.</i>

<b>Herbart, Joh[ann] Friedr[ich].</b> Konturer till föreläsningar i pedagogik.
Till svenska [fr. ty.] av Efraim Sköld. A. B. 1917. 198 s. (Vetensk, o.
bildn. 23.) <tab><b>4:75.</b>

H., tysk filosof och pedagog (f. 1776, d. 1841), har som pedagog varit av den största
betydelse för framför allt Tysklands, men även för Sveriges skolväsende. Det är nämligen hans
idéer om uppfostrans mål och hans metodik med dess systematiska fortskridande från enklare
till mera komplicerade förhållanden, som i mycket varit bestämmande för oss. Hans pedagogik
har dessutom varit av stort teoretiskt värde, som ett försök att på psykologisk grund bygga
upp en lära om medlen för en uppfostran. I den nu föreliggande översättningen av hans
pedagogiska huvudarbete äro särskilt kap. om barnets intresse och uppmärksamhet av stort
värde. <tab><i>M. J.</i>

<h3>E. Språkvetenskap.</h3>
<b>Ernst, Gustaf.</b> Inledning till läsning av danska. Nst. 1917. 15 s. <tab><b>0:55.</b>

En kortfattad redogörelse för det viktigaste av danskans uttal och formlära. Det lilla
häftet torde, innehålla det som behöver meddelas vid danskläsningen på våra gymnasier, låt
vara att en och annan lärare skulle vilja göra uteslutningar eller tillägg. Den bifogade
ljudtexten (ur Otto Jespersens Modersmålets Fonetik) kräver på vissa punkter en upplysande
kommentar, som förf. överlämnat åt läraren att giva. <tab><i>T. H.</i>

<b>Ljunggren, C[arl] A[ugust].</b> Stilarter och språkriktighetsregler. Ett försök
till hjälpreda vid uppsatsskrivningen i modersmålet. Gle. bokh. 1917. 72 s. <b>1:—.</b>

L. — förut känd såsom nordisk språkforskare genom sin förtjänstfulla avhandling »Om bruket
af <i>sig</i> och <i>sin</i> i svenskan» (Lund 1901) — redogör först överskådligt och lättfattligt för
talspråk och skriftspråk, riksspråk och dialekter, för de olika stilarterna samt för synonymer och
stilistiska prydnader. Därpå uppställas språkriktighetsreglerna: en språklig framställning bör
vara grammatiskt och lexikaliskt riktig, klar, sammanhängande och skön. Dessa regler —
jämte åtskilliga frågor, som stå i samband med dem — behandlas utförligt och intresseväckande.
Goda, stundom mycket roande exempel, bidraga till att göra arbetet njutbart.

I främsta rummet torde modersmålslärarna få nytta av den vederhäftiga lilla boken, men
även lärjungarna vid våra högre läroverk böra, såsom förf. närmare påvisar i förordet, på egen
hand kunna tillgodogöra sig densamma. <tab><i>T. H.</i>

<h3>F. Litteraturhistoria.</h3>
Jfr nedan arbetena om Arndt och Tolstoj på <i>J.</i>

<h3>G. Skönlitteratur.</h3>
<b>Bjarne, Ivan.</b> Träslottet. Historien om ett hem. 3 uppl. A. B. 1918. 252 s. <tab><b>4:25.</b>

En något ofullgången berättelse, sorn dock har en del rätt friska skildringar och underhållande
sidor. Människoskildringen är icke betydande och lyrismen osäker, men det är
möjligt att denne författare kan göra färdigare saker i framtiden. <tab><i>F. V.</i>

<b>Bjelke, Fridtjuv</b> [pseud.]. Och Engelbrekt drog ut att söka sitt
fädernesland. Sigfrid Johnsson, Mariefred 1917. 341 s. <tab><b>4:25.</b>

Handlar om den svenske frihetshjältens ungdom och resa till Tyskland, därifrån hans
släkt kommit. Enligt historien — se Schück, Engelbrekt — är det mycket troligt, att
Engelbrekt, innan han framträdde, haft tillfälle att på närmare håll studera de politiska
förvecklingarna i norra Europa, men man vet ingenting med visshet om hans tidigare öden,
vadan förf. haft fritt spelrum för sin fantasi. Han låter sin hjälte sammandrabba med
fetaliebröder, träffa kejsar Sigmund, Johannes Hus o. s. v. Emellertid har Bjelke ej lagt an på
antikvarisk trohet, och hans bok verkar mera sagokrönika än egentlig historisk berättelse. Den
röjer onekligen fabuleringsgåva och förmåga att forma livliga, stundom dramatiskt tillspetsade
dialoger. En viss benägenhet för skildringar av det sensuella, av ohöjda älskogsscener
framträder stundom på ett mindre smakfullt sätt. En slutanmärkning ger vid handen, att boken
utarbetats i Berlin—Wilmersdorf. Måhända är detta en förklaring till de missprydande
germanismerna <i>fast</i> = nästan, <i>naga</i> = gnaga, <i>sittra</i> = darra. Förf. har stundom tillåtit sig nybildningar
(t. ex. <i>käcka upp sig, snarkseva</i>). <tab><i>T. H.</i>

<b>Collijn, Gustaf.</b> Hjältar och statister. Histrionnovelletter. A. B. 1917. 173 s. <tab><b>3:50.</b>

Flera av dessa noveller om teaterfolk äro nog tunna och tama men ett par av dem äga
poesi. <tab><i>F. V.</i>

<b>Donner, Olly.</b> Golgát. A. B. 1917. 234 s. <tab><b>3:75.</b>

Olly Donner har utgivit flera böcker, som söka överföra subtila förnimmelser på läsaren i
en bruten, antydande konstform, vilken dock endast glimtvis lyckas ge något, men vanligen
stannar i ofruktbar besynnerlighet. Det är en sorts litterär futurism. <tab><i>F. V.</i>

<b>Gyllander, Hugo.</b> Figurer, fantasier och tankar. Satiriska utkast på vers
och prosa. Lq. 1918. 192 s. <tab><b>4:—.</b>

Gyllander är en ganska utpräglad typ, som föraktar politiska pratmakare, fredsfår, uppblåst
skollärarinskränkthet och patentfrisinne. Hans satir på vers och prosa riktar sig mot allt detta

Den är oftast helt lätt nedkastad för stunden, flera småbitar väga icke särdeles mycket, men
som det i alla fall är en verklig poet och personlighet bakom och en del utfallit roligt, kan
boken gott rekommenderas som ett hälsosamt salt. <tab><i>F. V.</i>

<b>Heüman, Johannes.</b> Det förgångna. Gunnemar vandrarens bekännelser
och minnen. Å. & Å. 1918. 368 s. <tab><b>7:50.</b>

Barndomsbilder från ett halländskt prästhem i en småstad, från halländska herrgårdar och
halländska landskap, skolpojks- och kamratminnen berättade med humor och vemod, ett
utmärkt gott pojklynne och starkt lyrisk fantasi. Boken är ej någon avrundad dikt men
sönderfaller i, om man får säga så, romanser på prosa med rätt kaleidoskopiskt innehåll. Är
emellertid en avgjort själfull och poetisk bok. <tab><i>F. V.</i>

<b>Lundh-Eriksson, Nanna.</b> Från hembygdsstigarna. En berättelse från
sjuttiotalets Skåne. Bv. 1917. 136 s. <tab><b>3:50.</b>

Enkelt och flärdlöst berättade hågkomster från livet på skånsk landsbygd, med en äkta
och varm grundton och av intresse ej blott för dem som hava egna minnen från den
skildrade trakten. <tab><i>F. H.</i>

<b>Melsted, Henning von.</b> Ensam. Skådespel. Sv. reklam 1917. 79 s. <tab><b>1:50.</b>

Är en dramatisering av en föregående novell om en flicka, som trodde sig övergiven och
gick i sjön. Här har handlingen fått »lyckligt slut». Det lilla stycket är icke utan
människoteckningens intresse och verkan. <tab><i>F. V.</i>

<b>Österling, Anders.</b> Idyllernas bok. A. B. 1917. 111 s. <tab><b>5:50.</b>

Ehuru denna diktsamlings ämneskrets är utpräglat skånsk, torde den för var och en med
ett sinne sträckande sig efter stunder av ro, av stilla meditation ha mycket att skänka. Till
sin djupare innebörd äro nämligen dikterna en strävan att i världshändelsernas kaos ha
åtminstone en fast punkt, ett idyllens refugium, där man kan om ock bära för ett ögonblick höra
den sfärernas harmoni, som annars är bemängd med så skorrande missljud. En ljus,
optimistisk tro på att livets makter dock till sist skola gå segrande ur striden med förstörelsens bär
diktsamlingen. <tab><i>M. F.</i>

<b>Falkberget, Johan.</b> Lisbet Jarnfjäll, sagokvinnan. Roman. Övs. [fr. no.].
Framt. 1916. 229 s. <tab><b>3:—.</b>

Norska uttalanden om denna roman ha varit mycket lovordande, och den äger odisputabelt
partier av kraft och lidelse. Den skildrar primitiva människor från bergstrakten, med avgjord
anslutning till fornsagans karaktärsteckning; hat, hämndlystnad och grovhet utmärka dem, och
mörka, förbittrade stämningar härska. Icke sällan störes intrycket av en påtaglig affektation,
och det ständiga, ansträngda framhållandet av Lisbets märkvärdighet motverkar i hög grad
strävandet att nå stark effekt.

Till det i viss mån otillfredsställande intrycket av boken bidrar den absolut undermåliga
översättningen, som i ett och allt är kalkerad på det norska originalets uttryckssätt utan hänsyn
till eller aning om, vad som är svenska. Exempel på de ständiga, groteska felen: Skulle han
vara glad <i>bakefter</i> ( = efteråt); två <i>manfolk</i> ( = karlar) på skidor; <i>Gudsens</i> sanning; solen sken
<i>på skrå</i> ( = snett); i <i>sömne, tröstelöst, huggeknubb</i> ( = huggkubb); <i>tillböjlig</i> ( = böjd) att tro; var
David <i>fick kredit på det</i> ( = köpte); hon började <i>skällas med Björn</i> ( = tvista); var stolt av
( = över) sin son: <i>otålmodig</i> ( = otålig); <i>efterpå</i> ( = efteråt); alltid <i>äventyr</i> i stället för <i>saga.</i>
Värre än de enstaka orden, ehuru redan dessa vittna om en retsam okunnighet, är det slaviska
beroendet av den norska texten i ordföljd och frasering; ett prov får vara nog: »Bara tillstå
du, Björn!»   = bekänn bara, du! <tab><i>R. G. B.</i>

<b>Fournier, Alain.</b> Det underbara äventyret. Övs. [fr. fra.] jämte ett förord
av Agnes von Kraemer. A. B. 1917. 356 s. <tab><b>4:25.</b>

En ovanligt älskvärd och poetisk bok, skildrande en egendomlig människotyp och en
romantisk kärlekssaga. Hör till den sympatiska franska landsortslitteratur, som är allt för litet

känd hos oss. Landskapen äro fint och känsligt återgivna. Passar särskilt för vuxen ungdom.
Anbefalles åt folkbiblioteken. — Förf. föll ung i kriget. <tab><i>Rg.</i>

<b>Galsworthy, John.</b> Herrgården. Roman. Till svenska [fr. eng.] av
Agnes Byström-Lindhagen. Sv. andelsf. 1917. 392 s. <tab><b>5:50.</b>

Så vitt en främling kan bedöma har Galsworthy här nästan till fullkomning skildrat en
sida av engelskt väsen, den besutna, ättestolta och traditionsbundna lantadelns liv och
föreställningsvärld, som han ser på med dämpad ironi, men på samma gång med ett förstående,
halvt vemodigt leende. Hans skildringskonst är bred och lugn — äkta engelsk i gammal god
mening, med plats för landskapet och djuren och de många smådragen. <tab><i>G-a L.</i>

<b>Barbusse, Henri.</b> Elden. En halvtropps dagbok. Övs. [fr. fra.] av Hugo
Hultenberg. 1 (2 uppl.), 2. Nst. 1917. <tab>à <b>5:50.</b>

Förf., en ämbetsman och skald, som, ehuru frikallad från krigstjänst, gått ut som frivillig
och i två års tid tjänat som simpel soldat, har i en serie konstfullt arrangerade dagboksblad
skildrat sin halvtropps öden. Med osminkad realism tecknas fältlivet i skyttegraven, i
rekreationslägret, på sjukhuset och under anfallet.

Det är en av de märkligaste krigsböckerna som utkommit, men på samma gång både
direkt och indirekt, en utomordentligt verkningsfull »fredsbok». <tab><i>F. H.</i>

<b>Benjamin, René.</b> Gaspard. Övs. [fr. fra.]. (Tit.-rubr.: Soldaterna i kriget.)
A. B. 1917. 256 s. (Moderna romaner.) <tab><b>4:25.</b>

Förf. har här skapat en präktig typ för parisergaminen som soldat, pigg och vaken, ständigt
färdig till ett ofta mycket grovkornigt skämt, med stark fåfänga, men med hjärtat på rätta
stället. Vi följa Gaspard vid mobiliseringen, i bataljerna och på sjukhuset. Skildringen av
striderna, sedda »nerifrån», från mannens i ledet synpunkt, är ypperlig. Under den lössläppt
muntra tonen ligger mycket allvar. <tab><i>F. H.</i>

<b>Capy, Marcelle.</b> En kvinnas röst i stridslarmet. Med förord av Romarn
Rolland. Övs. [fr. fra.]. Nst. 1917. 280 s. <tab><b>3:75.</b>

En samling små krigsbetraktelser, fyllda av en svidande smärta och ett våldsamt hat, icke
mot fienden utan mot kriget. <tab><i>F. H.</i>

<b>Frank, Leonhard.</b> Människan är god. Övs. [fr. ty.] av Carl Palme. A. B.
1918. 202 s. <tab><b>5:25.</b>

Förf. har själv ej deltagit i kriget, och det är ej heller någon krigsskildring i vanlig
mening. Det är ett rop till revolt mot kriget, ibland något tröttande i sitt krampaktiga patos,
men i det hela ohyggligt gripande. De fem berättelserna, vari boken är uppdelad och vilka
sluta sig den ena till den andra som länkar i en kedja, kulminera i den hemskt fantastiska
skildringen av de hundratusenden krigskrymplingarnas korståg mot kriget. <tab><i>F. H.</i>

<b>Latzko, Andreas.</b> Människor i kriget. Övs. av Gösta Gideon Molin. Sv.
andelsf. 1918. 173 s. Portr. <tab><b>3:75.</b>

Förf. till denna samling krigsnoveller är en ungersk officer, som i Schweiz, dit han begivit
sig för att återvinna sin under kriget nedbrutna hälsa, börjat en propaganda mot kriget,
vilken tillsvidare gjort det omöjligt för honom att återvända till hemlandet. Med gripande
kraft och i bilder, som etsa sig fast i minnet, har förf. tecknat krigets vansinne. Högst når
han i »Hjältedöden», skildringen av en döende krigares yrselfantasier under dödskampen. <i>F. H.</i>

<b>Macgill, Patrick.</b> Den röda horisonten. En irländsk frivilligs intryck från
västfronten. Övs. [fr. eng.] av Ebba Atterbom. Fri. 1917. 270 s. <tab><b>4:—.</b>

Macgill, en irländsk författare, har gått ut i kriget som frivillig i ett regemente Londonirländare
och berättar här jämnt och lugnt vad han sett och genomlevat utan att sensationellt
understryka krigets blodiga händelser, men vad han skriver har en stark och levande
verklighetskaraktär. <tab><i>F. H.</i>

<b>Stilgebauer, Edward.</b> Inferno. Roman från världskriget. Övs. [fr. ty.]
av Ture Nerman. Tiden 1917. 378 s. <tab><b>4:25.</b>

En i Tyskland och Österrike förbjuden, av stark antikrigstendens fylld krigsroman, som
huvudsakligen behandlar förhållandena vid västfronten, speciellt i Belgien. Förf., en till
Schweiz undanflydd tysk, visar i romanen en fullständig frigjordhet från tysknationella
synpunkter och hans patos är otvivelaktigt äkta, men boken lider av en filosoferande och
deklamatorisk överlastning och krigsskildringarna ge ej det upplevdas verklighetsintryck. <i>F. H.</i>

Den <b>stora</b> frasen. Roman från världskriget av en människa. Övs. av Ernst
Lundquist. Sv. andelsf. 1918. 351 s. <tab><b>6:—.</b>

Förf. uppges vara en ung österrikisk officer, som själv deltagit i det första krigsårets i
romanen skildrade strider i Polen och Galizien. Av lätt insedda skäl har han ej vågat
offentliggöra boken i hemlandet. Med fart och intensitet målas fälttågets växlingar: den
segerjublande frammarschen, de nedtryckande reträtterna, skyttegravsstriderna. Romanen ger oss
kriget ej — som hos Barbusse och Macgill — sett från menig mans synpunkt utan från
officerens. Den innehåller skarp kritik av den österrikiska krigsledningen, men än mer, den
formar sig efter hand till en anklagelseskrift mot all krigskultur. Nederlagens och återtågens
bitterhet å ena sidan, å andra sidan medkänslan med de »små soldaternas» lidanden göra, att
den unge kapten, som är bokens huvudperson, får en ändrad uppfattning av kriget och fylles
av leda och indignation mot dem, som ännu kunna tala om »krigets vilda och heliga krafter». <i>F. H.</i>

<b>Wells, H[erbert] G[eorge].</b> Mr Britling kommer till klarhet. Övs. [fr. eng.]
av Bernhard Karlgren och Karl Michaëlsson. Sv. andelsf. 1917. 522  s. <tab><b>5:75.</b>

»Mr Britling kommer till klarhet» är knappast en fullt riktig översättning av originalets
titel, som snarast betyder, att »Mr Britling riktigt får se in i det», ej kan slippa undan med
att blott betrakta världskriget från en jämförelsevis oberörd åskådarplats utan tvingas att leva
sig in i det.

Mr Britling — det är engelsmannen —, <i>britten,</i> det hörs ju på namnet. Visserligen ej
någon genomsnittstyp. Det är tvärtom en ganska originell personlighet, men på samma gång
helt säkert i vissa avseenden ett gott uttryck för hur kultiverade engelsmän med humana in
tressen reagerat mot kriget.

Boken innehåller med åskådlighet och humor tecknade bilder ur engelskt umgängesliv.
Huvudintresset knytes emellertid till Mr Britlings egen utveckling. Den intensiva förbittringen
mot tyskarna, som fyller hans sinne, då krigets allvar går upp för honom, lämnar så
småningom plats för en lugnare och rättvisare uppskattning både av fienden och det egna folket.

Starkast är nog den sista delen av boken, de sidor som handla om Mr Britlings älsklingssons 
död i kriget och om faderns uppgörelse med sig själv och sin Gud. <tab><i>F. H.</i>

<b>Viebig, Clara.</b> Hekubas döttrar. En roman från vår tid. Övs. [fr. ty.] av
H. Flygare. Nst. 1917. 295 s. <tab><b>5:50.</b>

I behärskade ord, enkelt och äkta skildrar förf., hur kriget verkar på kvinnorna i hemlandet.
Hon berättar utan att falla in i någon patetisk ton om mödrars, hustrurs, fästmörs lidanden,
om deras styrka och deras svaghet. Hon ger vardagslivet i krigets belysning. <tab><i>F. H.</i>

<h3>H. Skön konst (med musik).</h3>
<b>Holmström-Ingers, Malin</b> [utg.]. Den svenska sången. Eggelings sångbok.
För skola och hem. 2 uppl. Gle. 1917. 775 s., [textbok] 384 s. Inb. <b>3:50, 1:60.</b>

»Den svenska sången» är en förnyad, väsentligen utökad uppl. av den gamla Eggelings
sångbok (Grkat. s. 155), vari en mängd av våra dagars vackraste nyskapelser i såväl ord som
toner tagits med. En hel del sånger ha ej blott melodistämman utsatt utan äro satta två-
eller trestämmigt. Hänvisning till fullständig sättning för piano är angiven för många andra.

Förutom den egentliga uppl. finnas tvänne textböcker, den ena fullständig (384 s., pris 1,25),
den andra med ett urval sångtexter lämpade för folkskolan (178 s., pris 0:35). Sångboken,
som är lämplig även som poetisk antologi, är att på det varmaste rekommendera. <tab><i>M. F.</i>

<b>Studier</b> i Upplands kyrkliga konst utg. gen. Henrik Cornell. D. 1. Diak. 1918.
40. 190 s. Ill., litt. (Utställningen av äldre kyrklig konst i Uppsala 1918.) <b>20:—.</b>

Denna präktiga, rikt illustrerade publikation har föranletts av utställningen av äldre
kyrklig konst i Uppsala, vartill den vill vara ett komplement, och utgör ett nyss bevis på det
livliga forskningsarbete, för vilket den äldre kyrkliga konsten är föremål. Här framläggas detaljer
och mindre översikter rörande skulptur, måleri, m. m. inom enskilda kyrkor eller grupper av
uppländska kyrkor. Det är kända krafter, som framlägga sina forskningsresultat. Johnny
Roosval berättar om en episod ur utställningens förhistoria och påvisar Jumkilsfuntens ställning
inom den gottländska funtfabrikationen. Carl R. af Ugglas bidrager till kännedomen om det
gotiska måleriet i Uppland genom att berätta om Ärentuna kyrkas delvis bevarade forna trävalv,
som han anser kunna liksom i Råda hava varit klöverbladsformat. Martin Olsson talar om
målad fasaddekoration under medeltiden, Sigurd Wallin om målaren Peter, Albertus pictors
lärare, som i linjernas mjuka skönhet tyckes ha vida överträffat sin lärjunge, Karl Asplund
skildrar Edebo kyrkas rika målningar, Henrik Cornell lämnar bidrag till Sigtuna-kyrkornas och
Gamla Uppsala domkyrkas datering och Gerda Boëthius redogör för stilströmningar i den
uppländska tegelarkitekturen. Boken är i hög grad förtjänt av uppmärksamhet och vittnar om den
rikedom av gammal kyrkokonst, som väntar på att få ge sina bidrag till den samlade bilden
av medeltidens konsthistoria. <tab><i>L. T.</i>

<h3>I. Historia.</h3>
Jfr nedan arbetena om Arndt, Eulalia, Jeanne d'Arc och Tersmeden samt
av Sil-Vara på <i>J.</i>

<b>Numelin, Ragnar.</b> De främmande folken i Ryssland. Deras frihetskrav.
Holger Schildt, Hfors 1917. 48 s. (Frågor för dagen 11.) <tab><b>1:50.</b>

Denna lilla skrift, som synes vara författad under hösten 1917, innehåller — i mera
koncentrerad form och med uteslutande av Finland, förf:s hemland — i huvudsak detsamma som
den före den ryska revolutionen utkomma agitationsskriften »Ryssland sådant det är». Enligt
förf:s mening har det fria Ryssland redan hunnit visa samma tendenser att söka utplåna de
främmande folkens nationalitet som det tsaristiska att utrota deras politiska självständighet. <i>A. H.</i>

<b>Phillips, W[alter] Alison.</b> Polen. Övs. [fr. eng.] av Oscar Olsson.
Tiden 1917. 266 s. (Modärnt vetande 13.) <tab><b>1:50.</b>

En översikt av Polens historia fram till delningarna och en mer utförlig skildring av den
politiska och ekonomiska utvecklingen i de av Ryssland, Tyskland och Österrike behärskade
delarna av det gamla konungariket. Förhållandena under det nuvarande världskriget behandlas
fram till slutet av 1915, och översättaren har bifogat de förnämsta aktstyckena till belysning
av de därpå följande två årens utveckling. Framställningen är, såsom man kan vänta på grund
av förf:s engelska nationalitet, utpräglat tendentiös, men kännedomen om de fakta, som
meddelas och som till stor del äro okända för den svenska allmänheten, är av icke ringa betydelse
för ett riktigt bedömande av polska frågan. <tab><i>A. H.</i>

<b>Sjövall, Birger.</b> Georg Adlersparre och tronfrågan 1809. Gle. bokh.
1917. 405 s. Litt. [Akad. avhandl.] <tab><b>8:—.</b>

Förf. ger i sin värdesättning av Georg Adlersparres verksamhet nya och väl dokumenterade
bidrag till den mera nyktra syn på »1809 års män», som numera i den historiska litteraturen
efterträtt de skönmålningar, man finner i äldre, delvis av dem själva inspirerade framställningar.
För första gången påvisas, hurusom A:s privata förhållanden — han blev under sin
befälstid i Värmland bekant med sin blivande maka, och friarebrevet avgick en av de kritiska
dagarna i april — återverka på hans offentliga verksamhet på ett sätt, som icke alltid är lika
hedrande för hans pliktkänsla.

De förhandlingar, som slutligen ledde till det egendomliga resultatet, att befälhavaren för
den mot Sverige opererande dansk-norska armén, prins Christian August av Augustenborg,
utsågs till Sveriges kronprins, följas med särskilt hänsynstagande till prinsens hållning, och
förf. finner sig, som det synes på synnerligen goda grunder, befogad att förklara, att en
ingående granskning av källorna ej lämnar en skymt av berättigande kvar i tillvitelserna mot
Christian August för ett mer eller mindre förrädiskt handlingssätt mot Fredrik VI av Danmark.

Den tunga, vetenskapliga apparat, som ofta gör doktorsavhandlingar onjutbara för en större
allmänhet, saknas visserligen icke här, men på grund av författarens friska och livfulla stil och
oförbehållsamma omdömen är boken trots detta lättläst. <tab><i>G. Cqt.</i>

<b>Geijerstam, Gösta af.</b> Finska bataljonen. 2 uppl. Sv. andelsf. 1918. 165 s. <tab><b>3:75.</b>

Förf. har under några månaders tid tillhört den kår — huvudsakligen bestående av finnar
— som i hemlighet utbildades i lägret vid Lockstedt nära Hamburg och som var avsedd att
begagnas vid en eventuell tysk landstigning i Finland. Det är denna Lockstedterkår, som
sedan under striderna i Finland kallas den finska jägarbataljonen. G, lämnar en drastisk
skildring av den brutala preussiska disciplinen. <tab><i>F. H.</i>

<b>Richarz, Carl.</b> »Tintos» vikingafärd tolv tusen mil över oceanen. Övs. [fr.
ty.] av Axel Nihlén. Lb. 1918. 120 s. <tab><b>1:75.</b>

Tillhör den under krigsåren med vår bokvärld införlivade ström av från tyskan översatta
»krigsäventyrsböcker» av den typ, som handlar om oförvägna mäns djärva och lyckade försök
att bryta blockaden och från fjärran länder taga sig hem till fäderneslandet. En utmärkt bok
och den obetingat bästa av detta slag är Mückes Ayesha (Bibl.-bl. 1916, s. 100); andra komma
läsaren att känna sig en smula tveksam, om han har verkligheten för sig. »Tintos
vikingafärd» handlar om några i Chile internerade tyska sjömän, som lyckas komma över en
urgammal seglare samt efter många besvärligheter och en lång tid av oerhörd spänning sträva
sig fram till Norge. <tab><i>S. S.</i>

<b>Stegemann, Hermann.</b> Krigets historia. Bd 1. Övs. [fr. ty]. Å. & Å.
1918. 516 s. Kart. <tab><b>10:—.</b>

Den schweiziske förf. H. Stegemann har vågat sig på den djärva uppgiften att skriva
världskrigets historia. Även om förf. genom föregående studier o. d. är väl rustad för sitt
värv, så är det givet att hans arbete vetenskapligt sett måste bliva ofullkomligt, och han
erkänner också att många källor varit stängda för honom. Såsom förf. utformat sitt verk, får
det erkännas, att han lyckats väl och skapat ett underlag av värde för kommande forskare.
De första kapitlen om krigets förhistoria äro de intressantaste (ha även utkommit separat
under titeln Krigets förhistoria till 2:75): dock äro en del synpunkter väl subjektiva. När S.
kommer in på de löpande krigshändelserna är han förvånande väl underrättad om härarnas
rörelser och ställningar, men de många detaljerna verka tröttande. — Verkets första nu
föreliggande svenska band, som behandlar händelserna till och med den 15 sept. 1914, kommer
att följas av tre eller fyra andra. Goda kartor förhöja bokens värde. <tab><i>J. F.</i>

<h3>J. Biografi.</h3>
<b>Sil-Vara, [G.].</b> Engelska statsmän. Övs. [fr. ty.]. W. & W. 1917. 254 s. <tab><b>3:75</b>

Sil-Vara är en österrikisk journalist, som före kriget varit bosatt i England under en följd
av år. I föreliggande volym har han samlat ett antal kåserier över ledande engelska statsmän
och politiker från senare tid. Samlingen innehåller 16 korta skisser, spirituellt utformade och
intresseväckande. I det stora hela äro de skrivna före kriget och bäras av en påtaglig sympati
för de skildrade personerna — med egentligen blott ett undantag, tidningskungen lord

Northcliff. I Övrigt märkas karaktäristiker ay Grey, Asquitb, Lloyd Georget och Winston Churchill
från liberala partiet, arbetarerepresentanten John Burns, unionisterna Balfour och Bonar Law samt
förgrundsmännen i de irländska striderna Redmond och Carson. Vid sidan om den engelske
journalisten Gardiners motsvarande samling (Bibl.-bl. 1916, s. 103) är boken av intresse för
den, som önskar få en smula inblick i engelsk politik, där trots de stabila partiförhållandena
personligheterna spela en i hög grad framträdande roll. <tab><i>K. T.</i>

<sc>Arndt, Ernst Moritz.</sc> Levnadsminnen. Övs. [fr. ty.] och inledning av
Mauritz Beijerstein. W. & W. 1917. 295 s. <tab><b>5:75.</b>

Vårt land har haft få så trofasta vänner och förhärligare som den tyske patrioten Arndt,
något som ej blott framträder i hans bok »Reise durch Schweden im Jahr 1804» utan även
mångfalt annorstädes i hans skrifter. Det är därför skäl, att hans namn ej glömmes utan
bland oss alltid hålles i aktning och vördnad.

I sina levnadsminnen ger han en mycket tilltalande bild av det gammaldags livet i Pommern
vid 1700-talets slut; han tecknar här figurerna med lika skicklig som pietetsfull hand.
Vi få vidare följa honom under ungdomens utvecklingstid. Störst utrymme lämnas åt minnena
från de olyckliga krigsåren och Arndts dåvarande politiska verksamhet.

Inledningen är omfattande och innehållsrik. <tab><i>Rg.</i>

<sc>Eulalia,</sc> infantinna av Spanien. Interiörer från Europas hov. Övs. [fr. fra.]
av Hugo Hultenberg. Fri. 1917. 243 s. Ill., portr. <tab><b>4:75.</b>

Den i Frankrike boende spanska infantinnan Eulalia har i detta arbete samlat en del
minnen från sina resor till främmande hov. Boken inledes med några kapitel om förhållandena
vid det spanska hovet med dess i förf:s mening odrägliga etikettstvång samt om hennes egen
glädjelösa barndom i Madrid. Från ett besök vid svenska hovet lämnas några interiörer.
Boken är, utan att meddela något särskilt nytt, roande att läsa. Vad man särskilt lägger
märke till är förf:s starkt framträdande liberala åsikter såväl rörande styrelsen av Europas
stater som speciellt hovlivet. <tab><i>J. F.</i>

<sc>Holmberg, Teodor.</sc> Tidsströmningar och minnen. Lb. 1918. 427 s. Ill., portr. <tab><b>7:50.</b>

Till den svenska folkhögskolans femtioårsjubileum har T. H. utgivit ovanstående arb., som
innehåller dels minnen från förf:s hembygd och verksamhet i folkhögskolans tjänst dels
hågkomster av mera direkt social och politisk innebörd. För kännedomen om folkhögskolans
uppkomst och utveckling, dess arbetsmetoder och mera betydande representanter såväl i
Sverige som även i Danmark är arbetet värdefullt och bör hälsas med glädje. Särskilt utförligt
har förf. dröjt vid skildringen av sin egen och sin hustrus verksamhet vid Tärnaskolan, och
ehuru deras arbete här varit av kulturell betydelse, så hade det dock varit mera sympatiskt,
om förf:s självberöm varit mindre superlativt. För alla dem, som nitälska för folkhögskolan
eller blott förstå dess medborgerligt danande betydelse, är boken till glädje och nytta. <tab><i>J. F.</i>

<sc>Jeanne d'Arc.</sc> <b>Wallis, Curt.</b> Jeanne d'Arc 1412—1431. Fri. 1917.
255  s. Ill., portr. <tab><b>7:50.</b>

Historien om Jeanne d'Arc kommer säkerligen aldrig att upphöra att fängsla människorna.
Bland de upphöjda gestalter, som omdanande ingripit i staternas liv, är den orléanska
jungfrun en av de allra främsta. Ja, förf. till anf. arbete sätter henne på grund av hennes etiska
egenskaper framom alla andra historiens hjältar. Hennes rena och vackra levnad, hennes
gränslösa fosterlandskärlek, hennes krigiska snille och hennes underbara syner ha gjorts till
föremål för otaliga vetenskapsmäns och skalders undersökningar. Den uttömmande skildring
W. här givit bör mottagas med glädje. Den historiska miljö, i vilken Jeanne d'Arc uppträdde,
är för alla lättfattligt klarlagd och gör berättelsen om hennes öden synnerligen njutbar. Man
skulle kunna kalla hela boken en fosterlandskärlekens apoteos.

I alla folkbibliotek har arbetet sin givna plats, och med lika njutning kan det läsas av
gamla och unga. <tab><i>J. F.</i>


<sc>Lindhé, Wilma.</sc> Från flydda tider. Barndoms- och ungdomsminnen. Å. & Å.
1917. 271 s. Ill., portr. <tab><b>7:—.</b>

Fru Lindhés memoarer äro varmhjärtat och flärdlöst skrivna skildringar från flydda tider.
Född och uppfödd i Norrköping och befryndad med flera mera bemärkta norrköpingsfamiljer
som hon är, är hennes bok ett värdefullt tillskott till de senare årens — särskilt vad
Norrköping beträffar — allt ymnigare flödande hembygdslitteratur. Ur person- och kulturhistorisk
synpunkt äro hennes memoarer en givande källa för kännedom om förhållandena i
Norrköping eller stadens närmaste omgivningar under 1840-talet och närmast följande decennier.
Flera mera kända norrköpingspersoner såsom historieskrivaren C. G. Starbäck, biskop
Rundgren, skalden Fjalar-Östergren och andra passera revy. Enkelt och anspråkslöst, berättar förf.
sina minnen, och om hennes skildringar helt naturligt äro kärast för äldre norrköpingsbor,
kunna de dock intressera vidare kretsar. — Ett stort antal porträtt och illustrationer, till stor
del hämtade ur den stadshistoria i bild, som finnes i Norrköpings stadsbibliotek, förhöja
arbetets kulturhistoriska värde. <tab><i>Hj. L—n.</i>

<sc>Tersmeden, Carl.</sc> Memoarer. [4.] Ur Frihetstidens lif. I sammandrag
utg. af Nils Erdmann. W. & W. 1917. 290 s. <tab><b>5:50.</b>

I likhet med föregående band (jfr Bibl.-bl. 1917, s. 288) lämnar det sista främst skildringar
av umgängeslivet såväl i Stockholm som Helsingfors och Karlskrona. Skildringarna av
färderna över Ålandshav äro målande. Från riksdagarna 1755—56, 1760—62 och 1765—66
givas en del skildringar. Upplysningar lämnas sålunda om partiorganisation, klubbar och
dylikt, men T. synes väl så mycket ha varit intresserad av det kortspel faraobank som hölls
på klubbarna som av det politiska spelet. Förf. tillhörde hattpartiet och synes av sin chef
Ehrensvärd, som var en av partiets ledare, ha invigts i en del förhållanden. Interiörer från
hovlivet under konung Fredriks sista tid lämnas; förf. stod i hög gunst hos denne. Under ej
mindre än 14 år var T. som Ehrensvärds underlydande sysselsatt vid fästningsbyggnaden pä
Sveaborg. Olika åskådning om flottpolitiken medförde slutligen en brytning dem emellan.
Ett besök vid en promotion i Uppsala 1766 med visit hos Linné skildras roande. Förf.
intresserade sig typiskt nog mera för akademistallets hästar än för promotionen. <i>E. N—nn.</i>

<sc>Tolstoj, Leo.</sc> <b>Rolland, Romain.</b> Tolstoi. Övs. [fr. fra.] av Hugo
Hultenberg. Nst. 1917. 217 s. <tab><b>4:25.</b>

En utförlig skildring av Tolstojs liv i samband med en analys av hans ideella utveckling
och dennas återspegling i hans verk. Boken är skriven år 1911, kort efter T:s död (i ett
tillägg från 1913 lämnas en översikt av hans postuma arbeten), och bär prägeln av förf:s varma
sympati och beundran för denne, med vilken nan sedan länge varit personligen bekant — en
sympati, som dock icke blundar för den brist på konsekvens och harmoni, som vidlåder T:s
karaktär, och icke hindrar en ganska omild kritik av hans svagare arbeten. De talrika
utförliga citaten giva en god föreställning om T:s framställningssätt. — Boken kan väl
rekommenderas till varje någorlunda betydande bibliotek. <tab><i>A. H.</i>

<h3>K. Geografi.</h3>
<b>Faber, Kurt.</b> Bland eskimåer och valfångare. Övs. [fr. ty.] av Sten
Granlund och Tom Wilson. 1, 2. W. & W. 1917. <tab><b>5:75.</b>

Då förf. i Tägliche Rundschau offentliggjorde dessa nordlandsskildringar, vilka sedermera
utkommit i bokform, hände det, att en av läsarna förgrymmad skrev till honom och uttalade
sina tvivel på hans sanningsenlighet. Och man säger icke så mycket om det. Det förefaller
nästan otroligt, att den unge professorssonen från Mühlhausen, som stått i boklåda och studerat
en smula kemi i hemlandet och sedan under varjehanda upplevelser genomströvat Nordamerika,
tills han i San Francisco i en olycklig stund lät narra sig att taga hyra på valfångaren
»Bowhead», att den nittonårige tysken, därtill en fullkomlig gröngöling på sjön, kunde stå ut med
de för honom oerhörda strapatserna, det förskräckliga livet ombord, den hårdsmälta
sjömanskosten och till sist den bistra övervintringen på Herschelön i Norra ishavet. Här fick han
omsider tillstånd att lämna fartyget och lyckades, enligt sin uppgift delvis försedd med proviant
av Roald Amundsen, som  1906 övervintrade i närheten med »Gjöa», i sällskap med eskimåer taga sig

fram till ett fort vid Mackenziefloden och därifrån med välvilliga människors bistånd åter till
civilisationen, en »luffarbragd» av tämligen ovanliga proportioner.

Om allt är upplevat eller något färglagt av fantasien, lär ingen kunna avgöra. Amundsen
nämner i »Nordvästpassagen» (Grkat. <i>Kh</i>) vid ett par tillfällen »Bowhead» och dess kapten
samt yttrar om ett besök på Herschelön: »Att förhållandet på dessa amerikanska fångstbåtar
icke var som det borde, är otvivelaktigt. Men då jag inte har några positiva bevis, vill jag
helst låta bli att berätta de många, besynnerliga historier, som kommo till mina öron under
mitt uppehåll här» (s. 378). Många av de hos Faber nämnda personerna återfinnas i
»Nordvästpassagen», och måhända är den »Charlie», som vid ett tillfälle i april 1906 i tämligen
medtaget tillstånd besökte »Gjöa» (s. 395), identisk med »gossen Karl», som Faber benämdes
ombord på »Bowhead». Tiden stämmer med Fabers uppgifter, men icke en del andra förhållanden,
vilket möjligen kan bero på missförstånd från någondera sidan.

Vare härmed huru som helst, berättelsen gör ett mycket starkt intryck. Man tror sig läsa
en äventyrsroman, men en, som är fri från varje fläkt av »äventyrets poesi» utan endast tecknar
dess hårda, ibland obarmhärtiga prosa. Stundom tänker man på »Varg-Larsen», ehuru
»Bowheads» kapten Cook var en helt annan typ än Jack Londons demoniska skeppshövding och
endast brutaliteten var för dem båda gemensam. <tab><i>S. S.</i>

<b>Mokrzynski, Josef.</b> Polens ekonomiska krafter. Med förord av K. T.
Petander. Fri. 1917. 172 s. Kart., litt. <tab><b>3:75.</b>

Förf:s syfte tyckes mig i första rummet vara att dels ge en på statistiskt material stödd,
detaljerad redogörelse för de ekonomiska förhållandena inom de områden, som han räknar till
det gamla Polen, och dels framhålla, att det polska folket trots kända ogynnsamma förhållanden
visat en aktningsbjudande motståndskraft och förmåga av utveckling även på det ekonomiska
området, varför man också i detta hänseende kan hoppas gott om ett självständigt Polens
framtid.

Åtskilligt annat framskymtar därjämte. Boken har en ganska skarp tyskfientlig färg, vilken
delvis förklaras av den hänsynslösa förtyskningspolitiken i Preussens östra landskap. Däremot
märkes föga av ryska antipatier. I samband med de ekonomiska spörsmålen berör förf. också
de nationellt politiska och angiver uttryckligen, att endast återupprättandet av »hela den gamla
Republiken (ordet här av res publica, stat) från fordom med alla sina polska områden» som
»en absolut självständig stat . . . förmår motsvara våra nationella önskningar och förhoppningar»
samt att Polen i så fall »skall äga alla förutsättningar för en ekonomiskt självständig
tillvaro» (s. 92—93).

Även om framställningen, såsom det heter i förordet »utmärkes av en strävan efter objektivitet»,
lär man väl icke kunna frånkänna arbetet en viss tendens. Intressant och värdefullt
är det under alla omständigheter som en utförlig ekonomisk beskrivning av Polen. Uppgiften
»att den gamla Republikens jordområden intaga tredje rummet inom världsproduktionen av
petroleum» (s. 79) är oriktig; platsen innehaves av Mexiko, och Galicien, som här avses, kom
före kriget som sjätte, nu som sjunde land (se Kommersiella meddel. 1917, s. 863). <tab><i>S. S.</i>

<b>Nordenstreng, Rolf.</b> Europas människoraser och folkslag. 2 uppl. Nst.
1917. 336 s. Litt. <tab><b>6:25.</b>

Det är en synnerligen krävande och vittomfattande uppgift, som förf. gripit sig an med.
Att intet sådant arbete förut finnes på de nordiska språken och icke ens någon fullständig
motsvarighet på de stora kulturspråken har säkert icke varit det värsta; vida besvärligare måste
det vara att ens tillnärmelsevis behärska det oerhörda material, som vid ett arbete som detta
bjudes forskaren från en mängd s. k. hjälpvetenskaper, antropologi, arkeologi, historia,
språkforskning o. s. v. Det har under sådana förhållanden varit ett lyckligt grepp, att förf. i stor
utsträckning rådfrågat fackmän inom olika vetenskapsgrenar, vilka gått honom till handa med
anvisningar och kritik.

Innehållet är i korthet följande. Efter en resonerande inledning om raser och folk i allmänhet
lämnas en refererande översikt över Europas förhistoriska raser. Förf. kommer sedan
till den ömtåligaste punkten: att finna en anknytning till Europas nutida raser. Att det trots
oförfärade ansatser att binda ihop icke givits någon lösning på problemet är självklart. Det
är nämligen så, att, tack vare fornfynd, de förhistoriska raserna äro relativt väl kända, men
mellan dem och nutiden ligger en lucka, som vetenskapen kanske aldrig mäktar fylla. Förf.
övergår så till Europas olika folkstammar, vilkas ursprung samt fysiska och psykiska särdrag
han söker bestämma.

Det är en vansklig sak att ge ett rättvist omdöme om bokens värde. Det förefaller dock
icke för mycket sagt, om man menar, att förf. i huvudsak vunnit sitt syfte att skriva ett
arbete, som dels kan användas som handbok vid universitetsstudier, dels vara njutbar för den
bildade allmänheten. I större folkbibliotek bör boken därför ha sin plats självskriven. Förf:s
oförfärade mod att brottas med svårigheterna och det rika kunskapsmaterialet äro ock värda
allt erkännande. Att invändningar kunna göras på många punkter, följer av arbetets karaktär,
och det bör läsas med eftertanke och kritik. En historiker t. ex. måste på goda grunder ställa
sig skeptisk mot förf:s premisser och slutsatser å sid. 12, där rasblandningen diskuteras,
och han skulle om Tacitus' Germania framhållit, att den måste uppfattas som en
tendensskrift, riktad mot hans förvekligade landsmän. Att »de kärnsunda germanerna, som av romarna
så högt prisades för sin karaktär och moral», återfinnas i »medeltidens råa, tygellösa, barbariska
människor», blir rimligare, om man utgår från att Tacitus' berömda skildring åtminstone till
någon del är en idealisering. I vissa punkter av rasfrågan, t. ex. när det gäller den mörkletta,
sydeuropeiska folkgruppen, har man svårt att få önskvärd klarhet, men man befinner sig ock
här, som redan framhållits, på mer än osäker mark. <tab><i>S. S.</i>

<b>Wachtmeister, Hugo.</b> På jakt efter solen. Reseminnen. A. B. 1917.
388 s. Ill. <tab><b>14:—.</b>

Förf., som före kriget haft förmånen att årligen kunna tillbringa någon tid kring Medelhavets
kuster, har på de senare åren sett sig nödsakad att stanna hemma. Med hjälp av sina
dagböcker har han för sig själv framtrollat skiftande syner, som i fantasien förflyttat honom
till solens leende länder. Och han har velat ge den läsande allmänheten litet med. Nu är
det ju så, att för en resenär en halv mening, ja ett enda ord, är nog för att frammana de
härligaste visioner. Men för att den, som icke varit med, skall kunna delta i njutningen,
fordras en mera levande, mera gripbar och i vackrare form klädd framställning än den, som
här bjudes. Jag är visst icke någon vän av ett uppstyltat, tillgjort språk; saknas talang för
formen, är stilen bättre, ju enklare den är, men det blir mödosamt för läsaren, när den
dessutom blir knagglig. Förf. brister ständigt i valet av ordföljd, och meningarna bli tunga och
besvärliga att analysera. Alltför ofta tillgripes metoden att utelämna predikatet, och de otaliga
presens-participen verka tröttande.

Innehållet är emellertid delvis av intresse. Så t. ex. de allmänt hållna kapitel, som behandla
turistlivet: här är förf. kännare, och framställningen saknar icke sina roande poänger
eller träffande omdömen. Av övriga bitar vill jag särskilt framhålla »Lipariska öarna» och
»Europas vackraste punkt», där en oförfalskad naturkänsla och god blick för landskaps och
folks egenheter verka vederkvickande.

De talrika helsidesplanscherna äro vackra ehuru hållna i en tråkig, snusbrun ton. Priset
är kanske högt, men kanske också billigt, när man betänker, att allehanda struntromaner nu
för tiden kosta upp till nio riksdaler. <tab><i>C. S—g.</i>

<b>Danielson, Hilda.</b> Stycken ur Norrköpings historia. Ett bidrag till
kännedom om hembygden. 1. Nst. 1917. 264 s. <tab><b>6:—.</b>

Förf. är lärarinna vid Norrköpings folkskolor och har utan tvivel för undervisningen om
fosterlandet känt behovet av det stod, som en tillförlitlig skildring av hembygden och dess
historia kan skänka. En sådan har hon också givit i denna bok, som vittnar icke blott om
synnerlig flit och noggrannhet utan också om ovanlig förmåga att framställa ämnet på ett
medryckande sätt. Med begagnande av de bästa källor följer förf. norrköpingsbygdens historia
från den tid, då människor först togo den i besittning, och giver från varje tidsskede livfulla
tavlor av kulturtillstånd, händelser och personer. Därför skall boken kunna läggas till grund
icke blott för hembygdsundervisning i skolan utan ock för hembygdskännedom och historiskt
intresse hos den läsande allmänheten särskilt i och i närheten av den trakt, som är föremål
för skildringarna. D. 1 når fram till 1770. D. 2 är under arbete. <tab><i>C. O. A.</i>

<b>Redin, Hj. H.</b> Mälarens pärlor. Drottningholm, Strängnäs, Sigtuna,
Skokloster, Gripsholm. L. & O. 1917. 49 s. Ill. <tab><b>0:75.</b>

Beskrivningar av Drottningholm, Strängnäs, Sigtuna, Skokloster och Gripsholm, vilka bl. a.
kunna vara till god vägledning för turister. Mot en och annan av de historiska uppgifterna
kunna invändningar göras. Att Gustav Vasa »fått sin första undervisning i Strängnäs

katedralskola» (s. 18) strider mot samtida uppgifter, och mötet i Strängnäs 1587 var icke »ett stort
riksmöte, vid vilket fattades beslut om Johan III:s liturgis avlägsnande», utan ett möte med
stiftets prästerskap, där beslut mot liturgien antogos. <tab><i>S. S.</i>

<h3>L. Rätts- och statsvetenskap.</h3>
<b>Aldén, Gustav A[lfred].</b> Sveriges inre politik sedan 1866. Ministärer och
riksdagspartier. Rösträtts-, tull- och försvarsfrågorna. En historisk översikt.
2 uppl. Nationalförl. 1917. 102 s. <tab><b>1:—.</b>

En liten praktiskt uppställd uppslagsbok, där förf. samlat en del upplysningar, som man
eljest måst söka på olika håll: kortfattade data angående ministerkriser och ministärens
sammansättning efter 1866 samt en summarisk redogörelse för riksdagens partier under samma tid,
där särskilt en del notiser om lantmannapartiets historia under dess första år äro av intresse.
Inledningsvis lämnas en kort översikt över regeringsmaktens och riksdagens organisation under
tidigare perioder av svensk historia, och till sist ges översikter över behandlingen av några
viktigare riksdagsfrågor, där i några fall förf:s personliga ståndpunkt kommer till synes. <i>K. T.</i>

<b>Brusewitz, Axel.</b> Studier öfver 1809 års författningskris. Den
idépolitiska motsättningen. Upps. 1917. 113 s. (Skr. utg. af K. humanist,
vetensk.-samf. i Upps. 18:5.) <tab><b>3:—.</b>

Ett inlägg i den på senare år livligt diskuterade frågan om tillkomsten av 1809 års regeringsform,
vilande på delvis nytt arkivmaterial och med nya synpunkter av största intresse.
B. skisserar två mot varandra stående riktningar inom riksdagen, en liberalt konstitutionell
och en konservativt absolutistisk. Den förra segrade, men iakttog på grund av det hotande
yttre läget en stark moderation, som emellertid mot slutet av riksdagen övergavs, så att
konstitutionsutskottets representationsförslag i mars 1810 visade riktningens abstrakt radikala kynne,
samtidigt som inom den konservativa oppositionen, gustavianerna, en författningsomkastning
för stärkande av konungens makt planerades. <tab><i>K. T.</i>

<b>Lagerwall, Ivar.</b> Politiskt fritänkeri. A. B. 1917. 289 s. <tab><b>6:—.</b>

En samling politiska och nationalekonomiska essayer, de flesta behandlande problem, som
gjorts aktuella genom världskriget. Klarheten i framställningssättet är förenad med
vederhäftighet i fråga om det sakliga innehållet. Särskilt äger förf. en ingående kännedom om
engelska och ryska förhållanden. Flera av uppsatserna ha sin spets riktad mot den aktivistiska
rörelsen och mot det särskilt i början av kriget hos oss och annorstädes icke ovanliga för
härligandet av krigspolitiken. Av innehållet förtjänar kanske särskilt framhållas »Enkla
ekonomiska betraktelser», i vilka förf. riktar sin kritik mot några ganska allmänna
vanföreställningar på det nationalekonomiska området. <tab><i>F. H.</i>

<b>Staaff, Karl.</b> Det demokratiska statsskicket. Jämförande politiska studier.
Efter förf:s manuskript utg. av Nils Edén och Erik Staaff. 1, 2. W. & W.
1917.  Litt. <tab><b>15:—.</b>

Arbetets huvudparti lämnar ganska ingående karaktäristiker av 4 demokratiska statsskick:
Englands, Frankrikes, Förenta staternas och Schweiz'. Framställningen är lättläst och ger en i
allt väsentligt träffande bild av de skildrade författningarna. Det politiska idealet är för S.
tydligen den engelska parlamentarismen, varvid han synnerligen skarpt framhäver ministärens
styrka och parlamentets i huvudsak kontrollerande befogenheter. I arbetets sista jämförande
del, som är ganska ojämn till sitt värde men innehåller åtskilligt av stort intresse, återkommer
förf. till frågan om den parlamentariska ledningen och ger därvid avgjort företrädet åt den
starka personliga partiledningen. Hans ståndpunkt härvidlag sammanhänger därmed, att hans
demokratiska grundsyn ej utesluter en skarp misstro mot massans politiska omdöme och rent
av har ett utpräglat aristokratiskt kynne: massan bör överlämna makten liksom ansvaret åt »de
bästa». Det utomordentligt starka poängterandet av disciplinens betydelse i politiken leder å
andra sidan till uppfattningen om representantens nästan absoluta bundenhet gentemot
partiprogrammet. — Redan av det sagda framgår, att S:s arb. har stor betydelse som ett
personligt dokument för förståelsen av hans insats i svensk politik. Samtidigt härmed utgör det ett

instruktivt och även för den som utgår från andra åskådningar synnerligen njutbart underlag
för studier angående modernt författningsliv, varvid arb. lämpligen kan kompletteras med
Fahlbecks »Sveriges författning och den moderna parlamentarismen», som behandlar ungefär samma
problem och samma länder, men från väsentligt andra utgångspunkter. <tab><i>K. T.</i>

<b>Thörnberg, E[rnst] H[erman].</b> Samhällsklasser och politiska partier i
Sverige. Studier och iakttagelser. Nst. 1917. 170 s. <tab><b>4:25.</b>

Detta arbete innehåller i sin första del en betraktelse över samhällsklasserna i Sverige
under nuvarande tid med återblickar över 1800-talet. Det redogöres för de gamla riksståndens
förgrening på vår tids samhällsklasser och för den nutida klasscirkulationen. Den senare och
omfångsrikare delen av arbetet börjar med en utredning av vad ett politiskt parti är och
redogör därpå för olika slag av dylika partier: idépartier, intressepartier och funktionspartier.
Återstoden av arbetet, som utgör nära 3/4 av det hela, behandlar de nuvarande politiska partierna
i Sverige huvudsakligen ur ekonomipolitisk och social synpunkt med historiska återblickar och
sidoblickar på utlandet samt redogör historiskt för partiernas doktriner och program.

Ehuru, som författaren själv framhåller i förordet, hans intressen, studier och iakttagelser
företrädesvis höra hemma på vänstersidan och framställningen icke undgått att härav röna
inflytande, präglas arbetet av en ovanligt stor frihet från ensidig partiåskådning. Det utmärkes
vidare av en mångfald egna iakttagelser, av en för ett populärvetenskapligt arbete lagom
avpassad sakrikhet, av talrika litteraturhänvisningar, av försiktighet och måttfullhet i omdömena,
av en klar och redig framställning beträffande såväl fakta som deras orsakssammanhang samt
av en behaglig stil. Oaktat en viss av författaren erkänd brist på disposition, torde följaktligen
arbetet ifråga för den, som förut innehar någon beläsenhet på det samhällsvetenskapliga
området, vara att rekommendera såsom icke blott en lärorik framställning av det speciella ämne,
som arbetets titel anger, utan även såsom en god inledning till mera djupgående
samhällsvetenskapliga studier. <tab><i>G. T.</i>

<h3>M. Teknologi.</h3>
<b>Lobben, Peder.</b> Handbok för mekaniker. En praktisk handbok,
innehållande principer, formler, tabeller, regler och data. Till användning för
mekaniker, ritare, maskinkonstruktörer och andra mekaniska arbetare. Övs. [fr. no.]
o. bearb. av G. Nyman. 2 uppl. A. B. 1918. 755 s. Ill. <tab>Inb. <b>17:—.</b>

En utmärkt bok för alla som syssla med mekaniskt arbete men icke hava teoretisk teknisk
utbildning. Terminologien är tyvärr bristfällig. <tab><i>E. P. W.</i>

<h3>N. Ekonomi.</h3>
<b>Hesselman, Henrik.</b> Om det inflytande, som våra skogsvårdsåtgärder kunna
utöva på skogsmarkens alstringsförmåga. Sv. skogsvårdsfören. 1917. 43 s.
Ill. (Särtr. ur Skogen 1917: 1, 3, 6.) <tab><b>0:90.</b>

En populär framställning av humustäckets beskaffenhet och förvandlingar. Redogörelsen
inriktas huvudsakligen på de processer, genom vilka kvävet blir tillgängligt för växterna. <i>N. S.</i>

<b>Linnman, Johannes.</b> Om gäddfiske med s. k. slantkrok. En handledning,
A. B. 1917. 51 s. Ill. <tab><b>1:—.</b>

En kunnig slantfiskare har i detta lilla häfte framlagt sina erfarenheter om detta spännande
fiske. För den, som intresserar sig för ett verkligt sportmässigt fiske, som dessutom
låter sig bedrivas i snart sagt vilka vatten som helst, där gädda finnes, är boken livligt att
rekommendera. <tab><i>P—n.</i>

<b>Margareta,</b> kronprinsessan av Sverige. Från blomstergården. Nst. 1917.
4°. 76 s. Ill. <tab><b>7:—.</b>

Med en på självständig erfarenhet grundad insikt och säker uppfattning ger förf. på ett
lika enkelt som intagande sätt i målande och åskådliga bilder huvuddragen av modern
trädgårdskonst. Kapitlen Perenna blommor, Den vilda blomstergården, Rosor och klängväxter samt
Stenbergsplantor äro härför särskilt belysande. <tab><i>E. N.</i>


<b>Molér, Thjelvar.</b> Våra trädgårdar i krigs- och kristid. H. G. 1917. 68 s. <tab><b>1:25.</b>

I denna aktuella bok lämnas värdefulla anvisningar om, hur man till det yttersta kan
utnyttja trädgårdarnas produktionsmöjligheter. För envar, som äger en trädgård, är det av vikt
att få så mycket ur den som möjligt. Hur det skall ske — därom ger förf. många goda och
efterföljansvärda råd. <tab><i>R. L.</i>

<b>Rydbeck, Arne.</b> Grafiska tabeller för beräkning av timmerutbytet ur
stående skog. Förf., Sollefteå 1917. 4 s. + 45 tab. <tab>Inb. <b>5:—.</b>

Tabellerna avse att för dem, som äro förtrogna med professor Tor Jonsons formpunktsmetod
för formklassens bestämmande, möjliggöra en snabbare beräkning av timmerutbytet ur
stående skog, än vad enbart siffertabeller medgiva. <tab><i>N. S.</i>

<b>Strandberg, J[ohan] A[ugust].</b> Ett år i småbrukarens trädgårdstäppa.
En liten rådgivare för den mindre trädgårdsodlaren. Nst. 1918. 130 s. Ill. <b>2:50.</b>

»En liten rådgivare för den mindre trädgårdsodlaren», säger förf. Härtill kan läggas, att
rådgivaren är sällsynt god, vederhäftig och påpasslig på allt som växer i den mindre trädgården.
Genom sin i tids- och växtföljd gjorda uppställning blir boken dubbelt lärorik och användbar.
Bör finnas i alla bibliotek. <tab><i>E. N.</i>

<b>Söderbaum, R.</b> Potatisodling medelst sticklingar jämte andra utsädesbesparande
metoder. W. & W. 1918. 78 s. (W. W:s handböcker 38.) <tab><b>1:—.</b>

»En bok för husbehovsodlare och trädgårdsmästare» kallar förf. den själv. Och det är
sant, men bör utsträckas till alla dem som mer och mer börja inse, att potatisen snart blir
detsamma som vårt dagliga bröd. Boken är klart och enkelt skriven och dess tillämpning,
som ingen bör underlåta att försöka, lätt att utföra. <tab><i>E. N.</i>

<h3>P. Naturvetenskap.</h3>
<b>Berg, Hjalmar.</b> Lärjungeförsök i fysik för folkskolor. Nst. 1917. 46 s. Ill. <tab><b>0:60.</b>

Ett 70-tal lätt utförbara, praktiska och instruktiva fysikaliska försök. Då häftet blott är
avsett till handledning vid laborationer i skolan, innehåller det inga förklaringar på de utförda
försöken utan endast anvisningar över, hur de skola utföras, samt en mängd av frågor, som
under lärarens kontroll skola besvaras. Till självstudium är häftet endast lämpligt för dem, som
samtidigt hava tillgång till en lärobok i fysik och av handledningen endast vilja hava uppslag
för utförandet av belysande försök. <tab><i>I. B.</i>

<b>Fitinghoff, Rosa.</b> Hundar och andra djur. Sv. andelsf. 1917. 95 s. <tab><b>1:—.</b>

Förf. tecknar på ett sympatiskt sätt bilderna av några favoriter bland djuren. För
hundvänner är boken en rätt nöjsam lektyr. <tab><i>P—n.</i>

<b>Fröléens</b> svampbok. Frö. 1917. 94 s. Ill. <tab><b>0:95.</b>

Vår litteratur över de ätliga svamparna är ganska rikhaltig. De flesta böckerna på detta
område äro emellertid utförligt hållna, vilket gör, att de betinga ett tämligen högt
bokhandelspris. Denna omständighet är icke gynnsam för spridningen av kännedomen om de
användbara svamparna. Det är därför välbetänkt av förlaget att ge ut föreliggande prisbilliga uppl.,
som blott upptar de mera vanligt förekommande matnyttiga svamparna, vilka beskrivas och
avbildas. Boken avslutas med anvisningar om svampars tillagning. <tab><i>R. L.</i>

<b>Gallander, Otto.</b> Elementär elektricitetslära. A. B. 1917. 154 s. <tab>Inb. <b>3:25.</b>

En god lärobok för dem, som önska en grundläggande teoretisk kunskap i den praktiska
elektricitetsläran. Svårläst, då den fordrar rätt stora förkunskaper, såväl matematiska som
fysikaliska och kemiska. <tab><i>I. B.</i>

<b>Lundegårdh, Henrik.</b> Vad människan tänkt om livet. Naturvetenskapliga
essayer. H. G. 1917. 164 s. Ill. <tab><b>5:50.</b>

Titeln är hämtad från den första uppatsen, som kanske är den bästa. Men det är klent
beställt med klarheten, och allmänheten finner säkert all filosofien svårsmält. Samma brister
vidlåda »Levande och död materia». På ett betydligt lägre plan stå »Skönhet och ändamål i
naturen» samt »Enstöringar och samhällen i växtvärlden». Här gör sig förf. ibland skyldig till
en otillåtlig förenkling av problemen med ty åtföljande halvsanningar eller rena oriktigheter.
Om begreppet skönhet i naturen har han en minst sagt egendomlig uppfattning, delvis
beroende på okunnighet, och han talar ej sällan som den blinde om färgen. F. ö. saknas ej
misstag, som äro oförlåtliga hos en universitetslärare i botanik; att han ibland ger sig in på
områden, som han ej behärskar, kan ej ursäkta felen, ty han har ingenting där att göra.

Språket är alldeles för tungt för en populär skrift och sällan vackert, illustrationerna
däremot i regel goda. Det är ju bära bra, att vetenskapsmän vilja delge den stora allmänheten
något av sin visdom. Men för att lyckas i det goda uppsåtet fordras särskilda förutsättningar.
Herr L. synes mig ej besitta dem i tillräckligt hög grad för att hans arbete skall kunna
betecknas som en vinst för vår populärvetenskapliga litteratur. Så fattig är den dock
icke. <tab><i>C. S—g.</i>

<b>Molér, Thjelvar.</b> Växternas livsbetingelser och livsyttringar populärt
framställda för skola och självstudium. Fri. 1917. 125 s. Ill. <tab><b>2:—.</b>

Innehållet i föreliggande arb. är fördelat på kapitlen Några grunddrag av kemien till
förståelse av livsprocesserna, Om cellen i dess egenskap av livets verkstad, De encelliga växterna
och deras livsyttringar, De högre växternas huvudorgan och deras funktioner, Marken och
växterna, Fortplantningen, fröet och groningen. Det är som synes några av växtfysiologiens
mest betydelsefulla frågor M. upptagit till populär utläggning. Framställningen kompletteras
av ett antal belysande illustrationer. <tab><i>R. L.</i>

<b>Sederholm, J[akob] J[ohannes].</b> Forntidens djurvärld med särskild hänsyn
till ryggradsdjuren, enligt Osborn, Scott, Lucas, Abel m. fl. A. B. 1916. 176 s.
Ill., litt. (Vetensk, o. bildn. 24.) <tab><b>4:75.</b>

En mycket lämplig liten handbok för alla lärare i naturvetenskap och för övrigt säkert
välkommen för var och en, som intresserar sig för dessa ämnen. Förf. är en av Skandinaviens
mest framstående geologer, och vi slippa sålunda säkert allt det fantastiska och mindervärdiga
man ej sällan finner, som charlataner, vilka här haft ett tacksamt gebit, plägat servera en
godtrogen allnänhet. Ämnet är i sig själv så lockande, att inga överdrivna skildringar behövas.
I detta fall vill jag särskilt framhålla de talrika, goda och vederhäftiga avbildningarna. <i>C. S—g.</i>

<b>Tidskrift</b> för elementär matematik, fysik och kemi. Utg. av Ad. Meyer, Otto
Gallander, J. S. .Hedström, G. Starck. Årg. 1: h. 1—3. A. B. 1917—18. à <b>1:50.</b>

Tidskriftens uppgift är att »för lärare och studenter i för dem lämpad form meddela det
intressantaste av forskningens framsteg i deras vetenskaper och giva ett tillfälle till diskussion
av frågor som beröra desamma». Tyvärr komma häftena dock allt för sällan ut (4 om året)
och äro av allt för ringa omfång för att tidskriften allsidigt och uttömmande skall kunna verka
för det mål den föresatt sig. De nu föreliggande häftena utmärka sig genom flera sakrika och
intressanta artiklar. På grund av sitt speciella innehåll endast lämplig för större bibliotek. <i>I. B.</i>

</chapter>
<chapter name="ANTECKNINGAR OM AMERIKANSKA BIBLIOTEK,
MED EN BLICK PÅ SVERIGE.">
<h2>ANTECKNINGAR OM AMERIKANSKA BIBLIOTEK,
MED EN BLICK PÅ SVERIGE.</h2>
Av bibliotekarien vid John Crerar-biblioteket i Chicago <sc>Aksel Josephson.</sc>

<b>II. John Crerar-biblioteket i Chicago.</b>

Jag nämnde i mitt förra brev John Crerar-biblioteket i Chicago. Det kan
möjligen intressera Biblioteksbladets läsare att lara känna något om detta
bibliotek, som är på visst sätt enastående. Dessutom har jag för min del
bättre kännedom om detta än om något annat bibliotek, enär jag nu i tjugutvå
år förestått katalogiseringsarbetet därstädes.

Biblioteket har sitt namn efter stiftaren, en Chicago-affärsman, som i sitt
testamente förordnade att, sedan en del legat utbetalts, återstoden av hans
förmögenhet skulle användas till att grunda och underhålla ett fritt offentligt bibliotek
i Chicago. Summan uppgick till omkring $ 3,500,000 och överlämnades, sedan
en del arvstvister avgjorts, till en styrelse av tretton medlemmar, som av
donatorn utsetts i hans testamente bland stadens förnämsta affärsmän. Detta var år
1894. Bibliotekets speciella fält bestämdes efter förhandlingar mellan dess
styrelse och styrelserna för stadens två andra offentliga bibliotek, Stadsbiblioteket
och Newberry-biblioteket, till naturvetenskapernas, de tekniska och sociala
vetenskapernas område. År 1906 övertogs från Newberry-biblioteket dess
medicinska avdelning, då detta bibliotek dels arbetade uteslutande inom de humanistiska
vetenskaperna, dels låg för långt bort från stadens centrum, där en stor
mängd läkare ha sina kontor, bland dem även sådana som också ha
mottagningar i sina hem eller i kontor i olika delar av staden.

Till bibliotekarie utsågs Clement W. Andrews, bibliotekarie vid Massachusetts
Institute of technology i Boston, dessförinnan lärare i kemi därstädes,
och till vice bibliotekarie Anderson H. Hopkins, anställd vid Michigan-universitetets
bibliotek. Därtill kom senare som referensbibliotekarie Hervey White, M.-A.
från Harvard-universitetet. De två sistnämnda lämnade likväl sina respektive
platser efter några år, Hopkins för annat biblioteksarbete, varemot White
sedermera gjorde sig ett namn som skald och romanförfattare.

Särskilt avseende har från början fästs vid inköp av fullständiga serier av
vetenskapliga och tekniska tidskrifter samt vetenskapliga sällskaps handlingar
(»acta»). Biblioteket har f. n. omkring 4,000 sådana publikationer. Hela
volymantalet uppgick den 31 december 1917 till 384,603 samt 146,300 broschyrer i
kapslar och över 12,000 kartor. Under årens lopp har John Crerar-biblioteket
genom köp eller som gåva erhållit flera betydande boksamlingar. Jag nämnde

inköpet av Newberry-bibliotekets medicinska avdelning; därmed följde som gåva
det stora bibliotek, som samlats av d:r Nicholas Senn och som omfattade bl. a.
E. Du Bois-Reymonds och göttingergynekologen W. Baums boksamlingar, den
senare innehållande viktiga samlingar av material till en medicinens historia, som
Baum ämnat skriva. Det stannade emellertid vid samlandet av material för
arbetet; att materialet studerats ges vid handen av de talrika marginal- och andra
anteckningar av Baums hand, som återfinnas i många av dessa böcker, särskilt
i de till ett tjugutal eller mer uppgående inkunablerna. Över dessa och de
talrikare arbetena från femtonhundratalet hade av Newberry-biblioteket en
omsorgsfullt utarbetad, detaljerad lappkatalog färdigställts.

Några år förut inköptes amsterdamaren C. V. Gerritsens stora bibliotek i
ekonomi och sociologi, särskilt finansvetenskap och socialism, samt i
kvinnosakslitteratur. Vid Milne-Edwards och Montaglion-auktionerna gjordes vidlyftiga
inköp. Flera medicinska boksamlingar ha förvärvats, såsom gynekologen Martins
och Chicago-oftalmologen Henry Gradle's. Flera chicagobor, särskilt läkare, ha
för vana att skänka till detta bibliotek sina överflödiga eller föråldrade
samlingar av böcker och broschyrer, varigenom flera värdefulla saker kommit i
bibliotekets ägo. Jag bör även nämna, att den kände nationalekonomen och geografen
E. Levasseurs stora samling av kartor och atlaser inköptes av John
Crerar-biblioteket. Boksamlingen i övrigt tillföll New York State Library i Albany.

Bibliotekets kortkatalog är tryckt<footnote>Ang. tryckta katalogkort jämför Bibl.-bl. 1917, s. 144 ff.</footnote>. Kongressbibliotekets tryckta kort användas
så långt som de räcka, vilket numera är för ungefär 40 % av de årligen
inkomna böckerna; för den övriga delen av de årliga nyinköpen samt för arbeten,
anskaffade före den tid, då Kongressbiblioteket börjat trycka sina kort, har John
Crerar-biblioteket tryckt sina egna kort. De avvika i någon mån från
Kongressbibliotekets i typografiskt avseende, i det en något mindre stil användes och
raderna äro längre. Men den bibliograriska uppställningen för båda biblioteken
är huvudsakligen densamma, med en del smärre avvikelser. Båda följa de
katalogregler, som utarbetades för omkring tio år sedan av en kommitté av
American Library Association, men båda ha under årens lopp, och delvis redan
från början, i vissa fall modifierat dessa regler. De katalogiseringsregler, som
John Crerar-biblioteket först använde, voro utarbetade av en svensk, Klas
Linderfelt, då bibliotekarie vid Milwaukee Public Library. Hans bok hade titeln
»Eclectic catalogen rules». Den var grundad på Dziatzkos kända Instruktion, med
sådana ändringar, som erfordrades av en del grundskillnader mellan tysk och
amerikansk praxis och hade för övrigt lånat från en mängd håll: därav namnet.
Arbetets största intresse för närvarande är dess uppgifter om avvikande (eller liknande)
regler i de då förnämsta katalogreglerna: Dziatzkos, Cutters, British Museums o. a.

Den katalog, som är avsedd för allmänheten, består av följande avdelningar:
en alfabetisk författarekatalog med titelkort för anonyma arbeten och
en mängd tilläggskort för böcker, som behöva sådana, t. ex. för översättare,
utgivare, biograferade personer, »serier» o. s. v.; vidare en systematisk katalog, ordnad
efter Dewey's Decimal classification<footnote>Ang. Dewey's klassificeringssystem jämför Bibl.-bl. 1916, s. 112 ff.</footnote>, dock med en del modifikationer avsedda
att avhjälpa en del av detta systems oegentligheter. Man valde detta system hellre
än att uppgöra ett eget för biblioteket, emedan det hade ett tryckt alfabetiskt
ämnesregister. Det befanns emellertid snart ej svara mot bibliotekets behov, på
somliga punkter var det för ofullständigt, på andra för vidlyftigt. Systemet var
universiellt, biblioteket speciellt, om ock dess fält var vitt nog. Registret

refererade till en mängd ämnen inom de historiskt-litterära vetenskaperna, som ej voro
representerade i biblioteket, och var i detta avseende vilseledande. Å andra
sidan, allt efter som biblioteket tillväxte, och redan under de första åren
inköptes böcker i ämnen, som alis icke voro upptagna i Dewey's index, och rätt
många, för vilka systemet ej hade plats och för vilka därför utrymme måste
vinnas genom att tillägga nummer på sådana platser i systemet, där de nya
ämnena tycktes bäst passa in. Det blev därför nödvändigt att upprätta ett eget
register över den systematiska katalogen, vilket till en början gjordes genom att
stryka ut ur Dewey's register alla rubriker, som ej passade, och trycka de
övriga på särskilda kort, så att nya rubriker kunde tillfogas när som helst. Frågan
om en alfabetisk realkatalog vid sidan om den systematiska hade länge
diskuterats. Att en sådan skulle uppläggas var från början bestämt. Nu beslöts, som
nämnt, att upplägga, ej en fullständig sådan, men ett kortregister till den
systematiska katalogen. Dessa kort innehålla, jamte rubriken, orden: »For related
subjects and systematic treatment, see classed catalogue» efterföljda av de nummer,
där material i ämnet är att finna. — Det bör här påpekas, att den systematiska
katalogen är ej blott en »Standortskatalog» (hyllista), utan varje bok har, jämte
det kort, som representerar dess plats i systemet, så många andra kort som
behövas för att den som studerar ett särskilt ämne skall finna under detta ämnes
rubrik i katalogen allt vad biblioteket har katalogiserat rörande detsamma. T. ex.
Adlerz' »Svenska myror och deras levnadsförhållanden» skulle, om den placerats
i separattryck på bibliotekets hyllor, fått sin bestämda plats i entomologi, under
numret för myror. Nu ha vi den emellertid ej i separat, endast som en
avhandling i Vetenskapsakademiens »Bihang». Därför får kortet det nummer, som
anger placeringen av denna serie. Under detta nummer i katalogen får emellertid
denna särskilda avhandling ej något eget kort, utan uppföres på samma kort
som övriga i serien ingående avhandlingar. Kort finnas däremot under följande
avdelningar i systemet: Myror — Djurgeografi: Sverige — Sverige: entomologi
— Djurens levnadsvanor. Fastän biblioteket som regel katalogiserar endast
böcker, ej avhandlingar och uppsatser i tidskrifter, göras dock en del
undantag från regeln: flera serier, som tekniskt talat kunna anses som periodiska
skrifter, men som egentligen äro samlingar av monografier, analyseras på detta
sätt. Dessutom äga bibliotekets högre tjänstemän rätt att begära att enstaka,
viktiga monografier skola katalogiseras särskilt, även i fall där detta ej sker med
alla andra monografier i vederbörande publikation. Dessutom tar biblioteket del
i ett kooperativt företag som startades är 1898, då fem av de större biblioteken,
inberäknat John Crerar-biblioteket, som då ännu ej var stort, men dock redan
rikt på vetenskapliga tidskrifter och acta, slöto sig tillsammans för att analysera
(d. v. s. katalogisera de särskilda uppsatserna i) en del sådana publikationer på
tryckta lappar, som sedan kunde införlivas med bibliotekens kortkataloger. På
dessa kort, som tryckas och distribueras av American Library Association
Publishing Board, subskribera även andra bibliotek, huvudsakligen universitets- och
collegebibliotek, jämte en  del av de större stadsbiblioteken.

Jag nämnde att biblioteket trycker sina katalogkort. Från typformerna gjordes
till en början elektrotypplattor för <i>alla</i> titlarna. Från dessa tryckas, när så
erfordras, nya kort antingen för bibliotekets egna behov till dess olika kataloger
eller för att tillsändas personer som rekvirerat dem. Ty biblioteket har en
alltjämt tillväxande »kundkrets», som köper kort för böcker i deras specialiteter.
Frågor angående bibliotekets resurser inom olika områden besvaras på detta sätt.
Priset är 1 1/2 cent för varje kort, vilket naturligtvis ej alls motsvarar kostnaden.

Dessutom köpa flera bibliotek dessa kort för att använda dem i sina kataloger,
eller helt enkelt för att hållas à jour med vad John Crerar-biblioteket förvärvar.
Till sex bibliotek i Chicago och Illinois doneras katalogkorten, och tre eller
fyra erhålla dem i utbyte mot sina egna kort eller andra publikationer. Det
befanns dock snart, att kostnaderna för förfärdigandet av plattorna ej
motsvarade deras användning, varför numera elektrotypplattor förfärdigas endast för
sådana arbeten, där det kan anses behövligt. — Dessa elektrotypplattor
användas även vid tryckning av bibliotekets bibliografiska publikationer. Därigenom
få naturligtvis sidorna ett något ojämnt utseende, men då de hållas i rätt stort
format och med i det hela vida marginaler, märkes detta ej så mycket. John
Crerar-bibliotekets publikationer skilja sig i så måtto från de flesta andra
biblioteks, att de i allmänhet ej behandla ämnen av tillfällig aktualitet — på sista
tiden har dock en början till en dylik serie, med korta titlar, tryckta från
nyuppsatta typer, gjorts. De större publikationerna äro avsedda att äga
permanent värde. Den första av dessa var en förteckning på specialbibliografier, en
annan omfattade bibliotekets samling av lexika och encyklopedier, andra dess
resurser i sådana ämnen som vetenskapernas och industriens historia; dess sista
publikation är en katalog över en samling franska dokument och aktstycken från
16:e till 18:e århundradet, behandlande Frankrikes och dess koloniers
ekonomiska och politiska historia. Även dessa publikationer säljas till ytterst låga
priser.

Vad nu bibliotekets klientel beträffar, så kommer det huvudsakligen från vad
jag vill kalla de vetenskapligt-tekniska kretsarna, d. v. s. det består av män med
vetenskaplig bildning, som äro anställda vid de stora tekniska och industriella
företagen, Här ett intressant exempel: En filosofie doktor, anställd vid en av
United States Steel Corporation's underavdelningars Chicago-kontor — som
lantbruksexpert i dess »sales department» (försäljningsavdelning) — har sitt särskilda
bord i en av magasinsvåningarna, med plats för sin stenograf och ett privat
skåp med manuskriptmaterial av alla slag, huvudsakligen historiskt och
bibliografiskt. Här är han långa tider på året dagligen, arbetande på de broschyrer
och cirkulär, som hans firma skickar ut efter en adresslista på över 70,000
farmare och över 100,000 av landets främsta bankirer, fabrikanter och köpmän.
Det kan ju se underligt ut att en stålfirma har en lantbruksexpert, men
resonemanget är mycket enkelt: för att firman skall kunna sälja sitt stål till
maskinfabrikerna och dessa sina maskiner till detaljhandlarna och dessa i sin ordning
maskiner och verktyg till farmare, är det nödvändigt att dessas farmer skola bära
sig. Därför kommer nu denne »annonsskrivare», om man så vill kalla honom,
som är en teoretiskt bildad vetenskapsman — han hör till det stora antal
amerikanare, som fått sin vetenskapliga utbildning i Europa (Heidelberg) —,
regelbundet till John Crerar-biblioteket och studerar dess vidlyftiga samlingar av
lantbrukslitteratur, men ej blott detta, utan även andra branscher, såsom allmän
biologi, meteorologi, geologi o. s. v. Hans manuskriptsamlingar komma en gång att
tillfalla biblioteket.

Ett annat fall: en kirurg, vars son i många år lidit av dementia precox, slår
sig särskilt på studiet av denna sjukdom och angränsande delar av psykiatrin.
Biblioteket anskaffar för hans räkning allt vad han begär i litteraturväg, och till
sist finner han, genom studier i biblioteket och experiment på sitt laboratorium i
ett av stadens största sjukhus, botemedlet för sjukdomen i fråga — dock för sent
för att rädda sin son. Även denne har samlat en vidlyftig bibliografisk apparat,
som han redan skänkt till biblioteket.

En professor vid ett mindre universitet i en av de västra staterna, författare till
flera arbeten i matematikens historia, tillbringar sedan många år sina jul- och
sommarferier i Chicago för att använda sig av John Crerar-bibliotekets samlingar
i hans specialitet. Nyligen kom en professor vid ett universitet i östern hit för
att i bibliotekets medicinska avdelning arbeta ut vissa delar av sina föreläsningar
för nästa år i medicinens historia. Det faktum att biblioteket är ett
»präsenz»-bibliotek<footnote>Böcker hemlånas ej, utan få endast användas på platsen.</footnote> gör att många forskare från olika delar av landet komma hit, tämligen
säkra på att finna vad de söka; i många fall höra de sig först för, om vi ha
vad de vilja se. Ibland kan det ju hända att en bok är utlånad till ett annat
bibliotek, för användande av någon av dess läsare, men så kunna också
forskare här få böcker hitsända från andra håll.

Emellertid är det inte bära lärda herrar, som använda John Crerar-biblioteket.
Bredvid ett par ungdomar, som bereda sig till någon av de många
debatter, som äro så populära i både colleges och lägre läroverk, kan man få se
en medlem av någon kvinnoklubb, som arbetar på ett föredrag, eller rent av
någon som arbetar ut ett dylikt föredrag åt en dam, som inte har tid eller
inte förmåga att arbeta ut det själv. Om lördagarna är där fullt upp med
lärare och äldre skolungdom, som använda sin fridag — i Amerika äro alla skolor
stängda om lördagarna — för att förbereda sig för nästa vecka. Hit komma
också en mängd personer, som tillbringa sina dagar eller ett par timmar med
att studera böcker, som intressera dem, utan att de äro forskare eller på något
annat sätt professionella. Tidningsmän använda biblioteket i rätt stor skala, och
vid lunchtiden komma flera ingenjörer och andra in för att titta i de senaste
tidskrifterna i sina fack. Om kvällarna är biblioteket också rätt mycket besökt.
Dels finna vi där en del s. k. »boarders» (bibliotekets stamkunder) som, om de
inte tillbringa hela dagarna där, komma in då och använda aftontimmarna till att
läsa varjehanda böcker och tidskrifter. Och nu kan man också få se arbetare,
som studera läroböcker antingen i sina fack eller i aritmetik, geografi eller annat,
som kan hjälpa dem att komma fram, eller söka få klarhet i någon speciell
fråga, som dagens arbete fört dem in på. Särskilt elektriker och andra
mekaniska arbetare komma ofta in för detta sistnämnda ändamål. Här i landet
händer det ju inte så sällan, att en arbetare, som visar sig vaken och intelligent
antingen genom att hitta på lösningen av något särskilt problem eller på annat
sätt, kommer sig upp i graderna. Sådant händer väl i Sverige också, men ej i
större utsträckning. De få fall, då t. ex. en mekanisk arbetare där stiger i
graderna och blir ingenjör, tjäna ju egentligen endast till att bekräfta regeln.

En ung svensk vetenskapsman, som nyligen var stadd på resa här i landet
för att se sig om bland de vetenskapliga institutionerna och som jag hade
tillfälle att föra omkring i biblioteket, anmärkte att i Sverige inte bära saknades
ett bibliotek av denna art, utan, om det funnes, kunde det inte få den utsträckta
användning som här, på grund av att studentexamen står i vägen för män, som
vilja höja sig upp ur den egentliga arbetareklassen till mera professionellt arbete.<footnote>Detta förhållande kommer givetvis ganska mycket att ändras genom den under senaste
riksdag genomförda omorganisationen av vår yrkesundervisning. <tab>Red.</footnote>
Jag undrar dock, om inte existensen av ett bibliotek av detta slag kunde ge dem
ett tillfälle, som de nu inte ha. Ett stort, vetenskapligt och tekniskt bibliotek i
Stockholm, kanske som en avdelning av det stadsbibliotek, som nu synes komma att
bli en verklighet, arbetande tillsammans med större och mindre bibliotek i olika
delar av landet, kunde bli av ofantligt stor betydelse för den tekniska och

industriella utvecklingen. Många och stora ändringar torde komma att försiggå
efter krigets slut, i Sverige liksom i andra länder, förändringar som möjliggöra
en större frihet för individen i flera riktningar. Biblioteksväsendet kommer med
all säkerhet att få känning härav. I England diskuteras ju.nu mycket ivrigt
frågan om bibliotekens utveckling efter kriget — här ej så mycket, liksom i
allmänhet amerikanarna just nu äro mer sysselsatta med dagens problem än
med de problem, som framtiden kan komma att ställa. Sverige bör i detta fall
följa Englands snarare an Amerikas exempel. Om ej alla tecken svika, så
komma de neutrala länderna, särskilt de skandinaviska, att intaga en rätt så stor plats
i det vetenskapliga och tekniska arbetet under de närmaste åren, och ett väl
organiserat bibliotekssystem med sina trådar ut över hela landet skulle då ha en
stor betydelse för Sverige.

</chapter>
<chapter name="MIN BARNDOMS SOCKENBIBLIOTEK.">
<h2>MIN BARNDOMS SOCKENBIBLIOTEK.</h2>
Några erinringar av Skriftställaren <sc>Pehr Johnsson.</sc>

Det är med en underlig känsla man erinrar sig sin barndoms böcker, sin
barndoms bibliotek. Med vilken undran och glädje man lät sina blickar
glida över de mer eller mindre ovårdade ryggarna i det välfyllda skåpet
i hembyns skola. Det var som om detta för den kunskapssökande parveln
innehållit skatterna av all världens vetande. Och jag avundades den gamle
gråskäggige skolläraren, som hade den givna rätten att tumma och vända dessa
böcker efter behag.

Jag har alltid älskat böcker. Redan som åttaåring började jag anlita
sockenbiblioteket. Ty hemma var bokförrådet ringa. Det var mest andaktsböcker
och tidningar. Far läste Kristianstadsbladet och Fäderneslandet, som under
den tiden var mycket spritt bland den mera intresserade bondebefolkningen i
Skåne, mormor hade Budbäraren och mor Missions-tidningen. Dessa samlades
sedan i en kista, som hade sin plats i ett visthus, och jag erinrar mig ofta
huru jag som barn ur denna brukade gräva upp och genomse de gamla
årgångarna. Det fanns en följetong i en av dessa årgångar av den förstnämnda
tidningen — »Ridknekten, en bok från trettioåriga kriget av Ola Krona» —, som jag
med stigande intresse läste flera gånger. Bakom denna signatur dolde sig en
för några år sedan avliden kantor i Näsum vid namn Joh. Ankarlou.
Berättelsen, som närmast var att förlikna vid Cederborgs historiska romaner, var
friskt och bra skriven samt rik på äventyr och spännande episoder. Det var
också med en viss glädje jag återfann densamma som urklippsföljetong i en
hallandstidning härom året, och för närvarande befinner sig den litteräre
klockarens alster i mitt bibliotek. Den försvarar så mycket mera sin plats dar, som
det var den första romantiserade skildring jag läst i hela mitt liv.

Då det lilla bok- och tidningsförrådet i hemmet flerfaldiga gånger blivit
översett och delvis genomläst, var det ingen annan råd än att hänvända sig till
sockenbiblioteket i Emitslöv, som förestods av en gammal pensionerad folkskollärare
vid namn Sv. Björkqvist. Han hade varit den förste läraren i församlingen och
hade omkring 1880 erhållit sitt avsked. Det var ett par år därefter, som jag

för ovan angivna ändamål uppsökte honom. Som barn hade jag vid flerfaldiga
tillfällen suttit på hans knä och som lärjunge i småbarnsskolan, i vars närhet han
bodde, gång efter annan av honom fått mig ett uppmuntrande ord eller en
klapp på kinden, men att gå till honom med begäran att få låna böcker,
det var något, som jag ansåg nästan för pretentiöst av en småskolepojke.
Försöket utföll emellertid bra. Det var »Onkel Toms stuga», som jag den gången
erhöll, och jag minnes, som det hänt i går, huru jag sedan med den boken
frossade i en liten björkdunge utanför gården. Och när den var genomläst,
skaffade jag mig snart andra. Det blev ett springande och ett bytande ända tills
biblioteket var genomläst eller åtminstone genomsett. Många böcker tröttnade
jag på redan efter de första sidorna. De voro antingen för tunga eller för
ofattliga, men jag lånade dem i alla fall för  att se vad de innehöllo.

Biblioteket bestod av 375 band, inköpta under 1860- och 70-talen. I varje
bok stod när den blivit inköpt samt utlåningstiden. Högsta utlåningstid var en
månad och lägsta fjorton dagar. Någon avgift betalades icke för det man fick
låna. Ej heller någon plikt om man hade den längre än tillbörligt var. På
bokens rygg stod numret antecknat på en liten å denna fastklistrad lapp. Alla
böcker voro inbundna. Sväre Björkqvist var nämligen själv en smula bokbindare.
Han var för övrigt en mångsidigt intresserad man, läroboksförfattare och religiös
poet, auktionsförrättare och boutredningsman. Han har utgivit flera broschyrer
i skolfrågor, de flesta tryckta i Kristianstad, samt åtskilliga häften »Religiösa
sånger», som han själv försålde. Han var mångårig medlem av Evangeliska
fosterlandsstiftelsen och Kristianstads traktatsällskap.

Biblioteket hade grundats på tillskyndan av den bekante hovpredikanten
Christopher Olsson Angeldorff, som under en följd av år var kyrkoherde i
Broby och Emitslövs församlingar. Han var icke allenast själv en litterärt
intresserad man, utan han sökte även intressera andra för läsning. Han och lärare
Björkqvist voro de, som anskaffat biblioteket. Någon förökning av bokförrådet
i detta ägde mig veterligt icke rum förrän efter det nya seklets ingång, då det
helt blev reorganiserat och flyttat från kyrkobyn till Västraby. De gamla böckerna
plockades ut, lades åsido, och nya kommo i deras ställe.

Man kan säga, att det låg en religiös stämning över Emitslövs sockenbibliotek,
detta i ordets egentliga bemärkelse och detta också beroende på
bibliotekariens egen religiösa läggning. Luther, Arndt, Krummacher, Funcke, J. M.
Lindblad, Fjellstedt, Rosenius m. fl. författare på detta område voro rikhaltigt
representerade. Däremot icke Waldenström. Han ansågs under den tiden från
det hållet farlig. Hela sviter av Budbäraren, Korsblomman, Frideborg, Läsning
för folket, Ur folkens hävder, Land och folk förefunnos och voro flitigt lästa.
Av skalder funnos Tegnér, Runeberg, Topelius och Geijer, samt av övriga
inhemska skönlitterära författare huvudsakligen Pehr Thomasson. Hans små
arbeten, »Rika flickan i Rosendala», »Ur dalen och skogen», »Kung Oscar och
skogvaktaren», »Gubben Strid och hunden Frid», »Gullvivan i Säby», »Kungens
första kärlek», lästes flitigt. Den senare var så gott som totalt uppsliten, och det
var flera gånger tal om att skaffa ett nytt exemplar. Men det blev aldrig av.
Ingen utan den, som själv blivit uppfödd bland bondebefolkningen, kan ha en
aning om, huru uppskattade Pehr Thomassons böcker voro av denna. Man
fann hans småskrifter icke allenast i bondstugor och torpstugor, utan också i
drängkamrarna. Och han hade ett avsevärt inflytande, då det gällde höjandet
av läslusten, icke minst bland de äldre. Jag vet från pojkåren, att man diskuterade
innehållet i hans böcker på kalaserna lika väl som under arbetet ute på

åker och äng. Än hade en, än en annan under vilorasterna någon historia att
berätta, som man läst i hans böcker. Och dessa resonemanger gingo mången
gång i samma riktning, som då man i en nutida studiecirkel samtalar om vad
man läst och erfarit.

För att återgå till biblioteket får jag nämna att av historiska arbeten funnos
bl. a. Fryxells »Berättelser ur svenska historien» i fullständigt skick och likaså
alla sex banden av »Sveriges historia», som lästes synnerligen flitigt.

Resebeskrivningarna voro mera tunnsådda. Av sådana erinrar jag mig några
arbeten av Zimmermann, av vilka jag själv med viss spänning läste »Dödsdalen»,
samt Hellwald, »Jorden och dess folk». Några andra mera betydande arbeten
inom detta område förefunnos icke.

En hel del mindre arbeten behandlade jordbruket och dess binäringar. De lästes
aldrig. Dock voro sådana författare på hithörande område representerade som
Nonnen, Nathorst, Arrhenius m. fl.

Katalogen över böckerna var skriven av bibliotekarien. Den hängde på en
spik innanför dörren och hade fullbordats allt efter som böckerna blivit inköpta.
Någon påtryckning på publiken i den ena eller andra riktningen utövades
aldrig av bibliotekarien. Han var helt säkert av den uppfattningen, att alla de
böcker, som huvudsakligen genom hans försorg blivit inköpta, voro bra. Någon
viss tid, då biblioteket skulle hållas öppet, var ej stadgad. Man hade blott att
passa på, när bibliotekarien var hemma.

Efter hand som jag växte till, lade jag märke till ett tal bland äldre bokintresserade,
att biblioteket i Emitslöv »var så dåligt, att det var icke värt att läsa». Och jag
förstod tämligen snart, att det var bristen på romaner och skönlitteratur i
allmänhet, som var orsaken till detta klagomål. »Tacka vill vi sockenbiblioteket i
Hjärsås, det ser ut med andra ögon», sade man. Och så utlät man sig med
stora lovord om dess rika skatter. »Får vem som helst låna böcker där?»
frågade jag i barnslig nyfikenhet. »Ja, om man betalar femtio öre om året», blev
svaret! Med det beskedet var mitt beslut tämligen snart fattat.

Femtio öre voro snart sammanskrapade, även om det för en pojkvasker var ont
om penningar under den tiden. Samma dag på eftermiddagen travade jag
gladeligen iväg med min femtioöring till Hjärsås. Det var närmare en halv mil
dit, och vägen gick genom en vidsträckt skog. Väl var det kusligt många
gånger, då kvällen föll på, innan jag hann hem. Men flinkt gingo benen, och
längtan fyllde sinnet efter den blivande njutningen av de bokskatter, som
medfördes. I Hjärsås fick nämligen den som bodde längre borta låna två à tre
böcker var gång. Och det var ett bra sätt, särskilt när det var arbeten i flera
delar.

Hjärsås sockenbibliotek var också, efter den tidens förhållande, ett ovanligt
gott sådant, rikt framförallt på skönlitteratur. Men även andra mera
betydande arbeten förekommo. Det förökades också huvudsakligen genom inköp
vid de. årliga bokauktioner, som höllos av dåvarande läraren på platsen och
föreståndaren för biblioteket N. J. Sjögren. Han var själv en stor bokvän, hade
en egen bra boksamling och var en flitig medarbetare i Skånska posten, som
då utgavs från Kristianstad. Sjögren har onekligen nedlagt stora förtjänster på
tillökningen av Hjärsås sockenbibliotek. Böckerna voro efter den tidens
förhållanden valda med verklig urskillning och god smak, och de lästes också
flitigt både inom och utom socknen. Ett gott stod hade bibliotekarien i framlidne
prosten A. L. Lundh, vilken var lika stor bokvän, som han var intresserad
arkeologisk forskare.

Hjärsås sockenbibliotek torde ha tillkommit under början av 1860-talet. Då
var sedermera kantor A. Härberg lärare på platsen och bibliotekets föreståndare.
Det fanns emellertid flera »ståndspersoner» under den tiden i socknen, vilka
synas ha varit mycket intresserade för läsning, varom deras egna bibliotek vid
en härom året skedd försäljning nogsamt buro vittnesbörd. Särskilt var detta
förhållandet med häradsskrivarna Lindström och F. Berthelius, vilka helt säkert på
sitt sätt torde ha övat inflytande, då Hjärsås sockenbibliotek grundades. Redan
från början fick detta ett sådant bokförråd, att det verkade tilltalande på
allmänheten och bidrog till att höja läslusten. Genom smärre anslag förökades
bokförrådet varje år, och man sökte ävenledes, i den mån som ske kunde, att jämte
de på auktionerna inropade böckerna inköpa nya, efter hand som de utkommo.

Här fann man hela sviter av Emelie Flygare-Carléns romaner samt sådana
av Fredrika Bremer, Strussenfelt (pseud.: Pilgrimen), v. Knorring, V. Ståhlberg m. fl.
tillhörande de äldre av de skrivande damerna. Vidare Aug. Blanches arbeten samt
sådana av Kiellman-Göranson (pseud.: Nepomuk), G. H. Mellin, Carl G. Starbäck,
vars historiska skildringar lästes med lika stor förtjusning, som man slukade
Topelii »Fältskärns berättelser» eller »Vinterkvällar». Den sistnämnda författarens
»Läsning för barn» förefunnos jämte andra sagor, och jag minns från barnaåren,
att jag blev så förtjust i »Pikku Matti», att jag skrev av den fullständigt, och
jag tror nästan, att jag har den ännu bland mina samlingar från denna tid.
Andersens sagor och »Tusen och en natt» voro också mycket lästa och
efterfrågade böcker inom denna bransch. En annan bok från detta bibliotek, som
jag minns mig under pojkåren ha läst, var en spännande, i viss mån
kulturhistorisk skildring från Bergslagen av Maximilian Axelsson betitlad
»Gruvarbetarne». Jag har icke vare sig förr eller senare sett densamma.

Av historiska arbeten funnos, utom de förut på tal om Emitslövs bibliotek
omnämnda jämväl Wallis Världshistoria, Starbäcks historiska berättelser, samt
romantiserade skildringar av såväl honom som Ridderstad, Crusenstolpe, Åberg m. fl. Icke
minst denne senares böcker voro flitigt eftersökta och lästa. Han efterträdde
i detta avseende Pehr Thomasson. Framförallt av skolpojkarna var han läst
och uppskattad.

Ävenledes reseskildringar förefunnos i rikligt urval, och de lästes också,
varjämte den utländska skönlitteraturen var rikt representerad med arbeten av
Dickens, Cooper, Bret Harte, Marryat, Hugo, Cherbuliez, Dumas, Daudet och
en hel mängd andra. Av flera, särskilt Hugo, Dumas och Dickens, torde så gott
som alla till svenskan översatta arbeten ha förekommit.

Man må därför icke känna sig förvånad över att en läslysten skolpojke
i detta bibliotek fann en riktig guldgruva, som blev orsak till inställandet av
många lekar och många planerade skridskofärder, ja, jag höll också på att säga,
till många försummade läxor, åtminstone i de skolämnen, för vilka man kände
sig mindre hågad. Och jag är verkligen skyldig N. J. Sjögren ett varmt och
uppriktigt tack för den beredvillighet, varmed han alltid stod den
kunskapssökande gossen till buds.

I Hjärsås sockenbibliotek fanns en stor handskriven katalog, i vilken böckerna
voro inrangerade i de ämnesgrupper, där de hörde hemma. Varje sådan grupp
betecknades med en bokstav samt ett nummer, över vilket jämväl lästes bokens
huvudnummer. Alla böckerna voro klädda i vit eller grå papp, och på denna
voro sedan de ifrågavarande numren anbragta. Sättet var både praktiskt och
bra. Boken behövde ingen nummerlapp, på samma gång pappomslaget bidrog
till att skydda bandet.

Detta är vad jag för tillfället ihågkommer från de båda sockenbibliotek, som
jag under barndomstiden flitigt anlitade. Många av böckerna inom dessa ha
sedan sina särskilda minnen, som äro av oskattbart värde. Från många av
dessa har jag också erhållit intryck och impulser, till gagn och nytta för
kommande dasrar.

</chapter>
<chapter name="SVENSKA NATIONALBIBLIOTEKET I CANADA.">
<h2>SVENSKA NATIONALBIBLIOTEKET I CANADA.</h2>
(Ur en redogörelse insänd till K. ecklesiastikdepartementet genom Generalkonsul David
Bergström.)

I början av augusti månad 1917 hölls ett svenskt sommarting vid Round Lake,
Sask., anordnat av de svenska goodtemplarlogerna i Dubuc, Sask., och
Percival, Sask. Vid detta av cirka 150 personer besökta möte antogos flera
resolutioner. En av dessa förordade en svensk folkbiblioteksrörelse i Canada.
Svenska Canada-Tidningens i Winnipeg, Man., redaktör fick i uppdrag att tillsätta
en kommitté för att utreda denna fråga, och på inrådan av de ledande männen
vid sommartinget tillsattes följande kommitté: vicekonsul P. B. Anderson, hrr
J. E. Lidholm, O. L. Holmgren, Chas. Bruzell, Helmer Johnson och redaktör
Nils F:son Brown, alla bosatta i Winnipeg, Man. Denna kommitté sammanträdde
första gången den 14 september 1917, och på följande möte den 28
september antog den namnet Svenska nationalkommittén.

Svenska nationalkommittén beslöt att först utreda frågan om bildandet av
en svensk folkbiblioteksrörelse i Canada under namn av Svenska nationalbiblioteket
(Swedish Library Association). Stadgar utarbetades och antogos den 20 november
1917. Svenska nationalkommittén åtog sig att tjänstgöra som bibliotekets styrelse,
tills en styrelse enligt stadgarna hunnit väljas. Denna temporära styrelse valde
inom sig fyra tjänstemän, som enligt stadgarna fungera som verkställande
kommitté. Dennas tjänstetid slutar automatiskt, då styrelsen avgår. Styrelsemedlemmar
äro bl. a: vicekonsul P. B. Anderson, ordförande, redaktör N. F. Brown,
sekreterare, civilingenjör S. Bylander, kassör, tulltjänstemannen K. Fleming,
bokförvaltare, alla i Winnipeg, samt parlamentsledamoten Albert Hermanson i
Buchanan, Sask.

Följande lokalbibliotek äro organiserade: No. 1 Tegnér, Winnipeg, Man., No. 2
Strindberg, Fairy Glen, Sask., No. 3 Fröding, Shaunovan, Sask., No. 4 Geijer,
Mulvihill, Man., No. 5 Linné, Dubuc, Sask., No. 6 Svedenborg, Annieheld, Sask.,
No. 7 Heidenstam, Durban, Man., No. 8 Ellen Key, Canwood, Sask., No. 9 Wicksell,
Fusilier, Sask., No. 10 Oscar Fredrik, Wadena, Sask., No. 11 Bellman, Inwood,
Man., No. 12 Oscar II, Percival, Sask., No. 13 Starbäck, Prince Rupert, B. C,
No. 14 Kenora, Ont., No. 15 Wennerberg, Young, Sask., No. 16 Viktor
Rydberg, Hume, Sask., No. 17 Mc Dougall's Mill, Ont.

24 personer ha ingått som direkta medlemmar av Svenska nationalbiblioteket.
Svenska nationalbiblioteket med lokalbibliotek räknar cirka 600 medlemmar.

Till Svenska nationalbiblioteket ha donerats $64. Till de olika lokalbiblioteken
ha även en hel del donationer gjorts. 18 bokorder ha av styrelsen expedierats.
Boklista A är färdig och har utsänts till lokalbiblioteken. Boklista Ar, B och


C äro under tryckning. Böcker beställas från Albert Bonnier Publishing House,
New York, Carl Dahlén, New York, samt Augustana Book Concern, Rock Island, Ill.
Svenska nationalbiblioteket har av den svenska befolkningen i Canada omfattats
med stort intresse. Om detta biblioteks ändamål kan föjande i korthet sägas:

Svenska nationalbiblioteket har byggts pä en bred och folklig grund. Dess stadgar
äro uppdragna i sann demokratisk ända. De lämna rum för alla svenskar i Canada,
oavsett åskådning och samhällsställning. Det har till ändamål att underlätta
anskaffandet och spridandet av litteratur på svenska språket bland det svensktalande
folket i Canada och därigenom göra svenskarna förtrogna med svensk litteratur och
svensk kultur och underhålla kunskapen i svenska språket, även i andra och
tredje generationen. Svenska nationalbiblioteket vill genom sin verksamhet söka
främja det svenska kynnets bevarande i Canada och stärka bandet mellan
Canada-svenskar och landsmännen i Sverige, mellan Svensk-Canada och Sverige.
Det hoppas därför på stod och uppmuntran icke blott från svenskarna i detta
land utan även från svenskar i fäderneslandet. Det blir antagligen en icke ringa
faktor, då det gäller att skapa goda medborgare i adoptivlandet, vilka icke glömma
det land, från vilket de stamma, utan förstå att i livets alla skiften uppehålla och
stärka de kulturella banden mellan Svensk-Canada och Sverige.

</chapter>
<chapter name="DEN POPULÄRVETENSKAPLIGA FÖRELÄSNINGSVERKSAMHETEN.">
<h2>DEN POPULÄRVETENSKAPLIGA FÖRELÄSNINGSVERKSAMHETEN.</h2>
Av Föreläsningskonsulenten <sc>Nils Lundahl.</sc>

År 1917 tilldelades statsunderstöd åt 526 lokala föreläsningsanstalter, 3
centralbyråer och 17 föreläsningsförbund. Under året nedlade 38 anstalter
frivilligt sin verksamhet, beroende antingen på förhållanden, som stodo i
förbindelse med kristidssvårigheter, eller på minskat ortsintresse för
föreläsningsverksamheten. Till följd av att föreskrivet minimiantal föreläsningar ej anordnats
kunde statsunderstöd ej beviljas åt 6 anstalter, som sökt dylikt understöd, och
1 av de sökande anstalterna visade sig ej förfoga över nödiga ortsinkomster,
varför understöd ej heller kunde tilldelas denna anstalt. Sålunda var det 45
anstalter, som med år 1917 upphörde. De allra flesta av dessa ha för avsikt att
sedermera fortsätta sin verksamhet.

Angående kristidens inverkan på föreläsningsverksamheten torde följande ur
ansökningshandlingarna hämtade citat vara belysande: »Lokala utgifter för
institutet såsom hyror och annonskostnader m. m. äro stadda i ständigt stigande,
föreläsarnas resekostnader på grund av höjda pris på järnvägsbiljetter och vivre
ha stegrats högst betydligt och komma troligen att alltjämt stegras, och har
alltså den sedan några år vidtagna nedsättningen i statens anslag på grund av
det sjunkande penningvärdet kommit att verka dubbelt kännbart.» — »På grund
av kristiden, dåliga kommunikationer och tågindragningar och långa resor efter
häst samt belysningsförhållandena ha vi inställt föreläsningarna.» — »Med
anledning av förefintlig brist på bränsle och lyse samt minskat intresse har föreningen
tills vidare nedlagt sin verksamhet.» Om än intresset minskats i vissa anstalter,

har det ökats i andra. Så skriver en föreståndare: »Aldrig någonsin har intresset
för och välviljan mot föreningens verksamhet varit sådan som den är nu
bland den stora allmänheten.»

Innevarande år har statsunderstöd tilldelats 520 lokala anstalter, av vilka 39
ej voro i verksamhet under år 1917. Flera av dessa ha tidigare haft statsunderstöd,
men av en eller annan anledning vilat någon tid. 3 centralbyråer och 18
föreläsningsförbund ha tilldelats statsbidrag. Föreläsningsanstalternas antal är
oförändrat i Stockholms stad och 7 län, antalet har ökats i 9 län och minskats
i 9 län. Västerbottens län uppvisar den största ökningen, eller från 14 till 21
lokala anstalter. I Malmöhus län, som fortfarande har det största antalet
föreläsningsanstalter, har den största minskningen ägt rum, eller från 50 till 42.

Det beviljade och fördelade statsanslaget utgör för innevarande år liksom för
åren 1915, 1916 och 1917 en summa av 192,000 kronor.

<tab><tab><tab><tab><tab><tab><tab><tab>*

<i>Villkoren för erhållande av statsunderstöd</i> under år 1919 bliva desamma
som hittills. Föreläsningskonsulenten hade i skrivelse till K. Folkskolöverstyrelsen
hemställt, att överstyrelsen måtte hos Kungl. Majrt göra framställning om
ett till 270,000 kronor förhöjt anslag till anstalter och föreningar som anordna
populärvetenskapliga föreläsningar. Därjämte hemställde konsulenten, att ändring
i gällande villkor måtte göras i så måtto, att på grund av med dyrtiden
förenade höjda omkostnader för föreläsningarna dessas minimiantal måtte sänkas
från 12 till 10 om året och att denna ändring måtte få tillämpas under år 1918.

Folkskolöverstyrelsen ingick till Kungl. Maj:t med underdånig framställning, och
statsrådet och chefen för ecklesiastikdepartementet hemställde dels att riksdagen
måtte bevilja på extra stat för år 1919 ett från 192,000 till 270,000 kronor
höjt anslag till populärvetenskapliga föreläsningar, dels att riksdagen ville
medgiva, att från och med år 1918 gällande bestämmelser för understöds erhållande
måtte sålunda ändras, att det minsta antal föreläsningar, som för åtnjutande av
statsunderstöd till belopp av 200 kronor eller däröver skulle anordnas av anstalt
eller förening, varom nu är fråga, nedsättes från 12 till 10 för år.

Statsutskottet hemställde om bifall till det förhöjda statsanslaget och om
avslag på ändring i villkoret om nedsättning i antalet föreläsningar. Vad
statsutskottet sålunda hemställt bifölls av riksdagens båda kamrar. På grund av detta
riksdagens beslut komma naturligtvis stora svårigheter att yppa sig för de
föreläsningsanstalter, som till följd av låga ortsinkomster icke kunna erhålla någon
förhöjning i nu utgående statsunderstöd. Och det är icke få anstalter, som, om
de ej kunna förskaffa sig ökade ortsinkomster — kommunala anslag, bidrag av
föreningar, bolag och enskilda, medlems- och inträdesavgifter — icke, trots
statsanslagets höjning, kunna få sitt statsunderstöd höjt. Under de senare åren har
det, som bekant, varit så ställt, att anstalter med låga ortsinkomster erhållit
så högt statsunderstöd, som författningsenligt kunnat tilldelas dem, under det att
de större anstalterna med jämförelsevis höga ortsinkomster fått avsevärt lägre
statsunderstöd än de kunnat påräkna, därest riksdagens anslag varit högre. Det
blir dessa senare anstalter, som för nästa år kunna i främsta rummet bliva
delaktiga av det förhöjda statsanslaget.

Huru skola nu de i ekonomiskt hänseende sämst lottade anstalterna kunna
fortsätta sin verksamhet, om de ej lyckas öka ortsbidragen och till följd därav
icke kunna påräkna höjt statsunderstöd, då det, trots de betydligt ökade

omkostnaderna för föreläsningarna, fortfarande fordras att minst 12 föreläsningar,
skola anordnas? Ett sätt, som redan praktiserats med framgång på ett och
annat ställe, är att 2 föreläsningar anordnas i följd av samme föreläsare med
blott en kvarts timmes uppehåll mellan dem. Dessa föreläsningar kunna antingen;
och helst avhandla samma ämne, då den andra föreläsningen är fortsättning på
den första, eller ock avhandla skilda ämnen av samme föreläsare. Omkostnaderna
för föreläsarens resor och vivre, lokalens uppvärmning bli ju ej större för två än
för en föreläsning. En annan åtgärd, som lämpligen kan vidtagas, är att hos
någon av de 3 centralbyråerna hyra ett eller ett par skioptikon föredrag och att
föreståndaren eller annan lämplig person efter att i god tid ha fått sig det
tillsänt sätter sig väl in i det och uppläser det samt låter det illustreras av
förklarande skioptikonbilder. Även kunna goda ortsföreläsare i större utsträckning
användas. Framdeles som hittills får ej avprutning göras på föreläsares och
föreläsningars goda kvalitet.

<tab><tab><tab><tab><tab><tab><tab><tab>*

<i>Föreläsningsanstalternas föreståndare.</i> Omkring 70 % av anstalternas
föreståndare uppbära arvoden, växlande mellan 2,000 och 10 kronor, för sitt
föreståndarskap. Om än en del av föreståndarna på grund av sin levnadsställning
och därmed åtföljande goda ekonomiska villkor anse sig kunna utan arvoden
utföra med föreståndarebefattningen förenade göromål, torde det för många av
föreståndarna, som hittills ej åtnjutit någon ersättning, ha sin betydelse, att de
erhålla arvoden, och för dem, som ha mycket låg ersättning, att de erhålla någon
förhöjning i den nu utgående. Lägre än till 5 kronor pr föreläsning synes mig
arvodet ej böra sättas. Och där föreståndaren sköter skioptikonet vid
föreläsningarna, bör han ha särskild ersättning därför. Vid de större anstalterna, där
föreståndaren måste ägna en mera avsevärd tid för uppgörande av programmet
och där det erbjuder större svårigheter med anordningarna, är ju ett högre arvode
av behovet påkallat.

På föreståndarens intresse, insikt, nit och ordentlighet beror i främsta rummet
en föreläsningsanstalts verksamhet. På honom vilar det egentliga arbetet, som
fordras för en anstalts framgång. Han skall uppgöra förslag till program och
därvid tillse att såväl lämpliga föreläsare som ämnen bliva upptagna på programmet.
Han får därvid ta största hänsyn till den allmänhet, som kan tänkas komma att
besöka föreläsningarna. Han skall se till att detta program blir i god tid och
på det mest effektiva sätt spritt bland allmänheten. För varje föreläsning skall
föreläsaren i god tid påminnas om föreläsningen. Föreståndaren skall ta emot
föreläsaren, se till att denne får något rum att vistas i, innan föreläsningen börjar
och efter dess slut samt, om övernattning ifrågakommer, ställa om natthärbärge
för honom. Han skall ombesörja att föreläsningslokalen är väl utluftad, ren,
lagom uppvärmd och att lämplig talarstol finnes. Över ordningen i lokalen skall
han vaka. Skioptikonapparaten skall på förhand vara iordningställd och åtgärder
vidtagna för att den åskådningsmateriell, som föreläsaren skall använda, blir
lämpligt placerad.

Föreståndaren upprättar ansökningshandlingarna om stats- och kommunal- samt
andra bidrag till föreläsningsanstalten, ombesörjer dessas underskrifter av
styrelseledamöterna ävensom intyg av anstaltens, inspektor 2 gånger årligen.
Han skall tillse, att föreläsningsanstalten kan samverka med ortens folkbibliotek.
Den föreskrivna årsstatistiken skall han ock uppgöra. Där, som i allmänhet

är fallet, en förening uppbär föreläsningsanstalten, är det oftast på föreståndarens
intresse och anseende medlemsantalet beror.

Föreståndaren är den verkställande ledamoten i anstaltens styrelse. I mera
än hälften av föreläsningsanstalterna är det en folkskollärare, som bekläder
föreståndarebefattningen. Ofta hållas föreläsningarna på söndagar, och är han sålunda
bunden även denna dag.

På grund av de många göromålen och det ansvar, som vilar på föreståndaren
bör befattningen vara förenad med arvode. På en oavlönad befattning kunna
ej ställas samma anspråk som på en avlönad.

Då med år 1919 högre statsbidrag kan komma att utgå till föreläsningsanstalterna
genom innevarande års riksdagsbeslut, därest ortsinkomsterna giva
anledning därtill, bör också tillses att föreståndarna ej bliva lottlösa.
Föreläsningsverksamheten kan endast vinna därpå.

<tab><tab><tab><tab><tab><tab><tab><tab>*

<i>Statistik.</i> Ur 1916 års statistik över föreläsningsverksamheten må följande
siffror anföras. Antalet föreläsningsanstalter, som åtnjöto statsunderstöd, uppgick
till 525, i vilka anordnades omkring 10,700 föreläsningar. Medeltalet föreläsningar
på 10,000 invånare utgjorde för hela riket 19. Högst var detta medeltal för
Västmanlands län med 35, Örebro och Hallands län med vartdera 32
föreläsningar för 10,000 invånare. Lägst var medeltalet för Gottlands och Jämtlands
län med respektive 7 och 8 föreläsningar pr 10,000 invånare. I Malmöhus län
anordnades det största antalet föreläsningar eller omkring 900 och i Gottlands
län det lägsta eller 40.

Föreläsningsanstalternas totalinkomster utgjorde nära 553,000 kronor. Av
dessa bidrog staten med 32 %, kommunerna med 29 %, föreningar och bolag med
10 %, medlems- och inträdesavgifter uppgingo till 26 % och bidragen från enskilda
m. fl. utgjorde 3 %. Medelkostnaden uppgick till omkring 52 kronor för varje
föreläsning och kostnaden för staten till omkring en tredjedel av denna summa.

Högsta medelkostnaden för staten pr föreläsning visade Norrbottens och
Jämtlands län med över 22 kronor och lägsta Stockholms stad och Göteborgs län
med respektive 11 och 13 kronor.

20 anstalter (4 %) hade i medeltal under 50 åhörare, 215 anstalter (41 %) mellan
50 och 99 åhörare, 152 anstalter (29 %) mellan 100 och 149 åhörare, 63
anstalter (12 %) mellan 150 och 199 åhörare, 19 anstalter (4 %) mellan 200 och
249 åhörare, 16 anstalter (3 %) mellan 250 och 299 åhörare och 17 anstalter
(3 %) över 300 åhörare. Från 23 anstalter saknades uppgifter.
<tab><tab><tab><tab><tab><tab><tab><tab><tab><tab><tab><tab><tab>April  1918.

</chapter>
<chapter name="RIKSDAGSBIBLIOTEKETS UTVIDGNING.">
<h2>RIKSDAGSBIBLIOTEKETS UTVIDGNING.</h2>
Av Biblioteksamanuensen <sc>Einar Sundström.</sc>

Genom beslut vid årets riksdag kommer en sedan flera år påtänkt utvidgning
av riksdagens bibliotek till ett centralt förvaltningsbibliotek att inom
den närmaste tiden förverkligas.

Tanken på en utvidgning i nämnda syfte hade redan 1912 genom motion i
andra kammaren bringats inför riksdagen, vunnit dess välvilliga mottagande samt

föranlett en underdånig skrivelse i ämnet. Med anledning härav tillsatte Kungl. Maj:t
tre sakkunnige för att närmare utreda frågan, och dessa, som bland sig räknade den
nuvarande riksdagsbibliotekarien, kunde i november 1913 efter föga mera än ett
års arbete avlämna ett betänkande och förslag till förändrad organisation av
biblioteket. Efter att hava inhämtat yttranden av olika myndigheter framlade
därefter Kungl. Maj:t 1915 i anslutning till de sakkunniges utredning en
proposition, vilken emellertid, som känt är, den gången icke vann kamrarnas
bifall. När efter två års vila en förnyad framställning av huvudsakligen liknande
innehåll gjordes, blev utgången lyckligare och en segsliten fråga därmed bragt ur
världen.

Den nya organisation av riksdagsbiblioteket, som vad angår bibliotekets
styrelse och dess främste befattningshavare trädde i kraft redan den 1 september i
år och i övrigt vinner sin tillämpning vid ingången av år 1919, kommer, som
redan nämnts, i första hand den centrala förvaltningen till godo.

Enligt hittills gällande reglementen har biblioteket närmast varit avsett att
tjäna riksdagen och dess delegationer, statsrevisionen samt kyrkomötet, varjämte
kungliga kommittéer under den tid riksdagen icke varit församlad ägt begagna
biblioteket. Visserligen är det sant, att de centrala myndigheterna, bibliotekets
stadgar till trots, vid ett flertal tillfällen ända vetat att genom boklån tillgodose
sina berättigade krav av litteratur, men det är att vänta, att den lånerätt, som
nu formligen tillerkänts såväl Kungl. Maj:ts kansli som de centrala ämbetsverken,
skall från deras sida föranleda en avsevärt större lånefrekvens än hittills.

Frågar man sig nu på vad sätt riksdagsbiblioteket är i stånd att möta de
ökade lånekraven, finner man för det första, att anslaget till köp och bindning
av böcker något ökats. Från att för år 1919 i staten ursprungligen hava satts
till 7,000 kronor har det nämligen nu höjts till 12,000 kronor. Så välkommen
denna i och för sig obetydliga ökning än kan förefalla, är det emellertid tydligt,
att biblioteket icke enbart härigenom kan anses rustat för sin nya verksamhet.
Också har man tänkt sig även andra medel för bokbeståndets snabba tillväxt.

Förklarligt nog har man därvid fäst sin uppmärksamhet på de boksamlingar,
som förefinnas hos olika myndigheter, och vilka icke alltid förefalla att hava till
fullo utnyttjats. Av de uppgifter, som de sakkunnige lämnat, framgår, att inom
förvaltningen under årens lopp samlats böcker, uppgående lagt beräknat till
betydligt över 200,000 volymer. En del av dessa skulle otvivelaktigt, överflyttade
till riksdagsbiblioteket, kunna bättre tillgodogöras. Självfallet kan det aldrig
bliva tal om att införliva de handbibliotek, väl oftast bestående av uppslagsverk, som
finnas hos alla myndigheter. Ej heller vore det meningen att överflytta de
bibliotek, som åstadkommits för att tjäna ett eller annat verks speciella behov.
Avsikten vore endast att söka komma över en del samlingar, som nu icke
komma tillräckligt i bruk. Att sådana förefinnas, särskilt inom ämbetsverk av
företrädesvis administrativ karaktär, är obestridligt.

Ett gott tillskott till bokbeståndet vunnes även, om en del av de exemplar
av nyutkomna böcker, som boktryckarna äro skyldiga att inlämna till
justitiedepartementet, hamnade i riksdagsbiblioteket. Slutligen möjliggjordes en icke
oväsentlig ökning genom övertagande utav sådan litteratur, som för vissa ändamål
anskaffats av kommittéer.

I vilken utsträckning riksdagsbiblioteket genom realiserande av de åtgärder,
som nu antytts, kommer att vinna i värde, låter sig väl icke nu avgöras, men
mycket talar för att fördelarna av överflyttningarna i fråga skola visa sig
tämligen betydliga.


Det återstår för övrigt även andra möjligheter för bibliotekets förkovran. Det
utbyte av lagförslag och parlamentshandlingar med främmande länder, som redan
nu vunnit en stor omfattning, kommer nämligen säkerligen för framtiden att
ytterligare uppdrivas.

Förefaller det sålunda, som om riksdagsbiblioteket skulle komma att med
avseende på sitt bokbestånd bliva väl ägnat att mottaga en betydligt ökad
lånefrekvens, är det icke mindre viktigt, att det äger personal i tillräcklig utsträckning
att handhava skötseln av samlingarna. Den nya staten har också sökt tillgodose
bibliotekets behov härutinnan genom att uppföra en del nya befattningar.

Enligt det nya reglementet kommer högsta myndigheten över biblioteket att
numera handhavas av en styrelse bestående av tre personer. Av dessa skall en,
tillika ordförande, utses av Kungl. Maj:t, under det att de övriga, en från
vardera kammaren, väljas av vissa riksdagens förtroendemän för en tid av fyra år.
Styrelsen äger, bl. a., att antaga eller utnämna tjänstinnehavare. I mål som
röra dessa kunna besvär över styrelsens beslut anföras hos bankoutskottet.

Närmast under styrelsen blir det riksdagsbibliotekarien, som bär ansvaret för
bibliotekets skötsel. I denna uppgift kommer han att biträdas av två andre
bibliotekarier, varjämte anställas två vaktmästare. Slutligen kunna i mån av behov
antagas extra ordinarie tjänstemän och biträden.

Löneförmånerna för befattningshavarna äro beräknade för riksdagsbibliotekarien
efter tredje och för andre bibliotekarierna efter första lönegraden. För den av
de senare, som handhar göromålen i låneexpeditionen, tillkommer dessutom ett
årligt arvode å 1,000 kronor.

Som av det föregående vill synas har riksdagens bibliotek efter den nya
organisationen möjligheter att i vida högre grad än hittills ingripa i de svenska
biblioteksförhållandena. Den fördel, som genom utvidgningen ernås, kommer
sannolikt icke att inskränka sig till att centralförvaltningen beredes bättre
lånemöjligheter än tillförne. Ehuru den enskilda forskningen enligt reglementet icke
erhållit tillträde till biblioteket, synes det icke uteslutet att enstaka forskare
dock kunna få tillfälle att begagna sig av bibliotekets samlingar. En väsentlig
fördel stode härigenom att vinna ej blott för den vetenskapliga forskningen utan
även i fråga om ett rationellt ordnande av de större svenska bibliotekens
bokinköp. Det är nämligen att märka, att riksdagsbibliotekets bokbestånd
företrädesvis kommer att omfatta arbeten i rätts- och statsvetenskap, förvaltning,
nationalekonomi och samhällsvetenskap. Med den begränsning som sålunda givits, blir
det självfallet lättare att anskaffa ett tämligen rikt urval av den litteratur,
biblioteket strävar att förvärva. Möjliggöres tillträde till biblioteket för det enskilda
forskarintresset, skulle alltså därigenom yppa sig tillfälle för landets övriga större
bibliotek att i någon mån minska inköpen för de fack, riksdagsbiblioteket vinnlägger
sig om. Vilken betydelse detta åter skulle medföra behöver här icke närmare beröras.

Det är därför endast att hoppas, att riksdagsbiblioteket efter utvidgningen
skall visa sig mäktigt att infria de förhoppningar, som nu ställas på detsamma:
att det icke blott skall bliva centralförvaltningen till gagn, utan även lända hela
landets biblioteksväsende till båtnad.

</chapter>
<chapter name="BIBLIOTEKSNOTISER">
<h2>BIBLIOTEKSNOTISER</h2>
Vid <b>Kungliga biblioteket</b> har till andre bibliotekarie utnämnts biblioteksamanuensen fil. d:r
Arne Holmberg.

En ny <b>bibliotekskommitté.</b> Kungl. Maj:t har bemyndigat ecklesiastikministern att
tillkalla högst 5 sakkunniga att verkställa utredning angående bättre vård och utveckling av
sådana bibliotek, som utgöra en mellanform mellan de stora statsbiblioteken och de egentliga
folkbiblioteken. Till medlemmar av kommittén ha utsetts riksbibliotekarien Isak Collijn som
ordförande samt f. d. lektorn och bibliotekarien vid Strängnäs stiftsbibliotek Isak Fehr, förste
bibliotekskonsulenten Fredrik Hjelmqvist, ledamoten av första kammaren redaktör Anders Pers
samt fru Maria Sandler. Till sekreterare har antagits andre bibliotekarien i Uppsala A. B.
Carlsson.

<b>Lönereglering och ny amanuensbefattning vid Norrköpings stadsbibliotek och
museum.</b> Norrköpings stadsbibliotek har på förslag av vederbörande myndigheter beslutat
att bibliotekariens grundlön skall höjas med 1,000 kr. eller från 4,000 till 5,000 kr. samt att
bibliotekarien skall för sitt arbete som föreståndare för museet åtnjuta ett årligt arvode av 500
kr. Därjämte har biblioteket erhållit en ny amanuensbefattning med en avlöning av 1,200 kr.
Slutligen beslöts en förhöjning av utgående löner till assistenter och vaktmästare samt att
dyrtidstillägg må utgå i enlighet med av stadsfullmäktige prövade grunder.

<b>Malmö stadsbibliotek</b> har nyligen utsänt sin redogörelse för 1917. Av denna framgår,
att biblioteket under året kunnat öppna den filial för östra stadsdelen, till vilken
stadsfullmäktige anslagit medel (Bibl.-bl. 1916, s. 176). Filialen har inrymts i Folkbad huset,
Drottninggatan 5, och lokalen utgöres av en större nästan tresidig sal på nedre botten, vilken går
genom två våningar, samt två inre rum och ett kök, vilka användas som bokmagasin och
arbetsrum. Salen är genom ett skrank och en dubbelhylla avdelad i två avdelningar, en tresidig
med ingång från hörnet, vilken är läsesal, och en fyrsidig med ingång från Drottninggatan, där
bokförrndet är uppställt och utlåningen sker. (Se planen å nästa sida.)

Liksom i huvudavdelningen användes för katalogiseringen Deweys decimalsystem med några
smärre jämkningar samt Cutters namntabeller något mera omändrade enligt vad nödigt
befunnits genom erfarenheterna från huvudbiblioteket. Systemet »öppna hyllor» användes, d. v. s.
låntagarna få gå in bland bokförrådet och själva utvälja de böcker, som de vilja låna.

<b>Ett danskt förslag om skatt på boklån i de offentliga biblioteken.</b> Vid ett
biblioteksmöte i Viborg i juni d. å. framlade fru Thit Jensen Fenger, med hänvisning till de
ringa inkomster, som författare i regel ha av sitt arbete, och i syfte att i någon mån avhjälpa
detta missförhållande, ett förslag, att biblioteken skulle utkräva en avgift av 5 öre för varje
boklån, vilken skulle tillfalla bokens författare. Alternativt tänkte hon sig, att man skulle söka få
en lag antagen, enligt vilken författarna skulle ha rätt att kräva, att, om det på bokens
titelblad trycktes »utlåning förbjuden», detta förbud skulle respekteras. Dessa krav motiverades

<img 1>
Plan över Malmö stadsbiblioteks filial i Folkbadhuset.
</img>

med att bokförsäljningen skulle ha minskats, sedan biblioteken börjat inrättas.
(Bogsamlingsbladet 1918, s. 69—71.)

Förslaget väckte åtskillig uppmärksamhet; från många håll avvisades det mycket skarpt,
men andra ha ställt sig sympatiskt mot tanken. Senast har frågan upptagits i tidskriften
Litteraturen av en av denna tidskrifts redaktörer, Carl Gad (årg. 1918, s. 224 ff.), vilken också
meddelar, att den danska författarföreningens ordf., Sophus Michaëlis, tagit sig an saken och
arbetar med mycken kraft på dess realiserande. Gad ställer sig emellertid till en viss grad
tveksam mot den först föreslagna formen för avgift och ifrågasätter vissa modifikationer, i det
att han tänker sig att staten skulle upptaga avgiften som skatt, och att inkomsten härav skulle
användas till författadtipendier. Han önskar dessutom i st. f. den fasta 5-öres-avgiften en
glidande skala, så att avgiften  skulle bestämmas till  en viss piocent av boklådspriset.

Också i vårt land har förslaget omnämnts i pressen. Ett upptagande av idén skulle emellertid
hos oss stöta på ett absolut hinder redan i det krav på avgiftsfritt öppethållande, som

1912 års biblioteksförfattning uppställer, liksom det helt skulle strida mot grundtanken i
modernt folkbiblioteksväsen, som har till syfte att efter den fria skolundervisningen bereda en för
alla fritt tillgänglig möjlighet till fortsatta självstudier. Mot påståendet att de fria boklånen i
biblioteken skulle minska köplusten, kan också invändas, som chefen för Aschehougs förlag i
Kristiania W. Nygaard gjort, att biblioteken tvärtom göra propaganda för bokförsäljningen. De
»väcka läslust, och när blott läslusten är väckt, så köper folk också böcker. Ju större utlåning
biblioteken ha, ju större chanser ha därför författarna — och förläggarna också.» Härtill kan
tilläggas, att folkbiblioteken själva i våra dagar utgöra en ingalunda föraktlig kundkrets för
våra förlag.

<b>Västra Sveriges folkbildningsförbund</b> har nyligen utsänt ett »Tillägg 3» till
förteckningen över sina vandringsbibliotek. Tillägget innehåller 274 nya nummer, varjämte
hänvisas till den 1913 utgivna huvudförteckningen (pris 0:25) och 1916 års »Tillägg 2» (erhålles gratis).

<b>Karl Warburg †.</b> Med professor Warburg har gått hort en av förgrundsfigurerna i de sista
decenniernas svenska kulturarbete och en person, till vilken svensk biblioteksverksamhet
på mångahanda sätt har stått i förbindelse. Här är ej tillfälle att gå in på hans betydelse
som litteraturhistoriker, som tidningsman och kritiker, som politiker och kommunalman.
Endast med ett par ord skola omnämnas de värdefulla insatser, han gjort på olika områden av
vårt lands biblioteksväsen. Vid 26 års ålder, som nybliven docent vid Uppsala universitet,
mottog han 1878 uppdraget att vara Göteborgs musei bibliotekarie, i vilken befattning han
kvarstod till slutet av år 1890, då han kallades till professor i litteraturhistoria vid Göteborgs
nyinrättade högskola. Som bibliotekarie vid Göteborgs museum kom han att taga verksam
del i den omorganisation av museibiblioteket, som ledde till upprättande år 1890 av
Göteborgs stadsbibliotek. Efter att i tio år ha varit professor i Göteborg, flyttade professor
Warburg till huvudstaden, där han 1900 anmodades att organisera Svenska akademiens
nobelbibliotek och till år 1909 verkade som bibliotekarie vid detta bibliotek, vilket under hans ledning
utvecklades till en synnerligen värdefull och i sitt slag enastående institution. År 1909
utnämndes han till professor vid Stockholms högskola.

Det var ej endast de vetenskapliga biblioteken, som kommo att draga nytta av professor
Warburgs mångsidiga litteraturkännedom och hans organisationsförmåga. Även för det
mera folkliga biblioteksarbetet lade han i dagen ett livligt och verksamt intresse. Han var
sålunda i tio år Stockholms stads inspektör för folkbibliotek och läsestugor, och med aldrig
tröttnande iver arbetade han för att vår huvudstad skulle få ett väl utrustat stadsbibliotek.
Han satt som ordförande i den 1910 av stadsfullmäktige tillsatta kommitté, som hade i
uppdrag att göra en utredning av frågan om ett centralbibliotek i Stockholm. Kommittén?
förslag, som bl. a. gick ut på att använda avkastningen av den Forsgrénska fonden till byggande
av ett stadsbibliotek i huvudstaden, hade som bekant ingen framgång, men några år senare,
då de Forsgrénska medlen ånyo stodo till stadsfullmäktiges disposition, förde prof. Warburg på
nytt fram förslaget, att de skulle anslås till det nämnda ändamålet. Det var därför självklart,
att han skulle väljas in i den kommitté, som fick stadsbiblioteksfrågan om hand, sedan den
Wallenbergska donationen öppnat möjlighet för en storstilad lösning av denna. Innan den
nya kommittén, för vilken professor Warburg var designerad att bli ordförande, hann att
sammanträda, kom dödsbudet.

<b>Stockholms stadsbibliotekskommitté,</b> som utom prof. Warburg genom döden förlorat
en annan medlem, direktör P. B. Romare, har av stadsfullmäktige kompletterats med
bankdirektör G. Stockman och fröken Greta Linder. I st. f. arkitekten C. Westman, som
avsagt sig ledamotskapet i kommittén, har utsetts arkitekten E. G. Asplund. Efter bibliotekarien
C Grönblad, som avsagt sig, och hr G. Storkman ha till suppleanter valts docenten G. Bagge och
andre bibliotekarien C. Efvergren.

</chapter>
<chapter name="LITTERATUR">
<h2>LITTERATUR</h2>
<h3>B. Teologi och kyrkohistoria.</h3>
<b>Bohlin, Carl.</b> Körsånger (a capella) för gudstjänstligt bruk. Diak. 1918.
4:o. 30 s. <tab><b>3:—.</b>

Sångerna äro ordnade efter kyrkoårets högtidsdagar, av vilka här saknas körsång endast
för pingsten, varemot konfirmation och begravning äro tillgodosedda samt dessutom tre
körsånger upptagits, som icke hänvisats till något särskilt tillfälle.

Tondräkten smyger sig nära intill textens innehåll och ger ett varmt uttryck åt dess tankar.
Flera av sångerna äro dock för svåra för mera anspråkslösa körer, liksom översta stämmans
höjdläge ofta kräver mjuka, skolade röster. Boken ger ett värdefullt tillskott till våra
gudstjänstliga körsånger. <tab><i>L. T.</i>

<b>Legender</b> från Sveriges medeltid illustrerade i svensk medeltidskonst. Utg.
av Emilia Fogelklou, Andreas Lindblom, Elias Wessén. D. 1, 2. Lagerstr.
1917. Ill. <tab>à <b>3:50.</b>

Arb. utgör ett utdrag ur svenska legendarier och ur den medeltida uppbyggelseboken
»Själens tröst» och giver en synnerligen god inblick i vårt legendmaterial. Innehållet är
sammanfört i tre grupper: Legender om vår fru och vår Herre, legender om utländska helgon
och legender om svenska helgon, där den mellersta gruppen utgör huvudparten. Boken har
en synnerligen vacker utstyrsel, och texten åtföljes av förträffliga avbildningar av i svenska
kyrkor befintliga konstverk. <tab><i>L. T.</i>

<b>Liedgren, Emil.</b> Vox angelica. Hymnologiska skisser och studier. Diak.
1918. 196 s. <tab><b>4:—.</b>

Flera av de här samlade uppsatserna ha förut varit publicerade och återkomma här, somliga
starkt bearbetade, andra omskrivna, vissa helt nya. Det är problem av stort intresse som
tagits upp: Två julpsalmer (sv. ps. 55 och 63), Skönhetslängtans psalm (sv. ps. 481), En
passionspsalms historia (sv. ps. 97), Wallins vaksamhetspsalm (sv. ps. 210), Ett psalmkväde av
Atterbom, »Vår Gud är oss en väldig borg» i svensk översättning, Våra konfirmationspsalmer (sv. ps.
352—356), Adlerbeths evighetspsalm (sv. ps. 485). Senare hälften av boken behandlar Brask,
Arrhenius, Geijer och Hedborn. Överallt får man inblick i den verkstad, där våra psalmer
blivit till, och stundom nya mellanled i de behandlade psalmernas historia. <tab><i>L. T.</i>

<b>Åhfeldt, Clemens.</b> Ny samling predikningar, hållna i Stockholms
slottskapell. Fri. 1917. 213 s. <tab><b>3:—.</b>

Åhfeldts predikan är som hans undervisning: hjärtlig, personlig och full av omedelbar
friskhet. Han är icke rädd för sanningsord och går ej ur vägen för problemen. Vad han
känt som religiöst eller etiskt värdefullt bär han frimodigt fram, även om det ej alltid går ihop
med nedärvd åskådning. Upplevelse är för honom högre än tradition. Framställningen röjer
från början till slut en mindre vanlig estetisk och filosofisk bildning, på samma gång som den
väl harmonierar med en vaken ungdoms sätt att tänka över religiösa verkligheter. <tab><i>H. W.</i>

<h3>C. Filosofi.</h3>
<b>Maeterlinck, Maurice.</b> De dödas. liv. Övs. [fr. fra.] av Hugo Hultenberg.
Nst. 1918. 108 s. <tab><b>3:50.</b>

Ett urval uppsatser från »Les débris de la guerre», rörande vårt förhållande till döden och
de döda. Författaren är här lyckligt fri från den affektation som oftast vanpryder hans verk.
På ett par håll öppnas nya, viktiga tankeperspektiv. »Vid en liten soldats död» är sällsynt
skön.

I ett par av uppsatserna behandlas på ett klokt och fördomsfritt sätt frågorna om
tankeöverföring och förutsägelse av framtiden. <tab><i>Rg.</i>

<b>Simonsen, Konrad.</b> Den moderna människotypen. Övs. [fr. da.] av Carl
Dymling. W. & W. 1918. 126 s. <tab><b>2:50.</b>

Huvudinnehållet i denna bok är en redogörelse för Walther Rathenaus åskådningar. Vad
författaren själv har tillagt är ej av större betydelse. Skäl att översätta arbetet har knappast
förelegat. Dess oerhörda framgång i Norge tycks oss svårförståelig. <tab><i>Rg.</i>

<h3>D. Uppfostran och undervisningsväsen.</h3>
Jfr nedan arbetet om Kold på <i>J.</i>

<b>Hellman, Theodor.</b> Den svenska folkskollärarekårens fortbildning. En
utredning och ett förslag. Lst. 1917. 58 s. (Pedagog. skr. 81.) <tab><b>1:20.</b>

Efter att ha i korthet redogjort för redan föreliggande förslag till folkskollärarnas fortbildning
utöver vad den 4-åriga seminariekursen kan giva, konstaterar förf., att den behövliga
fortbildningen för att bliva effektiv bör vila på vetenskaplig grund och syfta mot åtminstone
i nåcron mån självständigt vetenskapligt arbete från elevernas sida. Härefter framkastar förf.
frågan, om fortbildningskurserna böra anordnas vid seminariet, universitetet eller särskilda
fortbildningsanstalter, och besvarar för sin del denna fråga så, att folkskollärarnas fortbildning bör
äga rum vid särskilda fortbildningsanstalter, utgörande ett mellanled mellan seminarieutbildningen
och universitetsstudierna. I detta sammanhang gives en synnerligen god motivering för
den slutgiltiga lärarutbildningens förläggning till universitetet. Bokens senare del utgöres av en
kort, klar och redig planritning till de föreslagna kurserna. Förf. har härvid den oskattbara
fördelen att ej behöva skissera i det blå, utan kan utgå från vad som redan — i fråga om
såväl kurser som institutioner — genomförts av Föreningen för norrländsk hembygdsforskning i
Härnösand. Genom hela det lilla arbetet går en frisk fläkt av entusiasm och optimism. <tab><i>L. L.</i>

<b>Korlén, Artur.</b> Från småbarnsskolan till fälthögskolan. Folkundervisningsfrågor.
Bv. 1918. 212 s. <tab><b>6:—.</b>

En samling tämligen välskrivna, om ock näppeligen i någon högre grad på praktiska
erfarenheter grundade uppsatser i vitt skiftande folkundervisningsfrågor. I kap. »Hur lägges
grunden?» gives en i vissa avseenden befogad kritik av småskolans modersmålsundervisning.
Kritiken försvagas dock genom uppenbara överdrifter, såsom utdömande av ord som <i>gumse,
fänta</i> (i den bekanta småbarnsversen) m. m. Gentemot förf:s önskemål, att bestämmanderätten
över valet av läro- och läseböcker i folk- och småskolor centraliseras, måste man nog ställa
sig ganska tveksam. Kap. »Våra småskollärarinnors utbildning» ger en vass, men välberättigad
kritik av ett försumpat område av vår folkundervisning. Förf:s flera gånger upprepade tal om
den alltför stora tillgången på småskollärarinnor är emellertid numera föråldrat. Uppsatsen
»Halvtidsläsning, skölpliktsålder, fortsättningsskola» ger en ganska beaktansvärd motivering för
det krav på vår folkskola, som nu är det främsta av alla: skolpliktens utsträckning utöver
13-års-åldern och en mera effektiv gestaltning av den nyligen beslutade obligatoriska
fortsättningsskolan. Förf:s motivering för införande (genom statstvång?) av s. k. halvtidsläsning
överallt i jordbruksdistrikten är mycket tunn. Rent parodisk synes den av förf. förordade
periodläsningen; enligt denna skulle t. ex. 9-åriga landsbygdsbarn efter en hösttermin på två

månader gå sysslolösa i 5 1/2 månader och därefter på våren göra en ny tvåmånadersvisit i
skolan! Bokens senare kap. tala för skolbad och skolbespisning på landsbygden, för svensk
språkrensning, för historisk religionsundervisning i fortsättningsskolan m. m. <tab><i>L. L.</i>

<b>Norberg, P[etrus],</b> Uppmärksamhet och intresse. Minnet. Några
psykologisk-pedagogiska synpunkter. Lst. 1917. 91 s. (Pedagog. skr. 80.) <tab><b>1:20.</b>

På grundval av kortfattade psykologiska utredningar behandlas uppmärksamhetens, intressets
och minnets problem i barnundervisningen. Förf:s. framställning av olika psykologiska teorier
på ifrågavarande områden är redig och överskådlig och kännetecknas genom en lycklig frånvaro av
onödig lärdomsapparat. Hans pedagogiska slutsatser äro praktiska och väl motiverade, ofta
rent förträffliga. Alldeles särskilt välskrivna synas mig kap. »Intressets beroende av läraren»
och »Olika memoreringssätt». <tab><i>L. L.</i>

<h3>E. Språkvetenskap.</h3>
<b>Cederschiöld, Gustaf.</b> Framtidssvenska. Nst. 1917. 191 s. <tab><b>4:75.</b>

Prof. C:s senaste bok, som på ett värdigt sätt sluter sig till hans många föregående
utmärkta arbeten i svensk språkforskning, hnr ett patriotiskt syfte; förf. vill förbättra vårt
modersmål genom att peka på de möjligheter som finnas att avlägsna dess brister och öka dess
tillgångar. Den är indelad i tre huvudavdelningar. I den första diskuteras under rubriken
»Kravet på ändamålsenlighet» åtskilliga principfrågor, som röra språkbättringen. Den andra
avdelningen, som behandlar ordskattens tillökning, är synnerligen rikhaltig och intressant. Med
talrika exempel belyser förf. de olika sätten att öka svenskans ordförråd: lån, sammansättning,
avledning o. s. v. Särskilt må framhållas, att förf. ger anvisning på många goda nybildningar,
som med fördel kunna användas i st. f. lån från främmande språk. (Dock synas några av de
föreslagna utbytesorden mig mindre lämpliga.) Vid de nyskapade orden ha namnen på deras
upphovsmän utsatts. Svenska akademiens ordboksmaterial visar emellertid, att flera av dem
använts tidigare än hos de citerade skriftställarna. För <i>överklass</i> och <i>underklass</i> nämnes s. 71
Strindberg som hemulsman. Redan Almquist talar (1845) om »fruntimmer i överklassen» och
»fruntimmer av underklass». Nils Nilsson (N. H. Quiding) torde ha satt dessa termer i
omlopp såsom politiska slagord i sin »Slutliquid med Sveriges lag» (författad 1860). <i>Tvångsmål,</i>
som s. 67 anföres från Törnblom, möter redan hos finnen Chydenius (1779), påträffas vidare
hos Lysander m. fl. <i>Segerlöje</i> — av förf. s. 67 citerat från Högberg — förekommer redan hos
Stagnelius (1812) o. s. v. — Även den tredje avdelningen, som redogör för framtidssvenskan
och språkläran, är rik på fina och träffande anmärkningar.

Alla vänner till vårt modersmål böra känna den största tacksamhet mot prof C. för hans
genomtänkta, tankeväckande och innehållsrika bok om framtidssvenskan. <tab><i>T. H.</i>

<b>René, Theodor.</b> Svensk rättskrivningslära. Utarb. efter sjunde upplagan
av Svenska akademiens ordlista och kungl, cirkuläret av 1906. Gle. bokh.
1917. 82 s. <tab>Inb. <b>0:80.</b>

Efter en kort inledning om språkljud, ljudtecken m. m. följer en klar och överskådlig
rättskrivningslära, vars sista del utgöres av en redogörelse för bruket av stor begynnelsebokstav,
skiljetecken och skrivförkortningar. Rättskrivningsreglerna äro redigt formulerade, den
utförliga interpunktionsläran förtjänar en särskild honnör. Rättskrivningsövningarna äro
intresseväckande och ej överdrivet svåra. — På grund av ett förbiseende har förf. s. 9 påstått, att
förstavelse aldrig själv kan utgöra ett ord. Mot detta påstående strider t. ex. <i>an-be-falla,</i> där
förstavelsen <i>an,</i> såsom förf. själv anmärkt s. 61 o. 63, är ett »ord». <tab><i>T. H.</i>

<h3>F. Litteraturhistoria.</h3>
Jfr nedan arbetena om Byron, Creutz och Strindberg på <i>J.</i>

<b>Baring, Maurice.</b> Huvuddragen av ryska litteraturens historia. Övs. [fr.
eng.] av A. Kihlborg. Tiden  1918. 216 s. (Modärnt vetande 14.)  <tab>Inb. <b>2:25.</b>

Snarare en samling fristående, efter tidsföljd ordnade essayer än en systematisk framställning
av den ryska litteraturhistorien. Den  äldre tidens litteratur är även i betraktande av sitt

relativt ringa estetiska värde tämligen styvmoderligt behandlad, under det att enstaka nyare
författare, särskilt Puschkin och Lermontov, äro föremål för en mycket ingående analys. Den
nyaste diktningen behandlas översiktligt fram till år 1905. — Förf. har genom sitt studium av
de mest framträdande typerna i roman och drama skaffat sig en djup inblick i den underligt
sammansatta ryska folkkaraktären, och framställningen kryddas av en mängd spirituellt och
elegant utförda stundom paradoxala jämförelser. <tab><i>A. H.</i>

<b>Bergstedt, Hugo.</b> Grekiska motiv i Per Hallströms diktning. Föredrag.
Nst. 1917. 44 s. (Sv. humanist. förb. skr. 30.) <tab><b>0:90.</b>

I sin novellistik såväl som i sina dramer har Per Hallström med förkärlek använt motiv,
hämtade ur den antika litteraturen, ehuru han behandlat dem helt och hållet fritt och ingjutit
i dem ett fullt modernt innehåll. Exempel på dylika verk äro bland andra novellen
Ungdomsskeppet och dramat Alkestis. I föreliggande studie har förf., en av våra finaste kännare av
den grekisk-romerska litteraturen, undersökt Hallströms sätt att återgiva de antika motiven och
karakteriserat hans konst genom att påpeka olikheterna mellan hans motivbehandling och
förebildernas. För kännedomen om Hallströms diktning har undersökningen stort värde. <i>O. W—n.</i>

<b>Homén, Olaf.</b> I marginalen. A. B. 1917. 320 s. <tab><b>7:50.</b>

En samling korta litterära essayer av en ung finsk litteraturhistoriker, de flesta behandlande
modem skönlitteratur och skrivna med klarhet och spiritualitet. Mycket roande är förf:s
karakteristik av en del nyare detektiv- och missromaner. Samlingen bör kunna vara till hjälp
vid större folkbiblioteks bokinköp. <tab><i>F. H.</i>

<b>Lamm, Martin.</b> Upplysningstidens romantik. Den mystiskt sentimentala
strömningen i svensk litteratur. D. 1. H. G. 1918. 482 s. <tab><b>17:—.</b>

I allmänhet uppfattar man det adertonde århundradets kultur som övervägande behärskad
av den idéströmning, som man kallar »upplysningen», d. v. s. en intellektualistisk, antireligiös,
mot alla omedelbara känsloyttringar misstrogen och i politiskt hänseende starkt radikal
åskådning. Denna uppfattning, som för övrigt går tillbaka på de framställningar av
1700-talskulturen, som tillkommo under den följande perioden, är emellertid enligt vad den moderna
forskningen visat ytterst ensidig och oriktig. 1700-talet hade i själva verket att uppvisa en
idériktning, som präglades av tendenser rakt motsatta upplysningens, och denna riktning hade,
särskilt inemot århundradets slut, vunnit sådan terräng att den i mångt och mycket kunde
betraktas som segrande. Till denna åskådning anknyter kort efteråt den litteraturströmning,
som kallas nyromantiken.

Det är denna utvecklingsprocess inom 1700-talets andliga kultur, som Lamm i sitt
föreliggande arbete tecknat. Stödd på ett utomordentligt rikt och väl genomarbetat material
skildrar han hela rörelsens bakgrund, dess samband med tidens religiösa strömningar, dess
allmänna tendenser, dess inflytande på samhällslivet och dess återspegling inom litteraturen.
Huvudvikten är naturligtvis lagd på framställningen av förhållandena i Sverige, men den
europeiska bakgrunden är ävenledes skildrad med stor utförlighet. — Den svenska litteraturhistorien
torde ej äga många arbeten, som i värde och intresse kunna mäta sig med föreliggande verk.
Man kan säga, att det ger läsaren en helt ny blick på hela vårt 1700-tals kulturutveckling,
icke blott i vad som gäller skönlitteraturen utan minst lika mycket i fråga om de religiösa och
sociala förhållandena. Framställningsformen är klar och livlig; framför allt utmärker sig
arbetet för en ovanligt överskådlig komposition. Det bör givetvis anskaffas av alla något så när
välförsedda bibliotek.

Andra delen, som avslutar verket, väntas utkomma under höstens lopp. <tab><i>O. W—n.</i>

<b>Mortensen, Johan.</b> Människor och böcker. Studier och kritiker. Gle.
1917. 294 s. <tab><b>5:50.</b>

Förf. till Från Aftonbladet till Röda rummet har här sammanfört en del längre och
kortare litterära essayer. Samlingen inledes av en utförlig studie över den naturalistiske
författaren J. K. Huysmans, en av de litterära konvertiterna och en karakteristisk typ ur det
slutande 1800-talets franska litteratur. Därefter följa essayer över den italienske
renässanskonstnären Benvenuto Cellinis berömda självbiografi, över den numera föga läste franske
romanförfattaren Octave Feuillet, över judarnas skönlitteräre skildrare Israel Zangwill och över 

Hamlet-figurens litteraturhistoriska betydelse. Av svenska författare behandlas Almquist (i en studie
över Tintomara i Drottningens juvelsmycke), Strindberg, Änna Lenah Elgström och Hans Larsson.
De tre sista uppsatserna i samlingen  handla om några av de senaste årens krigsböcker. <tab><i>F H.</i>

<b>Nordensvan, Elsie.</b> Tusen och en natt och andra essayer. Nst. 1917. 143 s. <tab><b>4:—.</b>

De yppersta av Tusen och en natts sagor, världens berömdaste skapelser av en fantasi
utan gränser, ha vandrat över Persien till Arabien från Indien, sagolandet framför andra. Vi
ha alla hört talas om sjöfararen Sindbad, men namnet torde vara en förvrängning av det
fornindiska Siddhi-pati, d. v. s. trollkarl (egentl. »en, som lyckas»). Även från det andra
österländska huvudlandet, Kina, ha motiv kommit: själva den bekanta ramhistorien handlar ju om
en furste, som »regerade över Indiens och Kinas öar». Den semitiska förvandling, sagorna
undergått, har knappast annat än från formell synpunkt varit till deras fördel; från araberna
härröra framför allt den fatalism och den omoral, som genomgå nästan alla berättelserna.
»Tusen och en natt» bör kompletteras med äkta indiska sagor och diktverk, sådana som
tolkats av prof. Johansson och andra. Förf. leder oss emellertid med lätt och dock säker hand
genom de ändlösa labyrinterna, alltid strävande att bevara »tråden». Hennes livliga stil har
verkligt behag, och den lärdom, som ligger dold bakom den trevliga kåsörstonen, framträder
mest i de perspektivgivande jämförelserna med egyptiska, grekiska, keltiska och, framför allt,
germanska sagor, åt vilka senare hon ägnar ett mycket givande, särkilt kapitel. Bilderna äro
ofta slående; så kallas t. ex. de västerländskt beskurna upplagorna av verket »en fågel Rokk
med plockade fjädrar». (Tusen och en natt utkommer f. n. i en fullständig svensk uppl. i
Bonniers klassikerbibl., avsedd att utkomma i 12 d. Hittills har utkommit d. 1 till 6 kr.) En
verklig lucka i vår litteratur — för att använda ett oftast missbrukat uttryck — fyller förf. genom
sin redogörelse för Firdusis Konungabok, den persiska diktningens Iliad, ett ariskt storverk
även den, som dock är föga känt. Den sista uppsatsen om Don Quijotes död synes mig ej
vidare märklig, men bildar en lämplig innehållssammanställning med de bägge
huvuduppsatserna. <tab><i>H. Sg.</i>

<h3>G. Skönlitteratur.</h3>
<b>Didring, Ernst.</b> Bortom ärans fält. Noveller om krigsfångar. A. B. 1917. 269 s. <tab><b>5:50.</b>

En synnerlig beaktansvärd bok, framställande krigsfångarnas kroppsliga och andliga
lidanden, ej alltid så »intressanta» men desto tyngre och fruktansvärdare. Som form för sitt
maningsrop har författaren valt novellen. Han skriver måttfullt och undviker alla knalleffekter men
gör ända stark verkan. Boken förtjänade spridning på alla språk. Kan rekommenderas till
folkbiblioteken. <tab><i>Rg.</i>

— Elna Hall. Skådespel i tre akter. A. B. 1917. 112 s. (Sv. teatern 371.) <tab><b>2:75.</b>

Ett skickligt gjort drama, en egendomlig erotisk historia, spelande i ensligheten ute vid
en fyrstation. Intrycken av Strindberg äro starka. Visar sig vid uppförandet synnerligen
verkningsfullt. <tab><i>Rg.</i>

<b>Ekelund, Vilhelm.</b> Metron. A. B. 1918. 102 s. <tab><b>3:75.</b>

En storslagen bok, kanske den främsta av Ekelunds prosaböcker. Den aforistiska formen
hindrar ej levande sammanhang och enhet i det hela. Det vore skäl, att man åt denne
författare upplät den rangplats inom Europas litteratur, som han har rätt att intaga. <tab><i>Rg.</i>

<b>Elgström, Anna Lenah.</b> Gäster och främlingar. 2 uppl. A. B. 1918. 298 s. <tab><b>6:75.</b>

Detta förstlingsverk, som utkommit i ny upplaga, torde vara förf:s hittills bästa bok.
Det drag av känslohets och exalterad, i brutala effekter frossande pessimism, som utmärker


henne, finns visserligen redan här, men det uppbäres bättre av stoffet än i de senare böckerna.
Vare sig man sympatiserar med henne eller icke, måste man medge, att hon har en plats för
sig i modern svensk berättelsekonst. <tab><i>G. L—d.</i>

<b>Eurén, Teresia.</b> Några dikter om Birgitta. 2 uppl. Nst. 1918. 54 s. <tab><b>2:—.</b>

En obetydlig skildring i lyriska småstycken av sierskans liv. Det är sannolikt det kända
ämnet, som gjort, att boken kunnat utkomma i två upplagor. <tab><i>F. V.</i>

<b>Fallström, Daniel.</b> Havet. Nya dikter. A. B. 1917. 146 s. <tab><b>5:—.</b>

En samling lyriska dikter, delvis erotiska sånger i F:s kända trubadurstil, delvis, och det
är den värdefullare delen, havslyrik med ej så litet av havets friska sälta blåsande därigenom.
Förf:s oförnekliga lätthet för att göra vers har dock ej alltid varit till fördel för innehållets värde. <i>M. F.</i>

<b>Forsberg, Henrik.</b> Con sordino. [Dikter.] W. &. W. 1917. 89 s. <tab><b>2:—.</b>

Icke utan poetisk känslighet i sitt oroliga fastän resignerade vemod och ej heller utan
otadlig, realistisk teckning och kolorit, men en smula för jämnstruken bland den myckna vers,
som nu skrives. <tab><i>F. V.</i>

<b>Gustafsson, Richard.</b> Svenska tavlor och berättelser. Ill. av C. Larsson,
C. G. Hellqvist, A. Bäckman ra. fl. A. B. 1917. 319 s. <tab><b>4:—.</b>

Förf. har själv bra angivit denna samlings karaktär, när han säger, att »en och annan lugnande
reflex från gamla tider kan vara till gagn för vår tids jäktande publik». De återspegla
stillsamt tiden omkring förra seklets mitt. <tab><i>F. V.</i>

<b>Hede, Eva</b> [pseud.]. Fröken Börjemans lördagar. En skiss ur den
ensamma flickans leverne i kristid och dyrtid. H. G. 1917. 104 s. <tab><b>2:25.</b>

En underhållningsbok om en ung modern flickas vedermödor intill det lyckliga slutet,
roligt och slagfärdigt gjord. <tab><i>F. V.</i>

<b>Hedeman, Ejnar.</b> Kustlandet. Noveller. Sv. andelsf. 1918. 230 s. <tab><b>5:—.</b>

H. är en jämn och säker skildrare av livet i västkustens småstäder och fisklägen. Med
folklynnets växlingar mellan trotsigt humör och sentimentalitet förefaller han väl förtrogen.
Tråden i hans berättelser är dock mestadels alltför tunn: en liten kärlekshistoria e. d. Förf.
är emellertid produktiv och torde inte sakna utvecklingsmöjligheter. <tab><i>G. L—d.</i>

<b>Hentzel, Roland.</b> Heliotrop och några andra berättelser. A. B. 1918. 131  s. <tab><b>3:25.</b>

Småhistorier, stundom med något bisarra motiv, där man mest lägger märke till en
kultiverad om än icke egendomlig stil. <tab><i>F. V.</i>

[<b>Johansson, Johan Olov,</b> pseud.:] <i>Johan-Olov.</i> Slaggstänk. Historier
om bergslagsfolk. Tiden 1917. 120 s. <tab><b>1:50.</b>

Varje god bild av svensk folkkaraktär bör hälsas med glädje och hållas för vinning i en
nation, som så föga speglat sig i litterär verklighetsskildring. Ingen skall ångra att göra
bekantskap med de härliga, mustiga typerna från gamla tiders Bergslag. Tyvärr stå de svagaste
berättelserna först. <tab><i>Rg.</i>

<b>Johnsson, Pehr.</b> Bönder. Berättelser från nordskånska bygder. Framt.
1917. 180 s. <tab><b>3:50.</b>

En samling litterärt mycket anspråkslösa berättelser om böndernas liv. Värdet ligger i
forf:s ingående bekantskap med sina föremål. <tab><i>Rg.</i>

<b>Larsson, Hans.</b> Idéerna i Stabberup. A. B. 1918. 333 s. <tab><b>7:50.</b>

Ansluter sig till förf:s 1916 utgivna Hemmabyarna (se Bibl.-bl. 1916, s. 85). Även här
äro motiven hämtade från den skånska hembygden, och framställningssättet är likartat, halvt
novellistiskt, halvt filosofiskt. Betraktade i sitt sammanhang kunna de båda böckerna sägas
vara ett försök att i den provinsiella miljön avläsa den kulturkris, som världen genomgått
under det senaste halvseklet. Vad särskilt Idéerna i Stabberup angår, är bakgrunden här 1914
års händelser: bondetåget och den politiska striden i Sverige i början av året å ena sidan, å
andra sidan världskrigets utbrott.

Förf:s motvilja mot att draga upp några fastare konturer av personer och händelser
framträder om möjligt starkare i det nu utkomna arbetet än i det tidigare, men även i Idéerna i
Stabberup möter man präktiga typer för olika sidor av skånskt gemyt, framför allt lär man sig
att hålla av den filosofiske toffelmakaren Göransson. Av stort intresse är också professor
Björkstam, hos vilken man igenkänner Bengt Lidforss' drag.

Om Idéerna i Stabberup — kanske ännu mer än om Hemmabyarna — gäller det, att de
ställa den fordran på sin läsare, att han kan konsten att lyssna, lyssna utan otålighet och
utan att låta sig störas av de sidovägar, vid vilka förf. esomoftast stannar. Ett och annat
kommer väl alltid att bli otillgängligt för den filosofiskt oskolade, men detta hindrar inte att
arbetet väl försvarar sin plats i folkbiblioteken. <tab><i>F. H.</i>

<b>Lindorm, Erik.</b> Min värld. [Dikter.] A. B. 1918. 61 s. <tab><b>2:75.</b>

Hans värld kan synas fattig, hans form hård, hans produktivitet ringa. Men han är äkta.
Den gråa hyreskasernen, som en gång varit hem för en kärlek, den utslitna arbetarhustrun, som
genom döden befriats från sorgerna för hyran och maten, den gamla modern, som mitt i sin
blodhosta har ömhet över för sin son — det fordras både medlidande, ärlighet och kraft för
att av dylika ämnen göra poesi, om än aldrig så sträv och sparsam. Han förtjänar
uppmuntran. <tab><i>G. L—d.</i>

<b>Lundh, Nils Wilhelm.</b> Drottningens pärla. Skådespel i fyra akter. A. B.
1918. 146 s. <tab><b>4:25.</b>

Ett sympatiskt försök att skapa ett romantiskt sagodrama. Skådespelet är byggt på en
djupare idé om skuld och straff. Det är iklätt en allmänt medeltida form. Det har flera
förtjänster, särskilt en adel språkskrud. Det är i hög grad önskvärt, att det måtte bli uppfört.

— Johan Kainen. Skådespel i fyra akter. A. B. 1918. 138 s. (Sv. teatern 375.) <tab><b>4:25.</b>

Ett verklighetsdrama, skildrande en finsk revolutionär, som första gången gör bekantskap
med kärleken, i gestalt av systern till en rysk spion, som vill locka honom i fördärvet. Då
hon förälskat sig i honom, sviker hon i sista ögonblicket sitt nidingsverk och avslöjar allt för
honom. Han stöter då obarmhärtigt bort henne. De finna varandra åter och förenas i ett
sjukhus bortom ostfronten, där hon verkar som rysk rödakorssyster och han hamnat som sårad
tysk flygare. Dramat livas genom en målerisk ram: i de två första akterna en by vid foten av
Etna, hotad av nedflytande lavamassor, i tredje krigsutbrottet och i sista krigsomgivningen i
en ruinstad. Osäkert är, om förf. förmår ge sitt bästa i denna rent realistiska form. <tab><i>Rg.</i>

<b>Melsted, Henning von.</b> Mina gossar. Berättelse. 2 uppl. A. B. 1917. 155 s. <tab><b>3:50.</b>

En stundom bagatellartad men i det hela älskvärd bok om ett par pojkar. Icke humor
men levande psykologiskt allvar med en varm känslas underström. Man förstår, att boken
kunnat tillägnas »lyckliga föräldrar». <tab><i>F. V.</i>

— Mordbrännerskan. Roman. 2 uppl. A. B. 1918. 350 s. <tab><b>6:75.</b>

En psykologiserande skildring, dock med avgjorda följetongsdrag. <tab><i>F. V.</i>

<b>Möller, Artur.</b> Avsked till ungdomen. Dikter. Db. 1918. 82 s. <tab><b>3:25.</b>

Denne förf:s lyriska alstring är ej stor men synnerligen förnäm. Han fullföljer på ett prisvärt
sätt den svenska diktens bästa traditioner. Hans nya, utsökt vackra och tankerika bok kommer
säkert att ge honom den rangplats bland våra poeter, som han länge förtjänat. <tab><i>Rg.</i>


<b>Nerman, Ture.</b>  Fruntimmer.  Ett poesialbum. A. B. 1918. 64 s. <tab><b>2:75.</b>

Dikter i förf:s slängigt virtuosa maner, till följd av sina motiv ej särskilt lämpliga för
folkbiblioteken. <tab><i>F. V.</i>

<b>Nordling, Johan.</b> Samlad låga. Dikter. Å. & Å. 1917. 166 s. <tab><b>3:75.</b>

N. har här hopsamlat en del av det han skrivit på vers. Hans diktning har en populär
ton både när den rör stora offentliga intressen och intimare känsloliv. En dikt som »Håll
marken helig» hör till dem som genast tilltala ett folk: den har också med skäl upptagits i
allmänna läseböcker. <tab><i>F. V.</i>

<b>Nordström, Ludvig.</b> Resan till Cythere. Roman. A. B. 1917. 415 s. <tab><b>9:—.</b>

I skepnad av en lärd svensk filosofie doktor bereser förf. de europeiska kulturländerna,
sådana de för hans fjärrskådande blick te sig efter världskrigets slut och den universella
sämjans inträdande. Alla människor storkna av materiellt välbefinnande, allmän broderlighet och
stormande gott humör i detta Cythere; så tillvida erinrar den nordströmska framtidsbilden
starkt om tillståndet i de småstäder vid Bottniska viken, vilka förf. tidigare skildrat. Detta
Europa är den norrländska ungkarlens Eldorado. Det kan även tjäna som bevis för att det
finns en fantasiens humbug. <tab><i>G. L—d.</i>

<b>Norling, Erik.</b> Det blodiga gycklet. Noveller. Lj. [Nst.] 1918. 274 s. <tab><b>6:75.</b>

Ämnet för dessa noveller kan synas tunt och utslitet: de handla så gott som alla om den
estetiskt anlagde unge mannens sensationer och kriser. N. är emellertid i besittning av ovanlig
finhet och teknisk kunskap och saknar heller inte psykologiskt djupsinne. Dessa egenskaper
komma särskilt till sin rätt i samlingens barnskildringar, varibland en, <i>Kejsaren av Marocko,</i>
utan överdrift kan sägas höra till det bästa i yngre svensk novellistik. Som debut förtjänar
boken beaktande. <tab><i>G. L—d.</i>

<b>Persson, Fredrik.</b> Ofreden. Före skottet vid Fredrikshald. Framt. 1917. 290 s. <tab><b>4:—.</b>

En fängslande skildring av kriget och nöden vid tiden för Karl XII:s död. Fast förf. ej
känner beundran för konungen, är dennes gestalt dock given med vördnad och hänsyn. Fredrik
Persson är som hembygdsskildrare en betydande förmåga, vard en helt annan plats än den
man hittills tilldelat honom. Trakten för hans berättelser, den värmländska finnbygden vid
norska gränsen, är ny mark inom svenska vitterheten. <tab><i>Rg.</i>

<b>Rieck-Müller, Maria.</b> Eros på förbjuden mark och andra noveller. Å. & Å. 1917. 224 s. <tab><b>4:75.</b>

Skildrar gärna mot bakgrunden av en ödslig och frostig norrlandsnatur människoöden,
som ofta äro litet isolerade och egendomliga. »Eros på förbjuden mark», den novell, varefter
hela boken uppkallats, handlar om ett par gamla människor, vilkas hjärtliga vänskap utlägges
hätskt och oriktigt av ett skvallersjukt kvinnfolk. Det är en god novell, och flera andra äro
ingalunda heller oävna. Boken rekommenderas. <tab><i>F. V.</i>

<b>Schildt, Runar.</b> Rönnbruden och Pröfningens dag. Två berättelser från
Räfsbacka. A. B. 1917. 200 s. <tab><b>3:75.</b>

Två berättelser av en av Finlands främsta yngre novellister. Den ena, Rönnbruden, ger
en ung kvinnas livsöde, betagande berättat med en blandning av mystik och verklighet. Den
andra, Pröfningens dag, hämtar sitt ämne från en religiös väckelse i Rävsbacka. Det är ett
stycke äkta och jordfast bondenatur, som förf. här tecknar i den gamle kloke storbonden
Kuggas, som kämpar en sådan fruktansvärd strid mellan sin snålhet och sin önskan att ställa
det till rätta för sig även i livet efter detta. Höjdpunkten i denna med på en gång känslighet
och ironi givna skildring är den starkt suggestiva berättelsen om hur en mystisk tiggare under
den allmänna andliga mottaglighetens dagar kommer till Rävsbacka och ovillkorligen för
tankarna på något övernaturligt, till dess det hela plötsligen upplöser sig i en tämligen vardaglig
episod. <tab><i>F. H.</i>

<b>Siwertz, Sigfrid.</b> Storm i vattenglas. Komedi i tre akter. A. B. 1918. 116 s. <tab><b>3:75.</b>

Ett skäligen menlöst och godmodigt skämt med vissa utväxter på nykterhetsrörelsen. Sin
egentliga styrka torde författaren knappast utveckla på det dramatiska fältet. <tab><i>Rg.</i>

<b>Stjerne, Oscar.</b> Lovsånger och andra dikter. Nst. 1917. 138 s. Portr. <tab><b>3:50.</b>

Det bästa i denna posthuma samling lyrik torde ej ligga i de dikter, som äro samlade i
avdelningen »Lovsånger», vilka nämligen understundom äro något för utdragna, utan i
naturlyriken och de innerliga små visorna, i vilka S. än en sista gång visat ett långt hunnet
mästerskap. <tab><i>M. F.</i>

<b>Strandberg, C[arl] V[ilhelm] A[ugust],</b> [pseud.:] <i>(Talis Qualis).</i> Samlade
vitterhetsarbeten. D. 1, 2. 2 uppl. Fri. 1917. Portr. <tab><b>5:—, 6:—.</b>

1. 1835—1845. — 2. 1846—1877.

I den strax efter T. Q:s död av G. Ljunggren utgivna upplagan av hans arbeten hade utg.
i enlighet med skaldens egna önskningar endast upptagit en begränsad del av hans produktion.
Till de uteslutna dikterna hörde många, som väckt särskild uppmärksamhet vid sin framkomst,
och redan det är värt erkännande att i denna nya, av docenten R. G:son Berg redigerade
upplaga ha fått lätt tillgängliga dikter som t. ex. hälsningssången till Hans Jansson eller För
Sveriges framtid. Flera av dessa ha förut endast funnits kringströdda i allehanda kalendrar,
tidningar etc. Absolut fullständighet är ej åsyftad; endast förut tryckta saker ha medtagits. Då
förläggaren ej önskat en vetenskapligt definitiv upplaga, betyder detta dock mindre; snarare kan
man tycka, att mycket av det som medtagits är ganska betydelselöst för uppskattningen och
tillägnandet av skaldens diktning. — Avtrycken i den nya upplagan äro i regel gjorda efter
det sista av förf. godkända trycket. Principen är diskutabel, åtminstone då den genomföres
med sådan konsekvens, att t. ex. gravdikten över L. von Mentzer från 1844 (d. 1, s. 85)
meddelas ej efter begravningstrycket, utan efter bearbetningen till Lindblads musik. Med beklagande
ser man, att alla kommenterande upplysningar, utom uppgifter om fyndorten i registret, ansetts
överflödiga. Redan de korta antydningar, som Ljunggren gav i sin upplaga, voro synnerligen
välkomna; och särskilt borde väl de anmärkningar, som T. Q. själv gjort vid ett par av
dikterna, absolut ha tagits med. <tab><i>B. M.</i>

<b>Strömberg, Sigge.</b> Kvinnor, barn och tjänstefolk samt några stackars
karlar. Humoresker. 3 uppl. Å. & Å. 1917. 175 s. <tab><b>3:75.</b>

Tillhör de humorister av amerikansk skola, som länge varit populära hos oss; hans typer
äro emellertid helt svenska. <tab><i>F. V.</i>

— Två tjuvpojkar i skolan. (Ur Kalle Svenssons dagbok.) 3 uppl. Å. & Å. 1917. 158 s. <tab><b>2:75.</b>

En bok om ett par elvaåringar, nöjsam för alla som ha humoristiskt sinne för pojkårens
upptåg och slang. <tab><i>F. V.</i>

<b>Swahn, Waldemar.</b> Det gamla kommendantshuset. En krönika från de
levande begravnas värld. 4 uppl. Å. & Å. 1917. 207 s. <tab><b>4:50.</b>

En bit svensk småstadskrönika med typer från ett fattighus, bjärt karakteristiska. Det trasgranna
i dessa stackars människors drömliv och det hopplösa i deras verklighet framträder,
om än icke allestädes fritt från väl »litterära» drag, i huvudsak levande. <tab><i>F. V.</i>

<b>Viksten, Albert.</b> Striden för livet. Berättelser från Norrlands skogar.
Framt. 1917. 129 s. <b>2:25.</b>

Ett lovande förstlingsarbete, huvudsakligen skildrande djurens kamp för livet ute i vildmarken.
Särskilt den längsta berättelsen, en vildkatts saga, och beskrivningen av lapparnas
strid med vargar äro berömvärda. <tab><i>Rg.</i>

[<b>Zetterström, Hasse,</b> pseud.:] <i>Hasse Z.</i> Anna-Clara och hennes bröder.
En bok om barn. 2 uppl. A. B. 1917. 159 s. <tab><b>3:75.</b>

Stämmer läsaren humoristiskt förstående inför barns oberäkneliga nonsens. Komiken är
godmodig utan att bli fadd. Inom sitt lilla område är Hasse Z. ett stycke artist. <tab><i>F. V.</i>

<b>Zilliacus, Emil.</b> Hellenika. [Dikter.] A. B. 1917. 105 s. <tab><b>3:50.</b>

Författaren skriver en konstfullt uthamrad och ciselerad lyrik om grekiska myter, landskap
och konstverk. Hans behandling liknar de franska »parnassdiktarnas» högestetiska maner, ger
liksom deras en aristokratisk konstdiktning, som man kunde kalla alexandrisk, ifall man blott
därmed ej menar något förstelnat. Förtjänar att läsas. <tab><i>F. V.</i>

<b>Aakjær, Jeppe.</b> Jens Langkniv. Roman från 1600-talets Jylland. Övs. [fr.
da.] av Robert Larsson. Bv. 1918. 358 s. <tab><b>6:50.</b>

En skildring från 1600-talets Jylland under Trettioåriga krigets tid, halvt krönika, halvt
verklighetsroman. Huvudpersonen är en kraftig och storslagen men även vild natur, som tidigt
kommer på avvägar, i farans ögonblick reser sig till skyddare för hela trakten, men av
gemenhet och otacksamhet störtas tillbaka i sitt gamla orosliv och blir en vida känd och fruktad
landsvägsrövare. Det är sin egen hemtrakt förf. skildrar; beskrivningarna få därför särskild
vederhäftighet och landskapsbilderna utsökt stämning. Det är att hoppas, att den sympatiske
förf. hos oss måtte förvärva många vänner. En något liknande, verkligt värdefull bok av en
svensk förf., Fredrik Perssons »Ofreden» (se ovan s. 187), har underligt nog gått nästan
spårlöst förbi både kritik och allmänhet. <tab><i>Rg.</i>

<b>Aischylos.</b> Agamemnon. Tragedi. Övs. på den grekiska textens versmått
jämte inledning av Bernhard Risberg. Nst. 1917. 72 s. (Sv. humanist. förb.
skr. 31.) <tab><b>1:65.</b>

Andra upplagan av Risbergs goda översättning av Aischylos' mästerverk, en av de största
och mest berömda av alla grekiska tragedier. Den är att varmt rekommendera åt alla, som
intressera sig för världslitteraturens stora verk. En inledning underlättar förståelsen för den,
som eljest står antiken mera fjärran. <tab><i>M. P. N.</i>

<b>Andersen Nexö, Martin.</b> Familjen Frank. Berättelse. Övs. [fr. da.].
Framt. 1917. 203 s. <tab><b>3:—.</b>

En bok av drastisk humor men även av mänsklig medkänsla skildrande livet i förf:s
hemort, den lilla bornholmska hamnstaden Nexö. Den ilskna men praktfulla madam Frank,
bokens huvudperson, är tecknad med bred pensel. Förf. står i främsta ledet bland Danmarks
yngre diktare; andra hans böcker komma snart på svenska. <tab><i>Rg.</i>

<b>Beach, Rex.</b> Äventyrare. Roman. Övs. [fr. eng.] av G . . . e. 2 uppl.
A. B. 1918. 332 s. <tab><b>4:75.</b>

Rex Beach är en i sitt hemland, Amerika, mycket omtyckt förf. i den enklare förströelsegenren.
Föreliggande arbete tillhör måhända hans bättre. Psykologien är visserligen enkel
med vilda sällar till män, som dock äro vantar i händerna på någon tvålvacker och adel kvinna.
Men berättelsen är förlagd till det genom Jack London, skalden Service och andra så populärt
blivna guldlandet Yukon under polcirkeln i Alaska, och naturskildringarna därifrån samt de
brokiga bilderna från livet i guldgrävarstaden med dess spelhålor, danslokaler och från alla
världens hörn sammanrafsade individer lyckas till en viss grad fånga läsarens intresse.
Författarens uppfattning av svenskarna, som tyckas vara bland de talrikast representerade folken där
ute, är dock något underlig — han betraktar dem tydligen som rena barbarer, knappast av
vit ras. <tab><i>G—a L.</i>

<b>Dante, Alighieri.</b> Samlade verk. Övs. [fr. ital.] av Arnold Norlind. 10.
Om vatten och jord. Gle. bokh. 1917. 56 s. <tab><b>2:—.</b>

Docenten Norlind börjar härmed en översättning av Dantes samlade skrifter. Fullständiga
upplagor därav finnas blott i Italien och England. Föreliggande korta arb. är en geografisk
föreläsning, underhållande och upplysande för en var, som intresserar sig för medeltidens kulturliv.
Översättningen är god. <tab><i>Rg.</i>

<b>Dostojevski[j], Fjodor.</b> Bröderna Karamasov. Roman. Övs. [fr. ry.] av
Ellen Rydelius. A. B. 1918. 1. 442 s. (Bonniers klassikerbibl.) <tab><b>6:75.</b>

Den store författarens kanske främsta arbete, ett av 1800-talets största mästerverk. D:s
inträngande psykologi och levande medkänsla göra sig gällande med särskild styrka. Ett
brottstycke av utsökt skönhet har länge varit översatt under titeln »Övermaga». Tolkningen av
arbetet i dess helhet är ett förvärv av stor betydelse för vår litteratur. <tab><i>Rg.</i>

<b>Drachmann, Poul.</b> Kampens män. Övs. [fr. da.] av Ebba Atterbom.
Å. & Å. 1918. 256 s. <tab><b>5:25.</b>

En fosterländsk maning till danskarna att i tid rusta sig till den stora ekonomiska kampen
efter kriget, klädd i en spännande romans form. <tab><i>Rg.</i>

<b>Ehrencron-Kidde, Astrid.</b> En vagabonds roman. Ett ungdomsliv i Värmland.
Övs. [fr. da.] av Erik Gustav Skjöld. W. & W. 1917. 304 s. <tab><b>5:75.</b>

En skildring från livet i Värmland vid 1800-talets mitt. Författarinnan känner väl den
omgivning hon skildrar; traditionerna ha lämnats henne av fröken Cecilia Fröding. Särskilt
god är teckningen av »Moster Fatima», ett lika originellt som storslaget fruntimmer. <tab><i>Rg.</i>

<b>Ewers, Hanns Heinz.</b> De besatta. Sällsamma historier. Övs. [fr. ty.] av
John Berggren. A. B. 1918. 203 s. <tab><b>5:50.</b>

En författare, som utan allvarligare talang gjort stort väsen av sig i Tyskland. Mest
smaklösa efterbildningar av Edgar Allan Poe. Sådana överflödiga översättningar visa, att förlaget
saknar kompetent litterär rådgivare. <tab><i>Rg.</i>

<b>Freimark, Hans.</b> Marie-Antoinette. En drottnings kärlek och öde. Roman
från franska revolutionens tid. Övs. [fr. ty.] av A. Svensson. Lj. [Nst.] 1918.
477 s. Ill., portr. <tab><b>12:—.</b>

Man kan icke just säga, att förf. på det lyckligaste sättet löst den i och för sig ganska
svåra uppgiften att romantisera Marie-Antoinettes tragiska historia såsom fransk drottning.
Huvudpersonen har i stora delar av boken fått träda alltför mycket tillbaka, och bifigurer samt
obetydliga händelser spela en oproportionerligt stor roll. I de stora huvuddragen är boken
historiskt trogen, men förf. har mångenstädes för att göra skildringen mera levande låtit sin
fantasi dikta samman förhållanden, som icke äga motsvarighet i verkligheten. Även om detta
till en viss grad kan vara tillåtet i en roman, så verkar det störande för den med verkligbeten
förtrogne, när det går till överdrift. Stilen är ständigt väl mycket naiv och övergången från
den ena episoden till den andra ofta abrupt. Boken är emellertid lättläst och underhållande
och saknar icke värde. <tab><i>J. F.</i>

<b>Garborg, Arne.</b> Den borttappade fadern. Övs. [fr. no.] av Oscar Mannström.
2 uppl. Nbl. 1918. 99 s. (Sv. kristl. studentrör. skriftser. 80.) <tab><b>2:—.</b>

En vacker översättning av ett bland de verk, i vilka Arne Garborg på ett gripande sätt
nått till ett religiöst genombrott. <tab><i>F. V.</i>

<b>Garåsen, Hakon.</b> Tungsjösläkten. Övs. [fr. no.] av Gustav Thorsell.
W. & W. 1918. 197 s. <tab><b>4:—.</b>

En välskriven men ej särdeles betydande folklivsskildring över ett ofta behandlat ämne,
striden mellan kärleken och stoltheten. I den rika norska bygdelitteraturen hade man lätt
kunnat leta fram mera vägande arbeten. <tab><i>Rg.</i>

<b>Hagberg, Karl August</b> [övs.]. Modärna trubadurer. Ur nukatalansk diktning
i våra dagar. Gle. 1917. 285 s. <tab><b>4:75.</b>

Karl August Hagberg, känd som klar och smakfull översättare av främmande, icke minst
spanska diktverk, meddelar här ett urval dramatik, lyrik och berättelse i trevlig omväxling
från det särskilda språkområde, som kallas det katalanska och som alltså skiljer sig från
högspanskan. Katalonien äger bl. a. en författare som A. Guimerá, vars skådespel »Terra Baixa»
här tolkats under titeln »Låglandet». Vacker är också Rusinols »Jungfrun från havet» och
flera lyriska stycken. Boken anbefalles. <tab><i>F. V.</i>



<b>Hansen, Robert.</b> Sportnoveller. Övs. [fr. da.] av Ebba Atterbom. Lj.
[Nst] 1918. 144 s. <tab><b>2:75.</b>

Rätt väl gjorda berättelser från yrkesidrotten på de håll, där den uppträder under rätt råa
former och utbildar förvildade karaktärer. Bär prägeln att ha gjorts efter amerikanska
förebilder. <tab><i>Rg.</i>

<b>Heine, Heinrich.</b> Dikter i urval, tolkade [fr. ty.] av G. G. Molin. LK
styrsel av Einar Nerman. Sv. andelsf. 1917. 125 s. <tab>Inb. <b>4:50.</b>

Bortåt ett åttiotal dikter ur »Sångernas bok», »Nya dikter» och »Romanzero». Översättaren
lyckas väl med skämtsamma och lekande ting; de allvarligare får han tyngre, stundom
nästan otympliga. <tab><i>Rg.</i>

<b>Huch, Ricarda.</b> Fallet Deruga. Övs. [fr. ty.] av Ernst Lundquist. A. B.
1917. 263 s. (Moderna romaner.) <tab><b>4:25.</b>

Ett i vissa avseenden skickligt gjort verk, som dock ej kan räknas till den kända
författarinnans förnämsta. Tekniken visar inflytande från Wilhelm Raabe. Bokens innehåll
utgöres av domstolsförhandlingar, vilkas ändamål är att allsidigt belysa huvudpersonen, en
sydlänning av lidelsefull och paradoxal men i grunden ytterst nobel natur, som på sin
frånskilda hustrus bön givit henne gift för att befria henne ur en plågsam, obotlig sjukdom.
Tyvärr har författarinnan så romantiserat sin hjälte, att han faller utanför bokens ram och stor
helhetsverkan. <tab><i>Rg.</i>

<b>Kraemmer, Elias,</b> [pseud. för <i>Anthon B. Nilsen</i>]. Cupido. En småstadskrönika.
Till svenska [fr. no.] av Maria Rieck-Müller. H. G. 1917. 216 s. <tab><b>3:75.</b>

Den i Norge mycket populäre författaren är en angenäm bekantskap. I en lätt och trevlig
bok för han oss kring i gammaldags, gemytliga förhållanden. »Cupido» är fartygsnamn;
men som i andra romaner driver den lille guden sitt spel med människohjärtana.
Översättningen  är svag. <tab><i>Rg.</i>

<b>Le Braz, Anatole.</b> Legender om döden och andra berättelser från
Bretagne. Utvalda och övs. av Karin Hirn. Med en inledning av Yrjö Hirn.
A. B. 1918. 257 s. <tab><b>4:75.</b>

En bok av särskild betydelse för folkminnesforskare men även läsvärd för en större allmänhet.
Den börjar med en skildring av »de dödas natt» med dess egendomliga ceremonier
i en avlägsen bretagnesk bergsby. Sedan följer ett knippe legender, alla mer eller mindre
handlande om döden; de härstamma från Bretagne, till vars främsta kännare författaren hör.
I visst avseende likna de våra egna sagor, i annat framträder den egendomliga lokalfärgen.
De äro av fin gammaldags stämning och skänka stort behag vid läsningen. Sist en älskvärd
skildring av en gammal allmogemans syn på nutiden. <tab><i>Rg.</i>

<b>Meyer, Conrad Ferdinand.</b> Helgonet. Övs. [fr. ty.] av H. Hultenberg.
N. förl. 1917. 190 s. (85-öresböcker 10.) <tab><b>0:85.</b>

Den kände klassikern har här givit en djupsinnig och tankeväckande diktning, ett stycke
ytterst skarpsinnig psykologi. I Thomas Becket, son till en sachsare och en saracensk kvinna,
skildrar han en genial människa av lägre ras, med österlän ningens behov att behärskas.
Genom sm konungs nyck drives den skeptiske världsmannen av morisk kultur in i kyrkan. Han
ger sig helt åt dess starka makt för att sist komma under själva Kristusgestaltens tvång och
slutar som martyr fast utan tro. <tab><i>Rg.</i>

<b>Nansen, Peter.</b> Lifvets fröjder. Övs. [fr. da.] av Erik Gustaf Skjöld.
Bv. 1918. 167 s. <tab><b>4:50.</b>

Med denna ironiska titel har förf. utrustat fyra berättelser, skrivna med hans kända, skarpa
och eleganta penna. De båda första ge ett disharmoniskt äktenskap och ett upprivande fritt


kärleksförhållande, den tredje en stackars lurad och utsugen man, som tror sig lycklig, den
sista det angenäma samlivet på ett hospital mellan några storhetsvansinniga herrar, vilkas
glädje knappast störes av någon missklang. <tab><i>Rg.</i>

<b>Roberts, Charles CD.</b> Vildmarkens adel. Djurhistorier. Övs. [fr. eng.]
av Bertil Gripenberg [saml. 1], av Harald Jernström [saml. 2]. Saml. [1], 2.
A. B. 1916, 17. (Moderna romaner.) <tab>à <b>3:50.</b>

Vackra, sällsynt tilltalande målningar av djurens liv från Canadas vildmarker. Förf. fäster
sig främst vid den bittra kampen ute i naturen, som han ser med en viss grad av vemod och
bitterhet. På sitt område är han en av samtidens allra främsta skildrare. Boken är ytterst
läsvärd. <tab><i>Rg.</i>

<b>Scheff, Werner.</b> Arken. Roman. Övs. fr. ty. Nst. 1918. 343 s. <tab><b>6:75.</b>

En svag och naiv bok, ett väldigt uppslag — utdöende av alla människor utom en liten
grupp — som förf. är alldeles för kort i rocken till. Dessutom ett dumt angrepp på
rashygienen. Obegripligt att sådant översättes. <tab><i>Rg.</i>

<b>Service, Robert W.</b> Guldgrävardikter. Till svenska [fr. eng.] av Ture
Nerman. A. B. 1917. 101 s. <tab><b>2:75.</b>

Kipling och Jack London äro väl de namn man närmast tillgriper vid ett försök till karakteristik
av den kanadensiske skalden Services diktning. Rytmiskt är Kipling hans mästare,
och han har också dennes ungdomliga friskhet, hänsynslöshet och något fräna humor. Från Jack
London har han sin motivkrets — Yukon, guldlandet i norr, och Yukons folk, guldgrävarna,
äventyrarna, nybyggarna och slöddret. Med en viss rörelse återfinner man i en av dikterna —
Balladen om norrskenet — Olle Olson, »en sjöman från Svärge». Knappast är detta någon
tillfällighet. Svensken är ingen sällsynt gäst i världens äventyrslitteratur. — I Nerman har
Service fått en utmärkt översättare. Man önskar, att han också måtte med svensk litteratur
införliva den märkliga samling krigsdikter, Rhymes of a Red cross man, som lyft Service upp
i de stora diktarnas krets. <tab><i>G—a L.</i>

<b>Shaw, G[eorge] Bernard.</b> Sidney Trefusis Esq. Roman. Övs. [fr. eng.]
av Gösta Langenfelt. Tiden 1917. 312 s. <tab><b>4:75.</b>

Boken — vars titel på engelska är »An unsocial socialist» — hör till författarens
ungdomsarbeten. Man märker, att han drages till den dramatiska formen och lägger huvudvikten
vid samtalen. Det är en dräpande social satir, klädd i en munter och roande, stundom
blixtrande kvick form. <tab><i>Rg.</i>

<b>Stendhal</b> [pseud. f.] <i>(Henry Beyle).</i> Rött och svart. En krönika från 1830.
Övs. fr. fra. av Sven Rizeli. Inledning efter Paul Bourget's Essais de
psychologie contemporaine. 1, 2. A. B. 1918. <tab><b>9:—.</b>

Denna utsökta klassiska roman ger ett tragiskt slutande ynglingaöde, där de bärande
krafterna äro ärelystnaden och stoltheten. Napoleons stjärna lyser lockande över hans drömmar.
Men den värld han lever i — restaurationens — är ynklighetens och jämmerlighetens triumf.
Det enda storslagna är den kvinnliga hängivenheten. Boken hör till de verk, som ej åldras. <i>Rg.</i>

<b>Tagore, Rabindranath.</b> Farande fåglar. Övs. [fr. eng.] av Hugo
Hultenberg. Nst. 1917. 53 s. <tab><b>1:75.</b>

Den, som vill fatta skillnaden mellan tendensdiktning och tankelyrik, bör läsa »Farande
fåglar», en tankepoesi »i sig», så renodlad och fri från prydnad en poesi kan vara. Formen
är här mer än måttfull, ibland epigrammatisk, men bakom de knappa orden skälver
stämningens och tankens djup. Där liknelser någon gång användas, äro de utsökta som denna:
»Kvinna, då du rör dig tjänande i ditt hem, sjunga dina lemmar likt en bergsbäck bland sina

kiselstenar.» Bland mängden av träffande tänkespråk må några anföras: »Skymfa ej din vän
genom att tillägga honom dina egna förtjänster», »Gud tröttnar på stora kungariken, men aldrig
på små blommor», »Orättfärdigheten kan ej bära ett nederlag, men rätten kan», »Bladet blir
blomma, då det älskar, blomman blir frukt, då den tillbeder» — hela den lilla boken är
»blomsterfin», för att använda ett gammalt indiskt epitet. <tab><i>H. Sg.</i>

— Konungen av det mörka rummet. Övs. [fr. eng.] av Kr. I. Anderberg.
Nst. 1917. 157 s. <tab><b>4:50.</b>

»Vill du nämna himlen och jorden med ett enda namn, namn då Sakuntala!» Orden äro
Goethes. »Sakuntala» — på svenska av Edgren — är Indiens berömdaste skådespel, författat
av Kalidasa o. 300 e. Kr. Det är liksom samme skalds Vikramorvasi — försvenskat av Hilding
Andersson under titeln Urvasi — föga dramatiskt, men betagande i sin kärleks- och
naturlyrik. (Ang. dessa båda arb. se Grkat., s. 145: Kalidasa.) Även Tagores filosofiska dramer
äro mindre dramatiska än lyriska, och lyriken ligger, som oftast i österländska verk, i det
halvutsagda, underförstådda, underklingande. T. o. m. några av de oöversatta indiska namnen på
de uppträdande personerna ha sin allegoriska mening. Så heter t. ex. drottningen <i>Sudarskana,</i>
vilket betyder »skön syn», <i>Suvarna,</i> namnet pä den falske räddaren, betyder »guld», o. s. v.
Den verklige konungen symboliserar naturligtvis Gud. »Det sägs, att vår konung själv är fri
från skönhet — det är därför han älskar all den mångfaldiga formskönhet, som lyser som den
sanna prydnaden på hans bröst.» Konungen är »höjd över all jämförelse». »Det, som kan
jämföras med mig», säger han till Sudarshana, »finns inom dig själv.» Det är den gamla
Vedanta-läran om »självet» (atman) såsom Gud och människosjälen såsom ett med Gud, vilken
hos den skönhetsdyrkande Tagore får en estetisk ombildning. Terminologien »brud» och
»brudgum» om människan och Gud känna vi ju igen från kristna verk; här som i dessa får
man naturligtvis ej taga grovt på bilden, utan se den som den symbol, den vill vara. I varje
fall hör det för västerlänningar en smula naiva dramat näppeligen som diktverk till Tagores
yppersta alster och lämpar sig nog ej för folkbibliotek. <tab><i>H. Sg.</i>

<b>Thoma, Ludwig.</b> Tjuvpojkshistorier från min ungdomstid. Övs. [fr. ty.]
av Heinz Balder. A. B. 1917. 128 s. <b>2:75.</b>

Tjuvpojkshistorier är ej någon i egentlig mening »moralisk» bok men dock ej en, där
ondskan eller elakheten i någon form förhärligas. Det är en frisk odygdspåse till pojkspjuver,
vilkens upptåg skildras med stor humor. Varje käck pojke måste få roligt åt den, och alla
forna pojkar skola nog med ett gott leende om den säga: precis som vi, när vi voro unga. <i>M. F.</i>

<b>[Tjechov], Ant[on] F.</b> <i>Tschechoff.</i> På steppen. A. B. 1917. 160 s. <tab><b>0:95.</b>

En episod ur ett barns liv, där själva handlingen är föga framträdande men där ett helt galleri
äkta ryska typer ur vitt skilda samhällslager skildras med Tjechovs vanliga träffsäkerhet.
De levande miljöskildringarna från en färd över stäppen grunda sig kanske på reminiscenser
från förf:s egen uppväxttid. <tab><i>A. H.</i>

[—] — Rysk kärlek. Noveller. A. B. 1917. 159 s. <tab><b>0:85.</b>

Innehåller fyra noveller, i vilka vissa förhatliga kvinnotyper med svidande bitterhet
analyseras. Här framkomma delvis samma synpunkter som i åtskilliga av Strindbergs
»Giftas» -historier.

I ett förord (8 sidor) lämnas en kort översikt av Tjechovs liv och diktning. <tab><i>A. H.</i>

<b>[Tjirikov], Eugen</b> <i>Tjirikoff.</i> »Ungdom.» Roman. Övs. fr. ry. av Helmer
Wanberg. A. B. 1917. 268 s. <tab><b>3:50.</b>

En ideellt anlagd, något naiv ynglings tragikomiska upplevelser — en konflikt mellan den
»rena» och den »sinnliga» kärleken. I detta liksom i flera andra arbeten av Tjirikoff
förekomma skildringar ur det ryska studentlivet, sådant detta gestaltade sig under senare hälften
av det nittonde århundradet. <tab><i>A. H.</i>

<b>Wells, H[erbert] G[eorge].</b> Hur världen blev fri. En berättelse om
människosläktet. Övs. [fr. eng.] av Otto Lundh. Nst. 1918. 259 s. <tab><b>5:50.</b>

Föreliggande bok av den sedermera genom »Mr Britling kommer till klarhet» och andra
arbeten även här i Sverige mycket uppmärksammade förf. är skriven före världskrigets början,
men handlar om hur W. tänker sig ett nutida världskrig — han väntar det dock icke förrän
någon gång i slutet av 1900-talet. Maktgrupperingen och en hel del detaljer i krigföringen
har han på ett slående sätt anteciperat, men däremot omfattade han den före det verkliga
kriget så utbredda föreställningen, att ett modernt europeiskt krig på grund av teknikens och
därmed förstörelseverktygens fulländning endast skulle bli av mycket kort varaktighet. Förf.
har närmast tänkt sig radioaktivitetens utveckling till förut oanade möjligheter, som omstörta
hela samhället och som i kriget utnyttjas i form av ett slags bomber, som med sin oerhörda
förstörelsebringande verkan göra ett brått slut på kriget Så följer då freden med en ny
himmel och en ny jord, grundad på sinnenas förändring och vetenskapens triumfer. I skildringen
av detta Utopia får man en första antydan om den tankevärld, som världskriget sedan bringat
till fullt medvetande hos Wells. Stilen är i varje fall i den svenska översättningen något
tungläst; särskilt gäller detta de kemisk-tekniska resonemangen. <tab><i>G—a L.</i>

<b>Zapolska, Gabriella.</b> Säsongkärlek. Roman. Fr. po. av E. We[st]er.
A. B. 1917. 360 s. <tab><b>6:—.</b>

En lång och omständlig berättelse om en konventionell, av sin klass fördomar uppfylld
ämbetsmannafru från Warschau, som på en österrikisk kurort gör bekantskap med en
skådespelare, blir förälskad och efter några veckor visar sig hylla betydligt friare åsikter i sociala
och moraliska frågor. Romanen innehåller beaktansvärda idéer men skulle säkerligen ej
förlorat på en mer koncentrerad framställning. <tab><i>A. H.</i>

<h3>H. Skön konst.</h3>
Jfr nedan arbetena om Dürer och Edelfelt på <i>J.</i>

<b>Frosterus, Sigurd.</b> Regnbågsfärgernas segertåg. A. B. 1917. 239 s.   Ill. <tab><b>10:—.</b>

Författaren till detta arbete är en finländsk arkitekt och kännare av modernt måleri. Han
har i många år speciellt studerat färgens betydelse i måleriet särskilt ur synpunkten av de nya
optiska upptäckter som gjordes under 1800-talets sista del. Hans iakttagelser och teoretiska
funderingar äro av stort självständigt värde synnerligen för ett rätt förstående av fransk
nyimpressionism och expressionism; men boken är för fackmännen, och författarens originella
stil gör den icke mera lättillgänglig för en bredare publik. Den är illustrerad med många väl
valda bilder, dock för smått reproducerade. <tab><i>A. B—s.</i>

<h3>I. Historia.</h3>
Jfr nedan arbetena om Danton, Hegermann-Lindencrone, Napoleon och Rasputin på <i>J.</i>

<b>Arne, T[ure] J[ohnsson].</b> Det stora Svitjod. Essayer om gångna tiders
svensk-ryska kulturförbindelser. H. G. 1917. 222 s. Ill. <tab><b>6:50.</b>

Elva uppsatser med skiftande innehåll. I de tre första (»Det gotiska väldet i Sydryssland»,
»Svenska vikingakolonier i Ryssland», »Svenska minnen i den ryska folkdiktningen»)
framdrages det viktigaste av det arkeologiska och litterära material, som bevisar det stora omfånget
av skandinavernas utbredning över och inflytande på det forntida Ryssland. I den fjärde
uppsatsen (»Rysk-bysantinska målningar i en gottlandskyrka») lämnas ett bevis på det kulturella
utbytet, mellan Skandinavien och Ryssland under vår medeltid. De båda följande handla om
ryska klockor i svenska kyrkor och om några ryska helgonbilder i svenska samlingar. — Vidare
lämnas några referat av svenska arbeten om Ryssland från 1600- och 1700-talen (»En svensk
handelsspion i Ryssland på 1600-talet», »Johan Hjärne och moskoviterna»), om de
svenskryska handelsförbindelserna under de senaste fyra århundradena (»Rysstolkarna och ryssgården»)
och om den betydelsefulla roli, som Sveriges lärda värld spelade under den första tiden av den

ryska vetenskapsakademiens tillvaro (»Linné och ryska vetenskapsakademien»). — Den sista
uppsatsen innehåller referat av Golovins på ryska skildrade resa i Sverige år 1839.

Den väl skrivna och ur många synpunkter intressanta boken kan varmt rekommenderas. <i>A. H.</i>

<b>Batiffol, Louis.</b> Maria av Medici. En fransk drottnings liv och leverne under
XVII seklet. Övs. [fr. fra.] av Anna Bagge. W. & W. 1917. 249 s. Portr. <b>5:50.</b>

Föreliggande arb. är icke ett historiskt verk i egentlig mening utan snarare en krönika.
Det lämnar så gott som ingen redogörelse för drottningen såsom regent, ehuruväl hon i sju år
nästan enväldigt styrde Frankrike. Det ger emellertid detaljerat noggranna skildringar av
hennes privata liv, hennes förhållande till maken Henrik IV, hennes enorma slöseri, hennes
mediceiska intresse för konst och den ställning hon intog i hovlivet. Bokens styrka ligger alltså i
de goda och intressanta miljöskildringarna från det begynnande 1600-talets franska hov och
från de högre samhällsklassernas levnadssätt. Man skulle vilja anmärka, att innehållet är
mera begränsat än titeln anger samt att översättningen icke allestädes är klanderfri. <tab><i>J. F.</i>

<b>Fowler, W[illiam] Warde</b> [på titelbladet felaktigt Wardle]. Rom.
Romerska rikets historia i dess huvuddrag. Övs. [fr. eng.] av C. N. Carleson.
Tiden 1918. 224 s. (Modärnt vetande 8.) <tab><b>1:50.</b>

Ovannämnda lilla bok, vars original utkommit i den bekanta serien Home university
library, har till författare en av Englands mest framstående forskare på det romerska området,
särskilt i romersk religion, vilket torde förtjäna att framhävas, då det på engelskt maner på
titeln namnet bifogade »fil. doktor» i våra förhållanden lätt kan uppväcka missförstånd. Boken ger en
med engelsk förmåga av god popularisering och intim kunskap skriven översikt över Roms
historia, som i huvudsak avslutas med kejsar Augustus. Den senare kejsartiden beröres endast
i ett slutkapitel om den äldre s. k. lyckliga kejsartiden, däremot ej de nya, särskilt sociala
problem, som under denna tid uppkomma och leda till rikets undergång. Starkt betonas de
geografiska betingelserna för utvecklingen av Roms makt, men ännu starkare de sedliga krafter, som trotsande
varje historiematerialism innerst varit betingelsen för Roms uppväxt till världsherraväldet, vilkas
undergrävande medförde krisen vid republikens slut och vilkas återställande var huvudpunkten
i kejsar Augustus' restaurationspolitik. Översättningen är tyvärr ej alltid tillfredsställande,
språket har tagit för mycket intryck av den engelska grundtexten. Engelska mil äro ej
reducerade till svenska. Carinthia i st. f. Kärnthen (s. 132). Titeln på Macaulays berömda Lays
of Ancient Rome översattes »Det gamla Roms läge» (s. 26). Ett svårt meningsstörande tryckfel
är »Senaten» i st. f. »Staten» (s. 56). <tab><i>M. P. N.</i>

<b>Garm, Tora.</b> I bolsjevismens Petrograd. Lj. [Nst.] 1918. 139 s. Ill., portr. <tab><b>4:50.</b>

Förf. har i bokform samlat de resebrev, som hon tidigare offentliggjort i uppmärksammade
korrespondenser till Dagens nyheter. Skildringarna äro hållna i rask och livlig journaliststil.
Ämnets beskaffenhet är sådan, att få böcker om dagshändelser borde ha så stort intresse och
förtjäna så stor spridning som denna, som, om ock ofullständig, dock ger en i många detaljer
god föreställning om livet i »världens olyckligaste stad» med dess idealitet och tragik. <i>S. S.</i>

<b>Gränström, P[eter] O[lof].</b> Adresser och adressdebatter i den svenska
parlamentarismen. Bidrag till belysning av vår konstitutionella utveckling under
1800-talet. Gle. 1917. 300 s. <tab><b>4:—.</b>

Bland de medel, som oppositionen under Karl Johan använde för att söka bana väg för
en parlamentarisk regim, var också en omplantering på svensk mark av den engelska
trontalsadressen och den före denna gående adressdebatten. G. ger en personligt skriven och lättläst
framställning av försöken i denna riktning, varvid huvudvikten lagts vid 1840—41 års riksdag.
Sedan denna tid ha blott sporadiska adressförslag framlagts — de försök, som gjordes
årtiondena närmast omkring representationsreformen att av dechargebetänkanden och
dechargedebatter skapa en motsvarighet till adressväsendet ha ej omnämnts, såsom liggande något vid
sidan om förf:s framställning. <tab><i>K. T.</i>

<b>Hauser, O.</b> Människan för 100,000 år sedan. Till svenska [fr. ty.] av
Robert Larsson. H. G. 1918. 115 s. Ill., kart. <tab><b>5:—.</b>

En livlig och underhållande skildring av författarens arkeologiska undersökningar över den
tidigare (paleolitiska) stenåldern i vissa delar av södra Frankrike. Han har vunnit märkliga
resultat: bland annat ha vi honom att tacka för upptäckten av tvenne viktiga fornskelett.
Tyvärr gör författaren den franska arkeologien ej full rättvisa. <tab><i>Rg.</i>

<b>Kautsky, Karl.</b> Klassmotsättningarna i den franska revolutionens tidsålder.
Övs. [fr. ty.] av Gustav Möller. Tiden 1917. 176 s. (Modärnt vetande 10.) <tab><b>1:50.</b>

Denna populära lilla skrift är huvudsakligast avsedd för dem, som icke äga några förkunskaper
på den franska revolutionshistoriens område. Framställningen är synnerligen klar
och redig samt underhållande. Det förefaller dock, som om det funnes en bestämd strävan i
boken att skildra de lägre samhällsklassernas i Frankrike ställning vid revolutionens början
betydligt sämre än den var. Förf. söker förbise, att stora delar av västra Frankrike hade det
i näringsfrihet och frånvaro av svårare feodalt förtryck ganska bra ställt i jämförelse med andra
delar. Skräckväldets välsignelse, som förf. även talar om, är nog också en sak, som tål att
diskutera. Bokens sista kap. ger en översikt av den yttre politiska situationen i Europa omkr.
1790. <tab><i>J. F.</i>

<b>Larsson, Hans</b> [m. fl.]. Athena. Bilder ur den hellenska kulturvärlden av
Hans Larsson, Claes Lindskog, Martin P:n Nilsson. H. G. 1917. 249 s. Ill. <b>12:—.</b>

Avsikten med detta synnerligen vackert illustrerade arbete har — såsom det framhålles
i förordet — ej varit att ge en fullt genomförd och enhetlig bild av grekisk forntid. De tre
författarna ha var för sig i fristående uppsatser belyst drag i hellenisk kultur och historia, som
synts viktiga och karakteristiska. Men tillsammans ge dock dessa essayer ett enhetligt och
starkt intryck av den grekiska kulturvärlden och av vad denna betytt och alltjämt betyder för
vår västerländska odling. Prof. Martin Nilssons essayer, som bilda den första avdelningen i
arbetet, beröra huvudsakligen religion och historia. Han börjar med en intressant översikt över
nyare uppfattningar av det delfiska oraklets religiösa och politiska betydelse och tecknar
därefter i stora drag tre viktiga epoker i grekisk historia: de helleniska småstaternas självförtäring
i det peloponnesiska kriget — en period, som ej saknar jämförelsepunkter med världskrigets
tid — samt de grekiska expansionerna i väster och öster, den förra, som en tid syntes skola
i det södra Italien och Sicilien skapa ett nytt, större Grekland, och den senare, som ledde till
den grekiska kulturens erövring av Orienten men vilken på samma gång gav åt denna kultur
en stark österländsk färg. Av prof. Lindskogs bidrag kunna särskilt förtjäna framhållas hans
jämförelse mellan Sofokles och Ibsen, med dess originella tolkning av Ibsens Rosmersholm,
samt hans av talrika litteraturprov belysta redogörelse för de senaste årtiondenas märkliga
papyrusfynd i Egypten, vilka i mycket ställt den grekisk-egyptiska kulturen i ny dager. Sista
avdelningen utgöres av prof. Hans Larssons klara och instruktiva redogörelser för
huvudriktningarna i grekiskt filosofiskt tänkande, börjande med »Den grekiska filosofiens upprinnelse»
ett halvt årtusende f. Kr. och slutande med en kort karakteristik av nyplatonismen, alltid med
blicken på sammanhanget mellan den grekiska spekulationens världsbilder och senare tiders
tankebyggnader. <tab><i>F. H.</i>

<b>[Lilliecrona, Carl Wilhelm.]</b> Bakom riksdagens kulisser. C. W. Liljecronas
dagbok under riksdagen 1840—41. Med inledning, noter och personreg.
af Gustaf A. Aldén. Nst. 1917. 580 s. <tab><b>10:—.</b>

1840—41 års riksdag, som betecknar kulmen av oppositionen under Karl Johans tid, är
en av de intressantaste under hela 1800-talet, Dåvarande medarbetaren i Aftonbladet C. W.
Lilliecronas för varje dag under riksdagen gjorda anteckningar äro ganska omständliga, men
innehålla — jämte åtskilligt riksdagsskvaller — många uppgifter av värde samt en hel del belysande
bidrag till de agerande personernas karakteristik. Som historisk källa måste de emellertid
användas med en viss försiktighet. De kunna lämpligen studeras jämsides med Stenhammars
brev (Grkat. s.  184). — Boken har fått en synnerligen vårdad utstyrsel. <tab><i>K. T.</i>

<b>Loliée, Frédéric.</b> Kvinnor i Napoleon III:s Paris. Sedeskildringar från
den förnäma och den icke förnäma världen. Övs. [fr. fra.]. L. H. 1917.
254 s. Ill., portr. <tab><b>5:75.</b>

Av det lysande nöjeslivet i Paris under Napoleon III:s tid givas målande skildringar. De
ledande kvinnorna inom och utom societeten porträtteras. Prinsessan Mathilde och hennes
av författare och konstnärer besökta salong skildras såväl som de vackra grevinnorna Castiglione,
Walewska och Pourtalès, ävensom teaterns stjärnor såsom Adelina Patti ända till de mest
framträdande kurtisanerna. Napoleon III, Morny, Edvard VII och en mängd andra
personligheter skymta förbi. <tab><i>E. N—nn.</i>

<b>Mac, Reinhold.</b> Revolutionen i Ryssland. Övs. av Arthur Johnson. Å. & Å.
1917. 172 s. Ill. <tab><b>1:85.</b>

En översikt av förhållandena i Ryssland, särskilt vid hovet, under den siste tsaren samt
skildring av marsrevolutionen 1917 och den fortsatta utvecklingen fram till augusti s. å. Denna
bok sträcker sig ett par veckor längre än Törngrens »Ryssland i revolution», som den även
i övrigt delvis kompletterar. Förf. diskuterar utsikterna för den kommande utvecklingen och
ger därvid en träffande karaktäristik av det ryska folkets fel och förtjänster. Över huvud visar
förf. stort intresse för psykologisk analys, såväl då det gäller den gamla som den nya regimens
män. (Särskilda kapitel äro ägnade åt Katarina Breschkowsky, »revolutionens farmoder», och
åt Peter Kropotkin den mest berömde av de landsflyktiga revolutionärer, som nu kunnat
återvända till Ryssland.) Det är skada, att denna ganska värdefulla bok blivit försedd med ett
omslag, som i hög grad ger intryck av kolportörroman. <tab><i>A. H.</i>

<b>Naumann, Friedrich.</b> Mellaneuropa. Övs. [fr. ty.] av Dagmar Sommarström.
Med förord av K. Hildebrand. Lb. 1917. 400 s. Litt. <tab><b>5:75.</b>

Kriget har helt naturligt åstadkommit en utomordentligt stark samverkan mellan de olika
staterna i de båda stora stridande allianserna. Tanken på bevarande och utvecklande efter
freden särskilt på det ekonomiska området av detta samarbete med uteslutande av staterna i
det motsatta lägret har tagit många former såväl bland central- som ententemakterna. I den
litteratur, som förordar skapande av ett stort mellaneuropeiskt block under tysk ledning, intager
den kände tyske socialpolitikern Friedrich Naumanns arbete en betydande plats. Boken som
skrevs 1915 har i Tyskland tillvunnit sig stor uppmärksamhet. I jämförelse med makter som
England, Ryssland före revolutionen, Förenta staterna anser Naumann Tyskland för svagt. Det
måste bli kärnan i ett större statssystem. Detta måste först och främst omfatta Österrike-Ungern.
Hela arbetet går egentligen ut på att visa, att förbindelserna mellan dessa båda stater måste och
kunna på alla punkter göras ofantligt mer omfattande än hittills. Men mot än längre mål
riktar sig förf. På grundvalen av denna förbindelse skall bildas Mellaneuropa, som skall
omfatta även andra stater, närmast de förbundna Bulgarien och Turkiet. I en rad olika kapitel
tar förf. ställning — stundom ur väl konstruktiva synpunkter — till de nationalekonomiska,
handels- och författningspolitiska såväl som konfessionella och nationella problem, som
framställa sig. <tab><i>E. N—nn.</i>

<b>Riegels, V.</b> Revolutionsbilder österifrån. Intryck från en resa i Finland
och Ryssland hösten 1917. Övs. fr. da. Boh. 1917. 156 s. <tab><b>2:75.</b>

Upprörande skildringar av eländet i Petrograd och i Finland under den anarki, som faktiskt
rådde, redan innan Kerenskijs regering störtades. Det är en journalists iakttagelser, som,
ehuru nedskrivna utan försök till systematisk framställning, bilda en bakgrund, mot vilken
bolschevikkuppen i Ryssland och det röda upproret i Finland ställas i sin rätta belysning. <i>A. H.</i>

<b>Sköld, Hannes.</b> Ryska revolutionen. H. 1—3. A. B. 1917. 72 s. Ill. <tab><b>2:25.</b>

Dessa tre häften innehålla en kort översikt av revolutionens förhistoria samt en utförlig
skildring av de fem första revolutionsdagarnas händelser. Arbetet, som var avsett att i
sammanhängande form skildra den ryska revolutionen i hela dess utveckling, kommer ej att
fortsättas.  — För de fyra första månaderna efter revolutionsutbrottet må hänvisas till Adolf


Törngrens »Ryssland i revolution» och Reinhold Mac's »Revolutionen i Ryssland» (se ovan), vilka
dock icke göra Skölds fragmentariska arbete överflödigt, helst som detta är illustrerat med ett
mycket rikt autentiskt  bildmaterial. <tab><i>A. H.</i>

<b>Solomon, G. A.</b> De politiska partierna i Ryssland. Övs. fr. ry. av
M. Blagevetschensky. Fram 1918. 48 s. <tab><b>0:75.</b>

Detta lilla häfte är ett talande exempel på ryssens benägenhet för ofruktbart teoretiserande.
Här nämnas icke mindre än 22 olika partier, de flesta konstituerade efter februarirevolutionen
1917, med olika program, av vilka dock naturligtvis många sins emellan sammanfalla i flera
väsentliga punkter. Denna stora splittring är säkerligen en av de förnämsta orsakerna till att
ett målmedvetet och aktivt parti såsom bolschevikernas kunnat tillkämpa sig och behålla
makten, trots att det icke representerar någon absolut majoritet. <tab><i>A. H.</i>

<b>Sukennikow, M.</b> Lenin och Trotskij. De blodiga dagarna i Ryssland.
Övs. [fr. ry.] av Einar Spjut. Lb. 1918. 138 s. <tab><b>2:50.</b>

Innehåller dels karakteristiker av de båda framstående bolschevikledarna och skildringar av
deras liv före deras kraftiga ingripande i Rysslands öden, dels en ganska utförlig framställning
av kuppen den 7 november 1917 och de närmast följande veckornas händelser fram till
avslutandet av vapenstilleståndet med Tyskland den 5 december. Förf. synes hylla
bolschevikernas åsikter och ägnar Trotskij sin oförställda beundran. <tab><i>A. H.</i>

<b>Svensén, Emil.</b> Kampen om Konstantinopel. Lb. 1917. 212 s. <tab><b>2:50.</b>

Med sin kända berättarförmåga skildrar författaren de strider, som här förts. Från dem,
som sagorna om trojanska kriget utgöra ett minne om, och den grekiska kolonisationen,
grekernas strider med perserna, romarnas med germanerna, byzantinska rikets med araber, bulgarer,
serber, turkarnas med balkanfolken fortskrider berättelsen fram till våra dagars kamp om
herraväldet över Bosporens stränder, en av världens främsta strategiska positioner. Sambandet mellan
yttre utvidgningspolitik och inre kulturutveckling framhålles. Understundom skjutas faktorer,
som endast spelat en begränsad roll, fram såsom de verkligt avgörande. <tab><i>E. N—nn.</i>

<b>Söderhjelm, Henning.</b> Det röda upproret i Finland år 1918. En karaktäristik
med stöd av officiella dokument. A. B. 1918. 200 s. <tab><b>4:50.</b>

Det finska inbördeskriget detta år har redan funnit sin skildrare. Med stöd av dokument
från såväl de »vita» som de »röda» har förf. sökt förklara rörelsens psykologi. En historik
över insurrektionen är boken alltså icke ämnad att vara. Den vill giva en inblick i
revolutionens orsaker och förutsättningar, i förberedelserna för densamma samt i det mål, som
hägrade för upprorsrörelsens ledare. Bokens första avdelning, där rörelsens bakgrund samt
förhållandena i Finland fram till upprorets utbrott äro skildrade, är givetvis den värdefullaste ur
historisk synpunkt. I den senare avd. har förf. följt stridens gång månad för månad, men
egentligen blott skisserat händelserna. Förf. har, såvitt man därom kan döma, sökt vara så
objektiv som möjligt samt har framdragit de goda sidor han kunnat finna i de rödas
åskådningar. <tab><i>J. F.</i>

<b>Wassili, Paul.</b> Bakom ryska revolutionens kulisser. A. B. 1917. 117 s. <tab><b>2:25.</b>

Denna bok är författad kort efter tsardömets fall och innehåller en framställning av de viktigaste
orsakerna till revolutionens utbrott och reflexioner över det genom densamma inträdda läget.
Det är en skarp kritik av tsarens personliga egenskaper och förhållandena vid hovet, som, i
synnerhet genom kejsarinnans förvållande, blev alltmer impopulärt och slutligen, övergivet av
alla dugliga och fosterlandsälskande män, som kunnat skänka tronen sitt stod, blev en
tummelplats för samvetslösa lycksökare. Vidare lämnas karaktäristiker av den provisoriska regeringens
män, om vilkas förmåga förf. ej har någon särdeles hög tanke. Anhängare av en konstitutionell
monarki, är han bekymrad över den alltför brådstörtade demokratiska utvecklingen och förutser
ödesdigra omvälvningar. Den senare utvecklingen har givit honom rätt i de flesta av hans
förmodanden. <tab><i>A. H.</i>


<b>Wirén, Edvin.</b> Från S:t Petersburgs fängelser. A. B. 1917. 288 s. Ill. <tab><b>6:75.</b>

Den närmaste anledningen till denna boks tillkomst gavs av de talrika finska ämbetsmän,
som under åren 1913—16 på grund av sin ståndaktiga vägran att tillämpa den olagligt
utfärdade s. k. likställighetslagen inspärrades i Kresty-fängelset i S:t Petersburg, där förf. var
anställd som luthersk präst. Boken uppehåller sig huvudsakligen vid dessa något ovanliga
fångars tillvaro och meddelar deras iakttagelser och reflexioner samt lämnar på samma gång
en del intressanta bilder från vissa sidor av »kulturen» i det Ryssland som gått. <tab><i>A. H.</i>

<b>Levertin, Anna.</b> På nära håll Minnen från det stridande Frankrike.
Nst. 1917. 112 s. Ill. <tab><b>5:50.</b>

Innehållet är tydligt angivet genom underrubriken. Hade denna bok kommit tidigare,
innan vi fått så många skildringar av krigets hemska förstörelse, hade den säkert väckt större
uppmärksamhet, än vad nu måhända blir fallet. Lidandet och nöden — ty härom handlar
boken mest — lära väl dock icke undgå att göra intryck, hum mycket vi än läst. Ett
präktigt kapitel är det näst sista, om »storsvensken» Karlsson, vilken som menig i
främlingslegionen tjänat under officerare, »så hårda, att de ej ens brinna i helvete». — Som är att vänta,
har förf. utpräglade franskvänliga sympatier, ehuru hon undviker direkta omdömen;
berättelserna om »bochernas» framfart äro ofta lagda i franska kvinnors mun. <tab><i>S. S.</i>

<h3>J. Biografi.</h3>
<sc>Byron, Georg Noel Gordon.</sc> <b>Lord</b> Byrons brev och dagböcker i
urval och översättning, jämte noter av G. Åman-Nilsson. Lagerstr. 1918. 395 s. <b>12:—.</b>

I dessa dokument gör man ej så mycket bekantskap med den underliga, nyckfulla sidan
i den store skaldens karaktär som med det storslagna, generösa och gentlemanmässiga i hans
väsen. Öppenheten och friheten från förkonstling skänka dem särskilt behag. Då breven
sträcka sig från barndomen till de sista dagarna i Grekland ge de en god översikt av Byrons
skiftande bana. <tab><i>Rg.</i>

<sc>Creutz, Gustav Philip.</sc> <b>Castrén, Gunnar.</b> Gustav Philip Creutz. A. B.
1917. 443 s. Portr. <tab><b>15:—.</b>

En utmärkt monografi över Atis och Camillas berömde sångare, den känslige naturälskande
drömmaren, den pessimistiske epikurén, den tjusande sällskapsmänniskan. I de båda första
kapitlen redogöres för Creutz' barndom, ungdomsår och första stockholmstid. Det tredje
kapitlet — det ur litteraturhistorisk synpunkt viktigaste — innehåller en fint karakteriserande analys
av skaldens dikter, där dessas inbördes samband och förhållande till förebilder utredas. Genom
Castréns ingående undersökningar framstår Creutz ännu tydligare än i äldre skildringar såsom
en nyskapare inom svensk diktning: på den naturbeskrivande diktens, herdeeposets och den
korta versnovellens område. Ej minst epokgörande var han genom sin stil, »den första
utpräglat klassiska stilen» i vår poesi. Förf. ägnar några sidor åt hans skaldespråk och verskonst,
men har tyvärr avstått från att företaga en uttömmande undersökning därav. De fem följande
kapitlen behandla utförligt och fängslande Creutz såsom diplomat i Madrid och Paris. Av
stort intresse är författarens anmärkning, att skalden-ambassadören i sina rapporter från Paris
ej röjer någon aning om det stora »jordskred», som hotade i den franska revolutionen, som
begynte blott sex år efter det han lämnat landet. Sedan Castrén i nionde kapitlet skildrat
Creutz såsom kanslipresident, d. v. s. utrikesminister, värdesätter han i ett briljant skrivet
slutord dennes livsgärning. <tab><i>T. H.</i>

<sc>Danton, Georges Jacques.</sc> <b>Madelin, Louis.</b> Danton. Övs. fr. fra. av
Ernst Apiarie. W. & W. 1917. 416 s. <tab><b>6:50.</b>

Man är tacksam för att ånyo ett av den framstående franske historikern Madelins verk införlivats
med den svenska översättningslitteraturen. »Danton» är icke blott en studie över den

store revolutionsmannens levnad utan på samma gång en på detaljer rik skildring av hela den
period i franska revolutionens historia, under vilken Danton från en obemärkt ställning i
nationalförsamlingen steg upp till att bliva »revolutionens atlet». Trots alla de fel, som
vidlådde Danton, tvingas man likväl genom förf:s framställning att hysa en stor beundran för
honom, för hans hänförda patriotism, hans genialiska och i all revolutionens fasa moderata
idéer och hans glänsande vältalighet. Madelin söker rentvå honom från den hemska
beskyllning att vara septembermordens anstiftare, som alltid vilat över honom. Att göra honom helt
skuldfri har icke varit möjligt, men Madelin har dock inskränkt hans skuld till dess rätta
proportioner. Karakteristiken av Dantons personlighet är gjord med fulländat mästerskap, likaså
de sista kap. innehållande Dantons kamp mot det överhandtagande skräckväldet under
Robespierre samt Dantons eget fängslande, hans ställande inför domstolens köpta domare samt hans
död på schavotten. Man följer med det spändaste intresse de händelser, som rullas upp i
boken, och man lar sig ofantligt mycket genom studiet av densamma. Men det bör nog
påpekas, att läsaren måste ha en ganska grundlig förkännedom i revolutionens historia för att
kunna följa med och odelat njuta av framställningen. Översättningen är utmärkt. <tab><i>J. F.</i>

<sc>Dürer, Albrecht.</sc> <b>Romdahl, Axel L[udvig].</b> Albrecht Dürer. Hans
ställning till renässans och reformation. Tre föreläsningar. Fri. 1917. 78 s.
Ill., portr. <tab><b>2:25.</b>

Docenten Romdahls studie över Dürers personlighet och hans ställning till sin tids stora
rörelser är på det hela taget en folkbok. Ämnet är klart och kort framställt och borde vara
fullt tillgängligt för dem som ha den allmänbildades förutsättningar. Bilderna äro väl valda
och representativa. <tab><i>A. B—s.</i>

<sc>Edelfelt, Albert.</sc> Ur Albert Edelfelts pariserbrev till sin mor.
Drottning Blanca och Hertig Carl samt några andra tavlor. A. B. 1917. 256 s.
Ill., portr. <tab><b>12:50.</b>

Den finländske målaren Albert Edelfelts ungdomsbrev till sin mor under hans första studietid
i Paris 1876—80 ha i urval utgivits av konstnärens syster Berta Edelfelt. Breven äro
grupperade efter de tavlor, som sysselsatte honom under dessa år: Drottning Blanca, Hertig Carl,
Den brända byn m. fl. De ge en klar bild av hans långsamma utveckling och hans beroende
av de akademiska lärarna i Paris, särskilt Gérôme, som han senare avlägsnade sig från. Man
får på samma gång en god föreställning om det artistiska livet i Paris under dessa år.
Edelfelt var en kultiverad och mångsidigt intresserad man — bl. a. musikalisk — och hans brev
ha ett avgjort litterärt värde. De återgivna teckningarna i breven bidraga till bokens
njutbarhet. <tab><i>A. B—s.</i>

<sc>Hegermann-Lindencrone, Lillie.</sc> Kejsarens Paris och revolutionärernas.
Mina minnen från Napoleon III:s hof, fransk-tyska kriget och Paris belägring
1859—1872. Övs. [fr. eng. av F. Lars-Hökerberg]. L. H. 1917. 250 s.
Ill., portr. <tab><b>4:75.</b>

Ett urval av de brev, som avfattats av en amerikansk dam, gift med den danske diplomaten
Hegermann-Lindencrone, föreligger i översättning. Hovlivet såväl i Paris som i
Compiègne skildras, bl. a. beröres Oscar II:s parisbesök 1867. Musikaliska notabiliteter som Auber,
Rossini, Jenny Lind karakteriseras. Av särskilt intresse äro skildringarna från fransk-tyska
kriget och kommunen. De ge en klar bild av den spänning och ångest, varunder man
avvaktade händelsernas utveckling. <tab><i>E. N—nn.</i>

<sc>Kold, Kristen.</sc> <b>Hallström, C[arl] A[xel],</b> Kristen Kold. En folkets
lärare. Diak. 1918. 60 s. <tab><b>1:—.</b>

Kristen Kold, en självlärd man, som aldrig gått i någon »lärd» skola, var en högst originell
personlighet, vilken jämte Grundtvig räknas som den danska folkhögskolans banbrytare.
Om honom och hans personliga lärometod, helt anlagd på att genom »det levende Ord» påverka
lärjungarnas känslo- och viljeliv — kunskapen som sådan värderade K. ej särdeles högt

—,   berättas här intresseväckande och populärt. Själva framställningens form kunde nog med
fördel något mera ha närmat sig det muntliga föredragets, som legat till grund för boken. <i>M. F.</i>

<sc>Linné, Carl von.</sc> <b>Svenska</b> Linnésällskapets årsskrift. Årg. 1. 1918. 188 s. Ill.

Svenska Linnésällskapet har stiftats i ändamål att »sprida kunskap om Carl von Linné
och hans verk samt att väcka och underhålla intresset och vördnaden för vårt lands största
naturvetenskapliga minne». Personer och institutioner, som önska att bli föreslagna ull
ledamöter, kunna anmäla sig hos sällskapets skattmästare, d:r E. Förberg, Djursholm. Årsavgift
10:—. Årsskriften utdelas blott till ledamöterna och finnes ej i bokhandeln.

Innehållet i den ståtligt utstyrda första årgången berör dels Linné dels ett par av hans
lärjungar, Hasselquist och Tärnström. Bland uppsatserna kunna särskilt framhållas Tycho
Tullbergs detaljerade redogörelse för »Linnés Hammarby» (även utgiven särskilt under titel Kort
handledning för de besökande på Linnés Hammarby, pris 1:—), »Tydning av några
däggdjursdiagnoser i Systema naturæ» av Einar Lönnberg, »Tre Linné-porträtt» av Elof Förberg,
»Om Christopher Tärnströms resejournaler» av Anders Grape och »En unik svensk målning
på Linnés Hammarby» av August Hahr.

<sc>Melander, E[mil].</sc> I arbetströja och med vandringsstav. Nst. 1917. 258 s. Ill. <tab><b>5:50.</b>

Man måste göra sin honnör för en man, som vid förf:s ålder söker lära känna våra arbetares
verkliga förhållanden genom att själv draga arbetströjan på, och med odelat intresse
följer man honom som sågspånsgubbe, »lilländapojke» och vedhuggare eller i hans livliga
diskurser med arbetskamraterna eller hans osympatiska erfarenheter av dalaungdomen vid
»komidsommaren» i Floda. Förf:s kända och uppskattade förmåga som reseskildrare behöver
här knappast betonas.

I vad mån förf. kommit den svenske arbetaren riktigt intimt in på livet, och om han återgiver
de stämningar, som nu behärska denne, är svårt att säga. Mycket har ju ock hänt på den
korta tid, som förflutit, sedan överste M. var sågverksarbetare och timmerhuggare. <tab><i>S. S.</i>

<sc>Mercy-Argenteau, Louise de.</sc> En kejsares sista kärlek. Grevinnan Louise
de Mercy-Argenteaus, född prinsessa de Caraman-Chimay, memoarer. Övs. [fr.
fra.] av Märta Lindqvist. W. & W. 1917. 278 s. Portr. <tab><b>5:50.</b>

Dessa memoarer ha knappast något historiskt värde. De äro uppfyllda av förf:s överdrivna
tro på sin egen historiska betydelse samt av ett hat mot Bismarck, vilket verkar abnormt. En
stor mängd direkta felaktigheter kunna påvisas, isynnerhet rörande uppgifterna om den franska
politiken 1870—71. Förf. har i sin blinda beundran för Napoleon III sökt framställa dennes
såväl privata som offentliga handlingar i en förklarad dager, som icke stämmer med
verkligheten. Boken har uteslutande värde som förströelselektyr. <tab><i>J. F.</i>

<sc>Napoleon II,</sc> hertig av Reichstadt. <b>Tschudi, Clara.</b> Konungen av Rom.
Övs. [fr. no.]. L. H. 1917. 300 s. Ill., portr. <tab><b>5:75.</b>

Napoleons son, den unge konungen av Rom, är en av historiens tragiska gestalter. Född
till att intaga Frankrikes tron drevs han i landsflykt samtidigt med sin store fader, förbjöds
att vistas hos denne och övergavs av sin moder. Hans liv vid morfaderns hov i Wien var
fullt av bittra besvikelser, men den österrikiska statskonsten lyckades aldrig utplåna ur hans
medvetande samhörighetskänslan med den franska nationen. Vid 21 års ålder dog han.

Clara Tschudis arbete om honom är populärt och roande skrivet och kan med god behållning
läsas även av lekmän på området. Boken skulle dock bättre fyllt sin uppgift som
populärvetenskap, om de många franska citaten varit översatta. <tab><i>J. F.</i>

<sc>Rasputin, Grigori Jefimytj.</sc> <B>Radziwill, [Catherine],</b> Sanningen om
Rasputin. 2 uppl. A. B. 1917. 216 s. <tab><b>3:—.</b>

Denna bok är författad efter Rasputins död men före marsrevolutionen 1917. — I alla
skildringar från den gamla regimens sista år intager Rasputin en mycket framskjuten plats,


och det brukar förtäljas, att denne genom vissa »underverk» lyckats dupera kejsarparet och
gjort den vidskeplige och karaktärslöse tsaren till sitt lydiga redskap. Furstinnan Radziwill
utgår från den förutsättningen, att tsaren, om vilkens omdömesförmåga och karaktär hon
underligt nog har en mycket hög tanke, absolut icke har kunnat låta R. direkt påverka sina
beslut, och hon har gjort till sin uppgift att utforska, varpå den oerhörda makt, som R.
faktiskt hade, egentligen berodde. Hon säger sig ha funnit, att hans ställning grundat sig på
intriger dels av tyska agenter, dels av det ultrakonservativa partiet, som använde R. som
språkrör för att motarbeta den i själ och hjärta frisinnade (!) monarkens liberala tendenser. — I
boken förekomma åtskilliga belysande interiörer från byråkratien, affärs- och sällskapslivet och
flera intressanta karaktäristiker av de ledande personerna, men i betraktande av den ytterst
tendentiösa framställningen och vid jämförelse med annan, mer objektivt hållen litteratur rörande
samma förhållanden synes detta arbete knappast göra skäl för den anspråksfulla titeln. <tab><i>A. H.</i>

<sc>Strindberg, August.</sc> <b>Schleich, Carl Ludwig.</b> Hågkomster om
Strindberg. B. & B. 1917. 62 s. <tab><b>1:25.</b>

En tysk lärds hågkomster av Strindberg, med vilken han sammanträffat i Berlin och
Stockholm. Kanske mer beundrande och pietetsfulla än egentligen kritiska. <tab><i>F. V.</i>

<h3>K. Geografi.</h3>
<b>Cederschiöld, Gunnar.</b> Maghreb. Nutidsbilder från det gamla moriska
väldet i Europa och Afrika. Nst. 1918. 198 s. Ill. <tab><b>6:50.</b>

Gunnar Cederschiöld tyckes ämna bli produktiv som reseskildrare. Och det skadar inte,
ty han skriver med gott humör och illustrerar med roliga bilder, och därtill söker han göra
studier på ort och ställe, så att han alltid ger åtminstone något av verklig geografi, vilket man
tyvärr icke kan säga om alla resenärer. Han hyser den största respekt för fransmännens
kolonisationsförmåga, som han förut behandlat i »Negrer; studier och äventyr i Franska
Västafrika» (Bibl.-bl. 1918, s. 101), till vilken bok denna kan sägas vara ett komplement. Under
den rätt väl valda titeln Maghreb (västern) — här använt som gemensam beteckning för de forna
moriska medelhavsländerna i väster, eljes ofta betecknande Nord-Afrika utom Egypten — har han
sammanfattat sina minnen och intryck från sin turist- och studieresa i Spanien och Marocko.
Man är honom tacksam för att han ägnat största uppmärksamheten åt det senäte landet, som
man vet så litet om. Här får man dels följa förf. på hans besök i Casa blanca, Mazagan och
andra städer, som för de flesta torde vara kända endast till namnet, dels några antydningar
om etnografiska, organisatoriska och ekonomiska problem i det nyförvärvade franska
koloniallydlandet. Utrymmet har väl bidragit till att förf. ofta alltför flyktigt berört frågor, varom
mycket kunde vara att säga, t. ex. befolkningsförhållandena. För att blott taga en obetydlig
detalj torde det väl med vandalerna (s. 156) förhålla sig så, att de icke kunna vara förfäder
till några ljusa berberstammar av hamitisk biandtyp, utan att de på grund av sitt ringa antal
försvunnit från Afrika. Däremot återfinnas deras ättlingar i den ljusa befolkningen i
Andalusien (förr Vandalusia).

Förf:s beundran för fransk kolonisationstalang tager sig starkt uttryck i en panegyrik över
den franske residenten i Marocko, general Lyantey, som, om man får tro allt vackert som
berättas om honom, synes vara en fullständig idealtyp för en »upplyst härskare», och man
instämmer livligt med förf. i förhoppningen, att han måtte få »fortsätta i lugn och ro för herrar
deputerade — för dem har han inte så lätt för att handskas med som med de vilda
berberhövdingarna». <tab><i>S. S.</i>

<b>Hasselblatt, I. W.</b> Förvisad till Sibirien. Minnesteckningar. A. B. 1917. 141 s. <tab><b>2:75.</b>

Till den lidandets historia, som det allbekanta ryska fångväsendet under den gamla
tsarregimen gav upphov till, lämnas här ett bidrag. Borgmästaren i Vasa blev kort efter
krigsutbrottet 1914 utan direkt anledning avsatt samt kort därefter häktad och »förvisad», d. v. s.
utan rannsakan och dorn skickad till en liten västsibirisk ort, för att han, som det
sedermera upplystes, befunnits »fientligt sinnad mot det ryska folket». Det är företrädesvis om den
hårda resan och livet i etappfängelserna (tillfälliga uppehållsorter under resan), som här

berättas. Den som har någon beläsenhet i litteraturen om ämnet, t. ex. den amerikanske
tidningsmannen Kennans måhända något färglagda men i huvudsak tillförlitliga framställning
eller senare skildringar — på de sista åren ha tillkommit en mängd beskrivningar från ryskt
fängelseliv av tyska krigsfångar och även några av svenskar — känner lätt igen situationerna:
det ryska polisgodtycket, trängseln i fängelserna, den dåliga kosten, smutsen, den vidriga
stanken, ohyran. Det är intet märkligt, som här kommer fram — det enda nya är den med
jubel hälsade befrielsen, en frukt av revolutionen —, men den enkla, flärdfria, konkreta
berättelsen gör boken, trots en och annan ojämnhet i stilen, till en lättläst framställning av det
tragiska ämnet. <tab><i>S. S.</i>

<b>Jurkunas-Scheynius, Ignas.</b> Litauisk kultur. Sv. andelsf. 1917. 86 s. Ill. <tab><b>4:50.</b>

Förf. är tydligen litauer, och den lilla boken bär prägeln av den varmaste fosterlandskärlek.
Han förtäljer om de ålderdomliga seder och bruk, som ännu råda i Litauen, om den
folkliga konsten, sången och sagan, ävenså om den moderna konsten, litteraturen och musiken.
Han vill särskilt framhålla, att den litauiska konsten i våra dagar kunnat följa med den
allmänna europeiska utvecklingen men dock alltjämt bibehåller en nationellt självständig prägel
och befruktas av levande inspiration och skapande fantasi. — Volymen har en tilltalande
typografisk utstyrsel och innehåller många vackra och väl gjorda reproduktioner, något som
motiverar det i förhållande till omfånget relativt höga priset. <tab><i>A. H.</i>

<b>London, Charmian Kittredge.</b> Snarks loggbok under söderhavsfärden
1907—08. Övs. [fr. eng.] av Elin Palmgren. Boh. 1917. 387 s. Ill., portr. <b>4:50.</b>

Jack Londons söderhavsresa har skildrats dels av den nu bortgångne förf. själv (På
långfärd med Snark, Grkat s. 255), dels av deltagaren Martin Johnsson (På söderhavsfärd med
Jack London, Bibl.-bl. 1917, s. 39), och motiv från resans upplevelser ingå i ett par av Londons
böcker, t. ex. Hedningen och Jerry. Under sådana förhållanden antager man gärna, att ämnet
är uttömt, och att en tredje beskrivning icke skall ha mycket att bjuda på. Häri misstager
man sig dock; mrs London har åtskilligt nytt att berätta, av intresse åtminstone för dem, som
beundra hennes make och hans författarskap; och även för dem, som älska att i lugn och rö
läsa om det äventyrliga i form av tropikens oväder, människoätande vildar och mera dylikt,
finnes ett och annat. <tab><i>S. S.</i>

<b>Nordenskjöld, Otto.</b> Polarnaturen. A. B. 1918. 143 s. Ill., kart., litt.
(Pop. vetensk. förel. vid Gbgs högsk. n. f. 15.) <tab><b>4:75.</b>

Ett vetenskapligt bidrag till en modern polargeografi och en parallell eller en inledning
till ett tidigare arbete i samma serie, »Polarvärden och dess grannländer» (Grkat. s. 256).

Utgångspunkten i framställningen är en vetenskaplig diskussion av de klimatiska förhållandena
och den därmed sammanhängande nedisningen, vilken härvid uppträder både som
en följd av och en orsak till polarklimatet. Särskilt betonar förf. den olikhet, som råder i
temperaturförhållandena i olika polartrakter, och att en enhetlig klimattyp icke existerar i
polarvärlden. Med ledning av dessa faktorer ger förf. en begränsning av polarvärlden och
indelar den i geografiska zoner.

Han övergår så till de geologiska företeelser, som höra till de karakteristiska dragen i
polarnaturen och vilka ha så mycket större intresse, som motsvarigheter som bekant i riklig
mängd förefinnas inom de områden, vilka under ett tidigare skede av kvartärtiden varit
nedisade. I synnerligen intressanta jämförelser beröras slutligen de fortfarande diskuterade
problemen om istidens orsaker och inlandsisens geologiska arbete i fordom nedisade trakter, vilka
problem kunna få en viktig belysning av den moderna polarforskningens resultat. <tab><i>S. S.</i>

<b>Smith, Arthur H.</b> Kina vaknar. Övs. [fr. eng.] av I. H—d. Med
förord av E. Folke. Lb. 1917. 144 s. Ill. <tab><b>2:25.</b>

Torde lämpa sig som relativt lättläst och prisbillig folkbok för missionsintresserade. Förf.
angives i förordet såsom »den aktade veteranen i missionskretsar, i besittning av djup och
mångsidig erfarenhet».

Mission, missionshistoria och missionsproblem utgöra huvudinnehållet, omramat av en, som
det förefaller, i huvudsak korrekt men kortfattad redogörelse för Kinas naturförhållanden, historia
och religioner samt den kinesiska revolutionen. Titeln är något missvisande; man väntar sig
mera därav, än vad som gives. <tab><i>S. S.</i>

<b>Taube, Carl.</b> Peking och pekingeser. H. G. 1917. 73 s. Ill. <tab><b>3:50.</b>

Förf., som några år haft militär anställning i Peking och därunder skrivit uppmärksammade
artiklar om Kinas politiska förhållanden i Svensk tidskrift, har i föreliggande häfte
återgivit sina personliga intryck och iakttagelser. I sin karaktäristik av den bildade kinesen, som
för honom ter sig övervägande sympatisk, ehuru han icke blundar för hans fel, i sin
uppfattning av missionen, sin skildring av den parlamentarism, varmed Kina lyckliggjorts, förefaller
han som en skarpsynt och originell iakttagare, som lämnat ett värdefullt diskussionsbidrag till
vår förståelse av Kina, även om hans åsikter i vissa fall torde möta gensagor. <tab><i>S. S.</i>

<b>Wrangel, F[redrik] U[lrik].</b> På forskningsfärd efter Bernadotteminnen och
andra resor. A. B. 1917. 334 s. Ill. <tab><b>14:—.</b>

Förf. utgav för ett par år sedan en bok med titeln »I brända städer och obrända»
(Bibl.-bl. 1917, s 202), vilken han själv tänkte sig kunna bli karaktäriserad som en »något heterogen
samling intryck och upplevelser under resor». Man skulle kunna säga något liknande även
om den föreliggande, som med sina skildringar av vid olika tider besökta franska och
nordafrikanska städer gör ett ganska mosaikartat intryck. Forskningsresorna efter Bernadotteminnen
intaga blott en tredje del (den sista) och behandla mera de besökta orterna än forskningarna
och deras resultat, vilka förf. publicerat i ett äldre arbete, »Från Jean Bernadottes ungdom»
(1889).

W. är en berest författare med utpräglat konstintresse, och han har mycket att berätta för
en bildad läsekrets. En viss enformighet lär man dock näppeligen kunna frånkänna hans
penna. <tab><i>S. S.</i>

<b>Forssell, Bernhard.</b> Örebro med omnäjd. Oumbärlig handbok för
främlingar i Örebro. Förf., Örebro 1917. 196 s. Ill., kart. <tab><b>0:75.</b>

Detaljerad vägvisare (med annonssidor inom texten). <tab><i>S. S.</i>

<b>Forsstrand, Carl.</b> Köpmanshus i gamla Stockholm. Nyare bidrag till
skeppsbroadelns historia. H. G. 1917. 207 s. Ill., portr. <tab><b>6:—.</b>

Förf. har här fortsatt sina på material hämtat från mantalslängder, bouppteckningar o. s. v.
grundade skildringar angående märkligare köpmanssläkter i gamla Stockholm, deras ekonomi
och familjeförhållanden m. m. De denna gång behandlade släkterna äro Pauli, Bedoire, Le
Febure, Petersen, Nettelbladt, Brandenburg och Schön. Arb., som är vackert illustrerat med
porträtt och stadsvyer, har huvudsakligen intresse för dem, som hava några anknytningspunkter
med de ifrågavarande släkterna eller med Staden  mellan broarna. <tab><i>F. H.</i>

<b>Forsström, Johan Erik.</b> I norrlandsstäder och lapplandsbygd år 1800,
Johan Erik Forsströms dagbok över resan i Norrland och Finnmarken 1800 och
i Roslagen 1801. Med en inledning av Nils Ahnlund. Nationalförl. 1917. 159 s. <b>3:75.</b>

Förf., om vars levnadsöden man får en god bild genom den instruktiva inledningen, dog
som kyrkoherde i Munktorp 1824 efter att förut ha varit svensk pastor på Saint Barthélemy.
Som student hade han starka naturvetenskapliga intressen, och norrlandsresan, som företogs i
sällskap med en ung värmlandsstudent, den sedermera berömde botanikern Göran Wahlenberg
(död 1851), hade för Forsströms del till syfte studier av det högnordiska insektslivet. De rent
vetenskapliga rönen har han sammanfört i särskilda anteckningar. Den nu publicerade
dagboken beskriver själva resan med därunder gjorda iakttagelser av natur och folk, med dess
små glädjeämnen, förtretligheter och missöden. Utan att vara på något sätt märklig utgör den
dock ett litet kulturhistoriskt bidrag. <tab><i>S. S.</i>

<b>Hederström, Hans.</b> Näsby socken i Östergötland, beskrifven år 1755. Gle.
1917. 64 . s. (Sv. bygder i äldre beskrivn., med anm. o. reg. utg. av Jöran
Sahlgren. Östergötland 1.) <tab><b>1:25.</b>

Är den andra i ordningen av serien Svenska bygder i äldre beskrivningar. Avtryckt ur
Vetenskapsakademiens handlingar för år 1757. Hederström — en av de många nationalekonomiskt
intresserade prästmännen från 1700-talet — var kyrkoherde i Näsby 1750—1765. Utgivaren
har bifogat behövliga upplysningar. Liksom den nedan omtalade sockenbeskrivningen av Hedin
kulturhistoriskt värdefull. <tab><i>T. H.</i>

<b>Hedin, G[ustaf],</b> Beskrifning öfver Kräklinge socken i Neriket. Gle. 1916.
53 s. (Sv. bygder i äldre beskrivn., med anm. o. reg. utg. av Jöran Sahlgren.
Närke 1.) <tab><b>1:25.</b>

Utgör den första av de hembygdsskildringar, som docent J. Sahlgren utgiver i serien
»Svenska bygder i äldre beskrivningar». Förf., G. Hedin, tjänstgjorde som präst i Kräklinge
från 1739 till sin död 1792. Det lilla prydligt utstyrda häftet, vars text omsorgsfullt avtryckts
efter Vetenskapsakademiens handlingar för år 1754, har ganska stort kulturhistoriskt intresse.
Utg. har bifogat upplysande anmärkningar, ordlista och reg. <tab><i>T. H.</i>

<b>Hellström, Paul.</b> Norrlands jordbruk. A. & W. 1917. 4:o. 685 s. Ill.,
kart. litt. (Norrländskt handbibl. 6.) <tab><b>10:—.</b>

En särdeles värdefull monografi över Norrlands jordbruk med tyngdpunkten lagd på övre
Norrland, ett arbete vartill andra landsdelar ej kunna uppvisa något motsvarande. <i>A. Ö—n.</i>

<b>Möllersvärd, John.</b> På uppländska jaktstigar. 2 uppl. Å. & Å. 1918.
192 s. Ill. <tab><b>4:25.</b>

»Är avsedd för dem, som förstå sig på jakt och som sålunda kunna fatta de intryck och
stämningar, som, ehuru så oändligt växlande, dock alltid äro förknippade med densamma.»
(Förf:s företal.) <tab><i>S. S.</i>

<b>Vesterlund, Otto.</b> Lappmarksbilder. 2 uppl. Lb. 1917. 148 s. <tab><b>2:25.</b>

Lättlästa små stycken från Lappland, dels naturbilder, dels skildringar ur lapparnas och
nybyggarnas strävsamma och allvarstyngda liv. <tab><i>S. S.</i>

<b>Ödmann, Sam[uel].</b> Hågkomster från hembygden och skolan. Gle. 1918.
147 s. (Sv. bygder i äldre beskrivn., med anm. o. reg. utg. av Jöran Sahlgren.
Småland 1.) <tab><b>2:50.</b>

Den gamle psalmförfattaren, naturforskaren och reseskildraren Samuel Ödmanns klassiska
smålandsbok — ett av våra förnämsta kulturhistoriska dokument — har av doc. J. Sahlgren
utgivits uti serien »Svenska bygder i äldre beskrivningar». Den gammaldags utstyrseln
överensstämmer med Rogbergs upplaga av 1830, som följts beträffande bokens första avdelning
»Ett prästhus i Småland», medan den senare delen »Skolan i Wexiö» är tryckt efter det i
Uppsala universitetsbibliotek förvarade originalmanuskriptet. Till själva texten, som tyckes ha
redigerats med omsorg och förstånd, har utg. fogat värdefulla anmärkningar samt ordlista och
reg., varjämte Rogbergs upplysningar omtryckts. Ett par detaljanmärkningar: <i>Ljunga,</i> som
omtalas ss. 4 o. 5, åsyftar ej, såsom utgivaren tror (se s. 143), Norra Ljunga i Västra hd,
Jönköpings län, utan Södra Ljunga i Sunnerbo hd, Kronobergs län. — På grund av förbiseende
har utgivaren s. 20 bevarat första upplagans »ett äkta friskt bad», där <i>friskt</i> är tryckfel för
<i>finskt</i> (rättat i andra uppl.). <tab><i>T. H.</i>

<h3>L. Rätts- och statsvetenskap.</h3>
<b>Burgdörfer, Fritz.</b> Befolkningsfrågor i modern belysning. Med förord av
Herman Lundborg. Till svenska [fr. ty.] av Robert Larsson. A. B. 1917.
88 s. (Pop. vetensk. avhandl. 45.) <tab><b>1:75.</b>

En väckande bok från rashygienens fält, ägnad att öppna ögonen på de många, som ännu
ej sett betydelsen av dessa, de viktigaste av alla samhällsfrågor. Våra politiker borde beakta

förslaget till skattereform i rashygieniskt syfte. Den rashygieniska rösträttsreform, som förf.
förordar, kommer väl ännu länge att höra till de fromma önskningarna. <tab><i>Rg.</i>

<b>Nicolai, G. F.</b> Krigets biologi. En naturforskares betraktelser. Till svenska
[fr. ty.] av Algot Ruhe. Tiden 1918. 646 s. <tab><b>13:75.</b>

Boken, som på grund av förf:s sällsamma öde vunnit stor spridning, har omfattande innehåll
och tar mångfaldiga frågor upp till behandling. De egendomliga förhållanden, varunder
den tillkommit, ha i viss mån skadat grundligheten. Förf. vänder sig närmast mot den grupp
— Moltke, Bernhardi, Steinmetz m. fl. — som i kriget se en den mänskliga utvecklingens
hävstång. Människan är ursprungligen ett fredligt, socialt väsen: kriget är ej grundat i hennes
natur och har uppkommit först sedan egendom gjorde rov möjligt. Kampen för tillvaron är
för människan — sedan de stora rovdjuren ej längre spela någon roli — en strid för brödet:
och jorden har ännu så stor plats ledig, att vi ej behöva trängas om utrymmet. Denna strid
föres med vetenskapens och intelligensens, ej med den brutala styrkans vapen. Kriget är den
<i>förintande</i> kampen, ur vilken intet gott kommer, det förnuftiga urvalet ställt på huvudet; det
skapar inga materiella värden men förstör otaliga.

Förf. ger en översikt av krigets historia och visar hur mänskligheten lurat sig själv genom
den allmänna värnplikten, som, uppehållen för fredens skull, drivit världen ut i dess
fruktansvärdaste katastrof. Han påvisar, att så gott som alla stora män — däribland även fältherrar
— på det skarpaste fördömt kriget. Han kritiserar hänsynslöst den nutida patriotismen, som
han vill se avlöst av en europeisk fosterlandskänsla. Till sist söker han lägga en
naturvetenskaplig grund för människokärleken, som på samma gång skall vara framtidens religion.

Boken med dess vågsamma filosofiska konstruktioner bör studeras med vaken kritik och
lämpar sig ej att sätta i händerna på naiva läsare. <tab><i>Rg.</i>

<b>Nordensson, Arfved.</b> Ryska rikets statsförfattning m. m. I kort sammandrag.
H. T. 1917. 80 s. <tab>Inb. <b>3:—.</b>

En kortfattad men instruktiv översikt över det ryska förvaltningsmaskineriets olika organ
och funktioner, rättsväsendet, kulturella, sociala och ekonomiska förhållanden i det monarkiska
Ryssland. Även omnämnas de viktigaste av de reformer, som infördes under tiden efter 1905
års revolution. <tab><i>A. H.</i>

<b>Rathenau, Walther.</b> Framtidens näringsliv. Till svenska [fr. ty.] jämte
företal av Algot Ruhe. H. G. 1918. 205 s. <tab><b>5:50.</b>

Den erfarne förf. drar här upp linjerna av den nya samhällsbyggnad., som med nödvändighet
måste framgå ur de pressade ekonomiska förhållandena efter kriget. Han tror på en
stark koncentrering av arbetet till stora drifts- och yrkesförbund, övervakade av staten, som
även tar del i vinsten. Härigenom skulle åstadkommas såväl en sedlig lyftning av yrkeslivet
som en varaktig förbättring i arbetarnas villkor. En gång skall man betrakta den fria
konkurrensens tidsålder med samma ömkan som en modern härledare ser på 1500-talets krigföring.
Dessa tankar bli så mycket värdefullare, då ju Rathenau är kanske vår tids främste organisator
med oerhörda erfarenheter om det praktiska livets villkor.

Därjämte innehåller boken en uppsats om de stora affärsföretagens ställning till samhället
samt ett innehållsrikt svar till en person, som uppmanat Tysklands judar att av
solidaritetsskäl omvända sig till kristendomen. <tab><i>Rg.</i>

<b>Rexius, Gunnar.</b> Studier i Frankrikes författningsproblem. A. B. 1917.
290 s. Litt. <tab><b>6:—.</b>

Ger en analys av den fundamentala bristen i franskt statsliv, svaga regeringar och regerande
parlament, samt innehåller en redogörelse för reformsträvanden under senare år, som
huvudsakligen gått ut på ett stärkande av presidentens och ministärens ställning samt en större
självständighet åt förvaltningen. Det har ett betydande intresse att göra bekantskap med
riktningar inom franskt politiskt tänkande, om vilka man ofta i vårt land har föga kunskap.
Särskilt förtjänar att påpekas den egenartade belysning de reformkrävande franska författarna
ge parlamentarismens väsen, som de karakterisera såsom en maktdelning (den motsatta
uppfattningen, som i parlamentarismen ser en maktkoncentration, framhäves skarpt av Staaff, se
Bibl.-bl. 1918, s. 149). Reformsträvandenas i fråga om förvaltningsreformen till en viss grad
framträdande anknytning till syndikalistiska tankar faller också i ögonen.


Arbetet är trots sin delvis ganska abstrakta läggning ej egentligen svårläst — de franska
citaten hade emellertid konsekventare bort översättas i ett arb., som avser att vända sig till en
bredare publik. <tab><i>K. T.</i>

<h3>M. Teknologi.</h3>
<b>Sederholm, J[akob] J[ohannes].</b> Arbetets vetenskap, A. B. 1916. 249 s.
(Vetensk. o. bildn.) <tab><b>5:—.</b>

En mycket intressant redogörelse för amerikanska strävanden att vetenskapligt organisera
arbetet, utfylld med professor Sederholms egna, värdefulla synpunkter på hithörande frågor.
Givande för såväl det teoretiska som det praktiska livets män. Bör läsas av alla. <tab><i>Rg.</i>

<h3>N. Ekonomi.</h3>
<b>Boierth, Pehr.</b> Drivbänkar. Deras läggning och skötsel, odling av tidiga
grönsaker jämte plantuppdragning m. m. En handledning närmast avsedd för
småbrukare samt innehavare av mindre trädgårdar. B. & B. 1918. 63 s. <b>1:50.</b>

En god handledning, klart och enkelt skriven för dem som äro ovana vid drivbänkskultur
men önska driva upp och påskynda nu mer än eljes behövliga grönsaker. <tab><i>E. N.</i>

<b>Brunius, Célie.</b> Sin egen tjänare. Husliga studier sommaren 1917. A. B.
1917. 171 s. <tab><b>3:—.</b>

En intressant och värdefull skildring av hur en ung fru ur den bildade klassen är sin egen
tjänare under en sommar.

De iakttagelser och reflexioner, som därunder göras, har hon samlat, och med skarp blick
och fin förståelse för hemmet, husmoderns och tjänarinnans kall skildrar hon »hemmet och de
nya förhållandena», »teori och praktik», »laga mat och städa», »hur det känns», »dyrtidsekonomi»,
»brist och överflöd» m. m.

Det finns ej ett enda matrecept i hela boken, trots alla de goda rön, som hon gör under
denna tid, men med sin klara vakna syn på saken, sin arbetslust och arbetsglädje ger förf. oss
en verklig impuls att försöka, hur det skulle vara att sköta ett hems alla sysslor och ett hem
med 4 barn, där hon har hand om allt, fr. o. m. barnens vard till konservering, tvätt och
skurning. <tab><i>L. A.</i>

<b>Eriksson, Gösta.</b> Gödsling av köksväxter. [Gum.] 1917. 16 s. <tab><b>0:25.</b>

En liten men ypperlig framställning av det näringsbehov våra köksväxter ha och de
ämnen, som de därför fordra. Förvisso bör den — förunderligt billig som den är — finnas
tillgänglig för alla odlare och  ägare av stora som små trädgårdar. <tab><i>E. N.</i>

<b>Larsson, L.</b> Vinodling under glas. Praktiska råd och anvisningar till
vinrankans odling under glas samt till uppförande av därtill lämpliga växthus. A. B.
1917. 91 s. Ill. <tab><b>2:25.</b>

För dem som intressera sig för svensk framgångsrik vinodling lämnas här en på moderna
metoder grundad framställning om vinets odling — och de förutsättningar som därtill fordras:
växthusets byggande, spaljéns anordning, vinstockens plantering och främst av allt dess riktiga
beskärning m.  m. <tab><i>E. N.</i>

<b>Schnitler, Carl W.</b> Trädgårdskonstens historia i Europa. Övs. [fr. no.] av
H. Flygare. H. G. 1917. 4:o. 210 s. Ill. <tab><b>18:—.</b>

Klart och belysande, omfattande och ingående, exakt och konstnärligt går den fängslande
och eleganta framställningen från antiken fram till 1800-talets senare hälft med utvecklingen

och  de historiskt-estetiska  omvälvningarna som stark och bärande bakgrund. En bok för alla
trädgårdsvänner och alla större bibliotek. <tab><i>E. N.</i>

<b>Tegnér-Högstedt, Ida.</b> Husmödrarnas surrogatbok. Sv. andelsf. 1917. 32 s. <tab><b>0:60.</b>

I den dagliga strävan att skaffa ersättning för en del nu oåtkomliga varor gives här ett
gott stod. För te- och kaffesurrogat hänvisas till olika inhemska växter, likaså för
sockersurrogat, och dessutom ges anvisningar för användning o. förvaring för vinterbehov av åtskilliga
vilda växter. De »råd och vinkar», som meddelas i boken, behandla sådana nyttiga saker som
beredning av potatismjöl, användning av aska, olika såpberedningar, enklare rengöringsmedel
m. m. <tab><i>L. A.</i>

<h3>P. Naturvetenskap.</h3>
<b>Johannsen, W[ilhelm].</b> Ärftligheten i historisk och experimentell belysning.
En översikt av ärftlighetsforskningens viktigaste resultat. Till sv. [fr. da.] av
Robert Larsson. H. G. 1918. 327 s. Ill., litt. <tab><b>10:—.</b>

Förf:s namn är ett av den moderna biologiens främsta. Man har därför allt skäl att vara
honom tacksam för att han vid sidan av sin lärobok i ärftlighetslära — avsedd för
vetenskapsmännen och de studerande — givit den stora allmänheten denna klara och fängslande
översikt av ärftlighetsfrågornas nuvarande ståndpunkt. Boken kan läsas av vem som helst, som
har nödigt kvantum intelligens och kraft till uppmärksamhet. J., som inom biologien med
stor styrka kullkastat föråldrade ståndpunkter, visar sig i sin populära framställning synnerligen
moderat. Boken är tillägnad Lunds universitet, som vid sitt jubileum nämnde författaren till
hedersdoktor.

Tolkningen har vilat i Robert Larssons säkra händer. <tab><i>Rg.</i>

<b>Siemens, H. W.</b> Rashygienens biologiska grundvalar. Till svenska [fr. ty.]
av Robert Larsson. Gle. 1918. 98 s. Litt. <tab><b>2:—.</b>

Denna lilla klara och lättfattliga skrift är ett värdefullt tillskott till vår populära
rashygieniska litteratur. Efter en sammanträngd historisk överblick behandlande Lamarck, Darwin,
Nägeli, Vilmorin och Weismann samt de första rashygienikerna, ger förf. en kort men redig
och innehållsrik översikt över mendelismen, allt med största möjliga hänsyn till mänskliga
förhållanden. Vidare reder han ut den så viktiga skillnaden mellan begreppen: anlagstyp och
skentyp (genotyp och fenotyp). Han redogör för de ändringar som kunna träffa såväl
fenotypen som genotypen. Dessutom behandlas den betydelsefulla Johannesenska analyseringen av en
population och dess uppdelning i rena linjer, d. ä. grupper av individer med gemensam
härstamning, som ej genom urval kunna förändras. Sist följer en, tyvärr alltför kort, tillämpning
på mänskliga förhållanden. <tab><i>Rg.</i>

<h3>u. Böcker för barn och ungdom.</h3>
<b>Svedelius, Julia.</b> I våra bygder. Läsebok för barnen i Tornedalens skolor.
Nst. 1917. 264 s. Ill. <tab>Inb. <b>2:—.</b>

Det är alltid svårt för vuxna att skriva för barn, och det är ingen lätt sak för andra
vuxna att bedöma, om det lyckats, särskilt när det gäller en så speciell uppgift som här: att
skriva en läsebok för barn, som i stor utsträckning ha finskan som det egentliga modersmålet.
Man väntar sig emellertid något utmärkt, och man blir icke besviken. Åtminstone vad
innehållet beträffar, har man svårt att föreställa sig, att ett bättre urval kan åstadkommas. Om,
trots all omsorg, några invändningar kunna göras mot språk och stil, att de här och där »ligga
något för högt», så är det en sak, som torde följa med alla barnböcker.

»I våra bygder» kan och bör bli en bok inte bära för Tornedalens barn; alla Sveriges
småttingar kunna ha nöje och nytta av att läsa den, ty ett bättre och lättare sätt för dem att
lära sig, huru det är däruppe i det nordliga Nord-Sverige får man leta efter. <tab><i>S. S.</i>


</chapter>
<chapter name="BERÄTTELSE ÖVER SVERIGES ALLMÄNNA
BIBLIOTEKSFÖRENINGS FJÄRDE ÅRSMÖTE.">
<h2>BERÄTTELSE ÖVER SVERIGES ALLMÄNNA
BIBLIOTEKSFÖRENINGS FJÄRDE ÅRSMÖTE.</h2>
<sc>Stockholm den 12 oktober 1918.</sc>

Avgiven av mötets sekreterare <sc>Fredrik Hjelmqvist</sc> och <sc>Knut Tynell.</sc>

Tidsomständigheterna gjorde, att S. A. B. i år ej ansåg lämpligt att anordna
ett stort möte i likhet med föreningens tre första årsmöten, avsett att samla
deltagare från olika delar av landet, utan fann sig nödsakad att inskränka sig
till ett aftonsammanträde i Stockholm, i främsta rummet avsett för
biblioteksintresserade i huvudstaden med närmaste omnejd. Ett fyrtiotal personer hade infunnit
sig vid mötet, därav flertalet från Stockholm och blott ett par från mera
avlägsna orter. Liksom förra året hade rektor A. Bruno välvilligt upplåtit
möteslokal i Ateneum för flickor.

Mötet öppnades kl.  6,30 e.  m. av S. A. B:s  ordförande  förste bibliotekarien
J. M. Hulth med några hälsningsord till de tillstädeskomna.

Styrelsens sekreterare uppläste följande:

<i>Berättelse

avgiven av styrelsen för Sveriges allmänna biblioteksförening vid föreningens fjärde årsmöte
den 12 okt. 1918.</i>

Styrelsen, som vid sammanträde den 20 aug. 1917 utsåg till vice ordförande herr Grönblad
och till sekreterare och kassaförvaltare herr Hjelmqvist, har därefter haft tre sammanträden
den 16 mars, den 28 maj och den 12 okt. 1918.

Under det gångna arbetsåret ha två av styrelsens medlemmar bortryckts av döden:
bibliotekarien vid Stockholms arbetarebibliotek Fredrik Nilsson och andre bibliotekarien vid Kungl.
biblioteket Stanislaus Grönfeldt.

Till båda står föreningen i stor tacksamhetsskuld för intresserat arbete för föreningens
syften.

Med Fredrik Nilsson bortgick en av dem, som kunna räknas bland den svenska
folkbiblioteksrörelsens banbrytare. Stockholms arbetarebibliotek, vars ledare han var så gott som från
företagets allra första början, utvecklades genom hans nitiska arbete till att bli en verkligt betydande
faktor i den stockholmska arbetarvärldens kulturella liv och till att i vissa avseenden kunna
tjäna som mönster även för andra folkbibliotek än de speciella arbetarebiblioteken.

Från biblioteksföreningens stiftande tillhörde bibliotekarie Nilsson dess styrelse, de båda
första åren som kassaförvaltare, och i föreningens arbete gjorde han värdefulla insatser, innan
hans kraft bröts av sjukdomen.

I svensk bibliotekshistoria kan Fredrik Nilsson även så tillvida sägas intaga en märkesplats,
som han antagligen varit den förste utanför de vetenskapliga bibliotekariernas krets, som
nådde en sådan ställning, att biblioteksarbetet kunde bli hans huvudsysselsättning. Själv kände
han sig som bibliotekarie till yrket, och han hade starkt intresse för att denna yrkeskänsla
skulle kunna sprida sig även till andra personer som sysslade med folkbiblioteksarbetet. Inte
minst därför var det som han tog initiativet till att biblioteksföreningen skulle skaffa sig ett eget
tidskriftsorgan.

Stanislaus Grönfeldt invaldes på föreningens andra årsmöte till suppleant i styrelsen och
har som sådan bl. a. på styrelsens uppdrag verkställt en utredning om användningen av de större
bibliotekens dupletter.

I enlighet med sista årsmötets uttalande angående läroverks- och seminariebiblioteken har
styrelsen beslutat till Kungl. Maj:t ingiva en underdånig skrivelse med framhållande av
föreningens önskemål.

Den av sista årsmötet tillsatta kommittén, som fick i uppdrag att utarbeta  klassifikations-
och katalogiseringssystem, har haft 26 sammanträden och har därunder behandlat större delen
av klassifikationssystemet. Kommittén har gått ganska detaljerat till väga och har gjort detta
i den övertygelse, att man först på grundvalen av ett noga genomtänkt och tämligen i detalj
utarbetat system kan bygga upp de förenklade klassifikationsregler, som kunna anses böra
tillämpas av de små biblioteken.

Med anledning av styrelsens i förra årsberättelsen införda, till Lärarelönenämnden ställda
skrivelse, har nämnden i sitt detta år avgivna betänkande — efter att i korthet ha redogjort
för hur bibliotekariernas avlöningsförhållanden äro ordnade vid statens högre allmänna läroverk
och realskolor — gjort följande uttalande:

»Efter förutskickande av dessa tankar och erinringar vill nämnden i fråga om de statsunderstödda
privatläroverken framhålla, att deras boksamlingar i allmänhet äro av ganska ringa
omfattning. De torde i sådant avseende icke gå upp mot boksamlingarna vid åtminstone
åtskilliga av de realskolor, där det åligger rektor att utan särskild gottgörelse handhava
bibliottekariegöromålen. Under sådana förhållanden torde biblioteksväsendet vid dessa läroanstalter icke
kunna anses hava nått den utveckling, att statens medverkan bör särskilt påkallas för beredande
av gottgörelse för bibliotekens skötsel i form av vare sig kontant ersättning åt
biblioteksvårdarna eller lindring i deras undervisningsskyldighet. Anses vid något av dessa läroverk särskild
bibliotekarie behövlig, är det givetvis riktigast, att denne får kontant betalning för sitt arbete.
Med hänsyn till storleken av bibliotekariearvodena vid de allmänna läroverken äro de belopp,
som härvid kunna ifrågakomma, så ringa att de icke spela någon nämnvärd roll för skolornas
ekonomi. Och om gällande bestämmelser tolkas så, att realskolerektorerna kunna erhålla
nedsättning i sin undervisningsskyldighet på grund av biblioteksgöromålen, då följer därav, att
liknande lindring kan medgivas vid privatläroverken särskilt förordnade bibliotekarier. Tolkas
åter gällande bestämmelser icke på sådant sätt, så lära tillräckliga skäl icke förefmnas för att
vid privatläroverken tillämpa en annan grundsats.

Nämnden finner alltså Sveriges allmänna biblioteksförenings nu berörda framställning icke
föranleda någon vidare åtgärd från dess sida.

Dock anser sig nämnden i anledning av denna framställning icke kunna underlåta att
framhålla önskvärdheten därav, att privatläroverken sättas i stånd att förskaffa sig bättre
utrustning i avseende å såväl bibliotek som undervisnings- och studiemateriell överhuvudtaget,
emedan sådant utgör en grundförutsättning för en efter nutidens krav tillfredsställande
undervisning. Att närmare ingå på denna fråga ligger emellertid utanför nämndens uppgift.»

Sedan sista årsmötet har föreningen haft den glädjen, att dess arbete rönt ett
betydelsefullt erkännande från statsmakternas sida, för vilket styrelsen ber att få uttala föreningens
ödmjuka tack. På Kungl. Maj:ts förslag har riksdagen medgivit att fr. o. m. innevarande år

tillsvidare finge utgå ett belopp av 2,000 kronor årligen som understöd till föreningens tidskrift
Biblioteksbladet. Som villkor för anslaget har genom nådigt brev den 22 juli 1918 föreskrivits,
att Biblioteksbladet skulle lämnas till nedsatt pris av 2 kr. till alla statsunderstödda folk- och
studiecirkelbibliotek samt till alla under läroverks- och folkskolöverstyrelserna stående
undervisningsanstalters bibliotek, samt att föreningen dessutom skulle till staten kostnadsfritt överlämna
40 exemplar av tidskriften.

Som föreningens representant har styrelsens sekreterare deltagit i det tionde norska
biblioteksmötet i Bergen i oktober 1917 och i den danska biblioteksföreningens första årsmöte i
Köpenhamn i september innevarande år.

Föreningen räknar för närvarande 771 medlemmar, därav 10 ständiga och har sedan förra
årsmötet ökats med 85.

Utom föreningens medlemmar har Biblioteksbladet över 325 prenumeranter, däribland 314
studiecirklar.

I sammanhang med denna sin berättelse vill styrelsen även omnämna några högst betydelsefulla
uppslag, som sedan sista årsmötet gjorts inom svenskt biblioteksväsen och vilka innebära
starka förhoppningar, att några på föreningens årsmöten framförda önskemål skola förverkligas.

Med anledning av en av redaktör Anders Pers detta år i första kammaren väckt motion
anhöll riksdagen i en skrivelse till konungen, att Kungl. Maj:t täcktes låta verkställa utredning
angående bättre vard och utveckling av sådana bibliotek, som utgöra en mellanform mellan de
stora statsbiblioteken och de egentliga folkbiblioteken samt för riksdagen framlägga det
förslag, vartill utredningen kunde föranleda. Till följd härav har Kungl. Maj:t bemyndigat chefen
för ecklesiastikdepartementet att för den begärda utredningens verkställande tillkalla fem
sakkunniga, och genom ämbetsskrivelse den 2 augusti 1918 hava härtill utsetts riksbibliotekarien
Isak Collijn, f. d. lektorn Isak Fehr, förste bibliotekskonsulenten Fredrik Hjelmqvist, redaktör
Anders Pers och fru Maja Sandler. Syftet med herr Pers' motion och därmed också med de
tillkallade sakkunnigas utredningsarbete kan sammanfattas i följande tre huvudpunkter: bättre
och sakkunnig ledning av stiftsbibliotekens bokskatter, bättre tillgodoseende av läroverkens,
framförallt lärjungarnas behov i fråga om bibliotek och läsrum samt slutligen en utbyggnad
av hela vårt folkbiblioteksväsende med stiftsbiblioteken eller andra därtill lämpliga bibliotek
såsom central- eller distriklsbibliotek.

Genom bankdirektör Wallenbergs storartade miljongåva och genom stadsfullmäktiges i
Stockholm beslut i fråga om de Forsgrénska medlen kan man nu för upprättande av ett stadsbibliotek
i huvudstaden räkna på en och en halv miljon kronor och härmed har alltså en fråga, som har
den största betydelse ej blott för Stockholms utan säkerligen även för hela vårt lands
biblioteksverksamhet förts nära sin lösning.

Slutligen anser sig styrelsen böra omnämna, att Läroverksöverstyrelsen bland sina
riksdagspetita i år lagt fram ett detaljerat förslag till förbättrade löneförhållanden för bibliotekarierna
såväl vid de högre allmänna läroverken som vid realskolorna och statens samskolor, med en
löneskala stigande efter vissa grunder från 240 till 660 kronor och med möjlighet för rektorerna
att kunna medgiva bibliotekarierna nedsättning i undervisningstjänstgöringen.

Stockholm den 12 okt. 1918.

<tab><tab><tab><tab><tab><tab><tab><tab><i>J. M. Hulth</i>
<tab><tab><tab><tab><tab><tab><tab><tab>Ordförande.
<tab><tab><tab><tab><tab><tab><tab><tab><tab><tab><tab><tab><tab><i>Fredrik Hjelmqvist</i>
<tab><tab><tab><tab><tab><tab><tab><tab><tab><tab><tab><tab><tab><tab>Sekreterare.

Därefter föredrogs följande revisionsberättelse rörande granskningen av
föreningens räkenskaper:


<b>Sveriges allmänna biblioteksförenings ekonomiska ställning den 1 januari 1917.</b>
<table>
<td c><i>Tillgångar.</i><td>
<td>Kontant i kassan . . . <td r>13:97
<td>Innestående å sparkasseräkning i Nya banken . . . <td r>220:73
<td>Innestående å kapitalräkning i Stockholms handelsbank . . . <td r>376:22
<td 2 r>————————
<td r>Summa kr. <td r>610:92
<td>
<td c><i>Skulder.</i><td r>
<td>Kapitalbehållning . . . <td r>610:92
<td 2 r>————————
<td r>Summa kr. <td r>610:92
<td><td r>
<td c><b>Kassasammandrag för år 1917.</b><td r>
<td><td r>
<td c><i>Inkomster.</i><td r>
<td>Saldo från 1916 . . . <td r>13:97
<td>Avgift av 1ständig medlem . . . <td r>40:—
<td>748 årsavgifter à 2 —. . . <td r>1,496:—
<td>11 årsavgifter à 3:— . . . <td r>33:—
<td>271 studiecirklars avgifter à 1:75 . . . <td r>474:25
<td>Inkomster från tredje årsmötet . . . <td r>196:—
<td>Insamlat till Kjellbergsnumret av Biblioteksbladet . . . <td r>840:—
<td>Gåva av Nordiska bokhandeln . . . <td r>300:—
<td>Gåva av herr Hjalmar Wijk . . . <td r>100:—
<td>Diverse inkomster . . . <td r>57:04
<td>Räntemedel . . . <td r>90:60
<td>Uttagit å sparkasseräkning . . . <td r>1,080:—
<td>Förre kassaförvaltaren bibliotekarien Fredrik Nilsson till godo . . . <td r>8:07
<td 2 r>————————
<td r>Summa kr. <td r>4,728:93
<td><td r>
<td c><i>Utgifter.</i><td r>
<td>För Biblioteksbladet (till tryckning m.  m.) . . . <td r>1,163:80
<td>För årsmötet . . . <td r>382:55
<td>Diverse utgifter . . . <td r>151:98
<td>Insättning å sparkasse- och kapitalräkning . . . <td r>2,885:60
<td>Saldo till 1918 . . . <td r>145:—
<td 2 r>————————
<td r>Summa kr. <td r>4,728:93
<td><td r>
<td c><b>Föreningens ekonomiska ställning den 31 december 1917.</b><td>

<td c><i>Tillgångar.</i><td>
<td>Kontant i kassan . . . <td r>145:—
<td>Innestående å sparkasseräkning i Nya banken . . . <td r>261:71
<td>Innestående å kapitalräkning i Stockholms handelsbank . . . <td r>393:75
<td>Innestående å sparkasseräkning i Sydsvenska kreditaktiebolaget . . . <td r>1,776:51
<td 2 r>————————
<td r>Summa kr. <td r>2,576:97
<td><td>
<td c><i>Skulder.</i><td>
<td>Skuld till förre kassaförvaltaren bibliotekarien Fredrik Nilsson . . . <td r>8:07
<td>Kapitalbehållning . . . <td r>2,568:90
<td 2 r>————————
<td r>Summa kr. <td r>2,576:97
</table>
Stockholm den 31 december 1917.
<tab><tab><tab><tab><tab><tab><tab><tab><tab><tab><tab><i>Fredrik Hjelmqvist.</i>

Räkenskaperna för år 1917 för Sveriges allm. biblioteksförening äro denna dag av oss
granskade och riktiga befunna och dess behållning oss redovisad, varför vi tillstyrka full och
tacksam ansvarsfrihet at räkenskapsföraren.
<table>
<td><td c>Stockholm 9 okt. 1918.<td>
<td><i>C. Löfgren.</i><td c><td><i>Severin Hallberg.</i>
</table>
Föreningen beslöt bevilja styrelsen full och tacksam ansvarsfrihet.

Till medlemmar i föreningens styrelse omvaldes bibliotekarien C. Grönblad,
folkskolläraren G. A. Ljungberg, biblioteksamanuensen G. Wetterberg, lärarinnan
vid Oskarskolan i Stockholm Malin Geijer och seminarieadjunkten Anna
Sörensen samt nyvaldes efter bibliotekarien Fr. Nilsson, som under året avlidit, andre
bibliotekskonsulenten K. Tynell.

Till styrelsesuppleanter omvaldes folkskolläraren E. Stålfelt och seminarieadjunkten
Elisabet Eurén samt nyvaldes efter andre bibliotekarien S. Grönfeldt,
som avlidit, andre bibliotekarien S. Hallberg.

Till revisorer utsågos andre bibliotekarien C. Efvergren och kassör C. G.
Löfgren samt till dessas suppleanter herr E. Johansson och andre bibliotekarien
A. Holmberg.

Aftonens föredrag av föreståndaren för generalpoststyrelsens bibliotek och
arkiv <i>P. G. Widegren</i> behandlade <i>»Amerikanska specialbibliotek och frågebyråer
samt huru denna institution kan tillämpas på svenska förhållanden».</i> För detta
föredrag och den därpå följande diskussionen redogöres i följande häfte.

Mötet avslöts därpå med några ord av ordföranden.

<tab><tab><tab><tab><tab><tab><tab><tab>*

Vid omedelbart efter årsmötet hållet konstituerande sammanträde valde
styrelsen till vice ordförande bibliotekarien C. Grönblad, till sekreterare fil. d:r F.
Hjelmqvist och till kassaförvaltare fil. d:r K. Tynell.

</chapter>
<chapter name="ACCESSIONSKATALOGEN FÖR SVERIGES OFFENTLIGA BIBLIOTEK.">
<h2>ACCESSIONSKATALOGEN FÖR SVERIGES OFFENTLIGA BIBLIOTEK.</h2>
En återblick och ett perspektiv framåt.

Av Andre bibliotekarien <sc>Stanislaus Grönfeldt.</sc>

Den för ett flertal av Sveriges offentliga bibliotek gemensamma accessionskatalog,
vilken genom Kungl, bibliotekets försorg utgives över det tilländalupna
årets förvärv av utländsk litteratur, ingår med den nyligen


framlagda årgången 1916 i sitt fjärde decennium. Företaget har sålunda nått en
ålder, som väl kan motivera en tillbakablick på det sätt, varpå det fyllt och
alltjämt söker fylla sin uppgift, samt en därmed förknippad dryftning av dess vidare
utveckling.

Vad först nyssnämnda uppgift beträffar, så angives densamma i den gemensamma
accessionskatalogens första årgång (för år 1886) vara i främsta rummet
att ersätta de dessförinnan av universitetsbiblioteken i Uppsala (från 1850) och
Lund (från 1853) var för sig utgivna accessionskatalogens och sålunda: »att
lämna universitetens vetenskapsidkare litteraturanvisningar av större omfattning
och i bättre form, än som genom dittills i samma syfte brukliga tidningsannonser
kunnat åstadkommas . . . . . Förenade — heter det vidare — kunna
förteckningarna över våra biblioteks accessioner bereda forskaren en rätt god inblick i
den nyaste litterära produktionen, på samma gång de angiva, vad som därav
finnes för allmänheten tillgängligt inom vårt land. Sålunda kan den tanke
realiseras, som blivit uttalad, att statens offentliga bokförråd bör anses som en helhet;
dess fördelning på olika orter bör icke förhindra den gemensamma användningen
av dess olika delar för främjande av forskning och vetenskap. Utgivandet
även gemensam katalog skall även på andra områden medföra hälsosamt samarbete
mellan de olika biblioteken; allmänheten skall med större uppmärksamhet följa
deras utveckling; och den sakkunnige skall vara i stånd att pröva i vad mån de
vid inköpen tillgodose sin uppgift såsom bildningsanstalter och motsvara de
uppoffringar, som därför göras.»

Att ovan fixerade uppgifter under de gångna trettio åren i städse växande
mån också realiserats får väl anses ställt utom debatt och torde nog erkännas av
flertalet biblioteksbesökare. Särskilt önskemålet om de skilda bibliotekens
samverkan torde kunna sägas förverkligat till en utsträckning, som kommer det
uppställda idealet av de skilda bokförrådens enande till gagnet i en enda helhet så
nära som väl möjligt — detta tack vare i främsta rummet just den gemensamma
accessionskatalogens härvid absolut oundgängliga hjälp.

Samtidigt med denna glädjande utveckling av de skilda offentliga bibliotekens
på den gemensamma accessionskatalogen grundade samverkan till den boklånande
allmänhetens fromma har också gått en motsvarande utökning av densammas
omfattning till att f. n. (årg. 1916) innesluta ej mindre än 46 skilda bibliotek
mot ursprungligen summa 7. Det vittnar särdeles gott om den sakkunskap och
förtänksamhet, varmed accessionskatalogens förste redaktör, dåvarande
amanuensen vid Kungl, biblioteket, sedermera riksbibliotekarien E. W. Dahlgren, gått till
sitt verk, att den ursprungliga planen för boktitlarnas systematiska inordnande
kunnat bibehållas i stort sett orubbad i fulla tre decennier trots den nämnda
oerhörda ökningen av antalet källor och motsvarande kunskapsområden, från
vilka det bibliografiska materialet numera härflyter. Först i den nu föreliggande
31 årgången har den systematiska uppställningen undergått en varsam revision i
moderniserande syfte, huvudsakligen berörande facken rätts- och samhällsvetenskap,
naturvetenskap och teknologi. Då accessionskatalogens vetenskapligt
grundade systematik sålunda visat sig väl fylla även praktiska krav, meddelas
densamma här till en jämförelse för intresserade med gängse importerade
klassificeringssystem, varvid nu företagna moderniseringar och tillägg utmärkas genom
spärrad stil:

1. Bibliografi, biblioteks- och arkivväsen, bokhandel, <sp>bokhantverk,</sp> paleografi,
typografi.
2. Encyklopedi och polygrafer.

3. Teologi: Bibeln. Övrig teologi. Swedenborgianism.
4. Kyrkohistoria.
5. Religionsvetenskap. <sp>Teosofi, spiritism och christian science.</sp>
6. Filosofi och estetik. <sp>Psykologi.</sp>
7. Undervisnings- och universitetsväsen. Elementära laro- och läseböcker samt barnböcker.
8. Filologi, a. Allmän. <sp>Orientalisk filologi i allmänhet; b. Indoeuropeiskt</sp>
1. Allmän, 2. Indisk, 3. Iransk och armenisk, 4. Klassisk (med nygrekisk och
nylatinsk), 5. Romansk, 6. Germansk (utom nordisk), 7. Nordisk, 8. Keltisk, 9. Slavisk
och <sp>baltisk,</sp> 10. <sp>Övriga indoeuropeiska språk;</sp> c. <sp>Semitisk</sp> (assyrisk, se
Arkeologi): 1. Allmän, 2. Hebreisk, arameisk och syrisk, 3. Arabisk, 4. Etiopisk; d.
Ural-altaisk; e. Kinesisk och japansk; f. <sp>Övriga språk</sp> (egyptisk filologi, se Arkeologi).
9. Litteraturhistoria.
10. Modern vitterhet: a. Engelsk, b. Fransk och provencalsk, c. Italiensk, d. Nederländsk
e. <sp>Nygrekisk,</sp> f. <sp>Portugisisk,</sp> g. Rumänsk, h. Slavisk, i. Spansk, j. Tysk, k. Finsk,
l. Ungersk, m. Dansk, norsk och <sp>ny-isländsk,</sp> n. Svensk: 1. På svenska (tr.
utomlands), 2. På främmande språk. (Övrig modern vitterhet, se 8. Filologi.)
11. Bildande konst: a. Allmän, 1). Arkitektur (med <sp>stadsplaneväsen</sp> och <sp>trädgårdskonst</sp>),
 c. Skulptur, d. Måleri, e. Grafisk konst, f. Dekorativ konst.
12. Musik och teater.
13. Arkeologi: a. Allmän. Orientalisk arkeologi i allmänhet, b. <sp>Europeisk.</sp> Klassisk
(det grekisk-romerska kulturområdet), c. <sp>Asiatisk.</sp> Assyriologi, d. <sp>Afrikansk.</sp>
Egyptologi, e. <sp>Amerikansk.</sp>
14. <sp>Historiska hjälpvetenskaper</sp> lomatik, kronologi, sfragistik, numismatik,
heraldik, genealogi) jfr 16. Biografi.
15. Historia: a. Allmän, b. Forntiden, c. Medeltiden (i allmänhet), d. Nyare tiden (i
allmänhet). <sp>Världskriget 1914,</sp> e. Balkanstaterna och Turkiet, f. England, g.
Frankrike, h. Italien, i. Nederländerna och Belgien, k. Polen, 1. Ryssland (med
Östersjöprovinserna), m. Schweiz, n. Spanien och Portugal, o. Tyskland och Österrike-Ungarn
p. Norden (Sverige, Norge, Danmark, Finland, <sp>Island</sp>), q. <sp>Judarna,</sp> r. Asien, s. Afrika,
t. Amerika, u. Australien och Oceanien.
16. Biografi: a. Samlingar, b. Särskilda personer och släkter.
17. <sp>Allmän kulturhistoria</sp> (med spel, magi och ordensväsen). (Särsk. länders
kulturhist., se 15. Historia.)
18. <sp>Folklitteratur och folklore.</sp>
19. Etnografi och antropologi.
20. Geografi och resebeskrivningar: a. Alla eller flere världsdelar, b. Europa, c. Asien,
d. Afrika, e. Amerika, f. Australien och Oceanien, g. Polartrakterna, h. Kartor och
kartografi.
21. Statistik.
22. Rätts- och statsvetenskap: a. Allmän, b. Juridik, c. Statsrätt och statsförvaltning, d.
<sp>Kommunalväsen,</sp> e. Internationell rätt <sp>(med fredsrörelsen),</sp> f.
Nationalekonomi och <sp>finansväsen,</sp> g. <sp>Sociala frågor.</sp>
23. Teknologi: a. Allmän, b. <sp>Mekanisk teknologi</sp> (med hantverk) och maskinlära, c.
<sp>Elektroteknik,</sp> d. Kemisk teknologi. <sp>Fotografi,</sp> e. <sp>Bergsvetenskap</sp> (med
<sp>metallurgi,</sp> f.  Praktisk byggnadskonst.
24. <sp>Kommunikationsväsen</sp> (tekniskt och ekonomiskt): a. Allmänt, b.
Lantkommunikationer, c. sjökommunikationer (med kanaler), d. Aviatik (se 28. Krigsväsen: c),  e.
Post, telegraf, telefon.
25. <sp>Lanthushållning:</sp> a. Jordbruk och husdjursskötsel (härunder <sp>mejerihantering
och trädgårdsskötsel</sp>), b. Skogsskötsel, c. Jakt och fiske.


26. <sp>Handel</sp> (med handelshistoria och handelsteknik).
27. Gymnastik och sport.
28. Krigsväsen: a. <sp>Allmänt</sp> och lantkrigsväsen, b. Sjökrigsväsen, c. <sp>Aviatik</sp> (även icke militär).
29. Matematik.
30. Naturvetenskap: a. Allmän, b. Astronomi (med <sp>geodesi</sp>), c. Meteorologi (med
<sp>jordmagnetism</sp>), hydrografi, d. Fysik, e. Kemi, f. Geologi (med <sp>seismologi</sp>), mineralogi
och paleontologi, g. <sp>Allmän biologi,</sp> h. Botanik, i. Zoologi.
31. Medicin. Veterinärmedicin. <sp>Farmaci.</sp>
32. Tidskrifter och kalendrar av allmänt och blandat innehåll samt tidningar.
33. Samfunds skrifter av allmänt och blandat innehåll.

Emellertid har accessionskatalogens utvidgning vid sidan av ökat gagn för
forskningen och det djupare bildningssträvandet naturligtvis även medfört ökat
redaktionsarbete för dess utgivare och förlängd tryckningstid med ty åtföljande
svårigheter för densammas utkommande i god tid på året. Visserligen skulle f. n.
de alltemellan hörda klagomålen över dessa svårfrånkomliga, av otillräckliga
anslag och knappheten på tillgänglig arbetskraft vållade dröjsmål med
accessionskatalogens utgivning kunna om ej helt avvisas, så dock i viss mån berövas sin
udd genom rätt och slätt ett påpekande av hurusom nämnda svårigheter tidvis
gjort sig gällande vida mera än nu till hinder för forskningen. Sålunda måste
exempli gratia förvärven för såväl åren 1903—04 som 1909—10 sammanföras i
var sin dubbelvolym. Att den vetenskapliga litteratur, varom dessa resp. 1906
och 1912 utg. årgångar gåvo upplysning, ej förtjänade att betecknas som den
»nyare» är självfallet, och den mera direkta nyttan som kallbibliografier för
forskning och vetenskapligt studium torde givetvis högst väsentligt reducerats
beträffande dessa årgångar. Det är emellertid att hoppas, att för framtiden dylika
urbota mässfall skola kunna förebyggas, och åtgärder vidtagas i syfte att
säkerställa accessionskatalogens utkommande i rättan tid d. v. s. vid det akademiska
läsårets ingång med höstterminens begynnande. Närmast i betraktande torde väl
då komma en begränsnmg av accessionskatalogens retroaktiva omslutning. Som
bekant sträcker sig denna ännu alltjämt i rätt stor utsträckning tillbaka till
startåret 1886; en framflyttning av denna åldersgräns till 1900 eller hellre en
konsekvent begränsning till 10 år, motsvarande de sammanfattande alfabetiska
registrens omslutning, skulle sålunda säkerligen medföra väsentligt minskad såväl
tidsutdräkt som kostnad. Nära till hands ligger även en inskränkning i det nu
förekommande omtryckandet av i äldre årgångar redan upptagna arbeten, så
snart desamma förvärvats av ännu ett i accessionskatalogen representerat bibliotek?
annat än det (eller de) ursprungligen för accessionen innestående. Ingendera av
dessa reformer synes kunna i nämnvärd man förringa accessionskatalogens
användbarhet vare sig som bibliografisk källskrift för forskningen eller som
förmedlare vid de skilda bibliotekens ovan omtalade samverkan, vilken senare roll väl
numera torde få anses som accessionskatalogens huvuduppgift, som i lika
utsträckning kommer bibliotekspubliken över hela landet till godo.

Som en visserligen nog så radikal åtgärd i åsyftad riktning, om eller när
nämnda palliativ ej längre visa sig tillfyllest, låter slutligen tänka sig en
uppdelning av det bibliografiska materialet, som från de många (46) olika källorna
fyller varje årgång av accessionskatalogen, — en uppdelning lagd så, att de av
Kungliga biblioteket, universitetsbiblioteken, Göteborgs stadsbibliotek samt
Vetenskapsakademien gjorda, mera direkt för universitets- eller högskolestudier och


vetenskaplig forskning avsedda förvärven snabbast möjligt kunde publiceras,
antingen sammanförda i en huvudvolym eller uppdelade på exempelvis fyra
kvartalshäften. Den mera för speciell yrkesutbildning eller praktisk verksamhet
avsedda litteraturen skulle däremot kunna sammanföras till ett supplementhäfte, även
upptagande ett för hela årgången gemensamt alfabetiskt register. Till detta
sluthäfte synes alltså de av det stora flertalet mindre bibliotek gjorda nyförvärven
kunna sparas. Givetvis bör emellertid varje mera genomgripande förändring i
accessionskatalogens redigering grundas på en föregående statistisk analys av
innehållet i åtminstone några årgångar av densamma; en preliminär undersökning
av vissa avdelningar (1—9, 19, 26—27)<footnote>Avdelningarna äro uttagna i avsikt att omfatta även några av ifrågakommande
specialbibliotek särskilt uppmärksammade lärdomsområden: filologi, litteraturhistoria (men ej modern
vitterhet), rätts- och statsvetenskap, naturvetenskap och medicin.</footnote> av den sista tillgängliga årgången (1915)
har sålunda legat till grund för ovan framkastade reformförslag. Åtminstone det
sista av dessa torde dock öppna ett framtidsperspektiv, allt för avlägset för att
för närvarande motivera ett närmare ingående på dess detaljer.<footnote>De av bibliotekarien Grönfeldt framställda förslagen till ändring av principerna för
accessionskatalogens utgivningssätt skulle helt säkert i sina konsekvenser medföra vissa olägenheter.
Särskilt gäller detta om de av honom  framkastade tankarna på en inskränkning i det nu
förekommande omtryckandet av i äldre årgångar upptagna arbeten och på en uppdelning av
katalogen. Ang. accessionskatalogen och de reformplaner, som äro å bane på auktoritativt håll,
se vidare det s. 223 införda referatet av riksbibliotekariens i ärendet till kungl. maj:t ingivna
riksdagspetiturn. <tab>Red.</footnote>

</chapter>
<chapter name="UTVIDGNING AV DE CENTRALA
FÖRELÄSNINGSBYRÅERNAS VERKSAMHET.">
<h2>UTVIDGNING AV DE CENTRALA
FÖRELÄSNINGSBYRÅERNAS VERKSAMHET.</h2>
Av Docent <sc>Lännart Ribbing.</sc>

I flesta fall gäller det om sociala inrättningar, att stillastående är liktydigt med
försvagande. Utan att vilja nedsätta det storslagna arbete, som hos oss lagts
ned på »university extension», kan det ej nekas, att vår föreläsningsrörelse på
senare år för mycket trampat kända banor och för litet sökt efter landvinning på
nya områden.

Den kritik, som ofta — mest man och man emellan — riktas mot vår
föreläsningsverksamhet, har delvis rätt, delvis orätt. Den går huvudsakligen ut på,,
att vi ej meddela något systematiskt vetande utan genom strödda föreläsningar
över skilda ämnen snarare bidraga till att förvirra hjärnorna än att klara upp
begreppen. Detta är kritik <i>utifrån.</i> Inifrån te sig tingen på annat sätt.
Föreläsningarna böra visserligen meddela kunskaper; men det finns även något som
heter <i>intellektuell uppbyggelse.</i> En människa, som — kanske levande i avlägsen
bygd — går i strävsamt arbete, har gott av att för en stund glömma det
dagliga livet och dess omsorger och häva sig upp i en intellektuell värld. Jag tror
att för många åhörare föreläsningarna väsentligen ha denna hetydelse.

En på dessa områden erfaren man sade mig en gång, att allmänheten
behövde se, hur mycket som låg bortom det trånga vardagslivets synrand, att

föreläsningarna här motarbetade andlig begränsning och verkade väckande och
upplivande.

Jag vill i förbigående säga, att föreläsarna även ha andra uppgifter än att
hålla föredrag; de kunna på grund av bättre kunskaper och förbindelser lämna
personer nyttiga upplysningar och stå dem till tjänst i viktiga frågor. I vårt
stora land känna de olika landsdelarnas befolkning varandra för litet. Huru
mycken enfald har på grund därav ej framträtt i vår riksdag t. ex. angående
Norrland. Det är blott få bildade, vilka i den grad som föreläsarna ha
tillfälle att beresa hela landet, att lyssna till krav och önskningar och bilda sig en
uppfattning om skilda förhållanden. Det är en aktningsvärd skatt av kunskaper,
som sålunda långsamt samlas hos föreläsarkåren; rätt använd kunde den komma
att bli av rik betydelse.

I viss mån ha dock våra kritiker rätt, när de förebrå föreläsningsverksamheten,
att den skänker för litet sammanhängande kunskaper; och det är här vi
söka bättra på. Svårigheterna äro dock långt större än utomstående ana, något
som emellertid ej får förskräcka oss. Vi måste söka ordna det så, att vår
verksamhet kan meddela den allmänbildning, som i olika fall är behövlig; skola,
press och allmän läsning äro här ej tillfyllest. Det besvärliga är nu, att vår tid
har mera sinne för att oupphörligt tränga framåt än för överblickar och att skåda
tillbaka. Detta gör sig starkt gällande i vetenskapen men an kraftigare, då det
är fråga om allmänbildningens art. Vi lappa och bota på det gamla
bildningsidealet från renässansen men söka allt för litet utgrunda huru en nutida
allmänbildning borde te sig. Emellertid kunna vi nog ända draga några riktlinjer. I
Sverige synda vi framförallt genom att ej skaffa oss tillräckliga kunskaper om
egna förhållanden. En kurs behandlande vårt lands natur, historia och kultur
borde med vissa mellanrum upprepas vid varje föreläsningsförening; någon
oövervinnelig svårighet att med nuvarande föreläsare ordna en sådan torde ej rinnas.
Småningom skulle så ingå i allmänna medvetandet, att bevistandet av en sådan
kurs, kunskap om dessa ting, vore något, som man kunde kräva av varje
medborgare, som ej vore förslöad. I vissa fall, där intresset för sociala rörelser är
stort, borde sammanhängande kurser i samhällsfrågor vara lämpliga. I handels-
och sjöfartssamhällen kunde man ge kurser om dessa yrken och deras historia.
Flera sådana kurser kunde man nog åstadkomma med ett stycke god vilja.
Huvudsaken är att väcka människorna till förståelse för tillvarons vida innebörd,
det samband mellan vetenskapen och livet, som till vardagens obetydligaste ting
fogar ett stycke djup och levande mänsklig historia. Så blir vetenskapen ett
stycke av verkliga livet och den vanliga arbetsvärldens synrand vidgas mot andens
rymder. Naturligen måste man vid ordnandet av dylika kurser gå fram med
stor försiktighet, så att ej mer eller mindre förtäckt politiskt agitation — från
ena eller andra hållet — får smyga sig in.

Fråga är även, om ej värnpliktstiden kunde mer än redan sker användas
till att ge vår ungom bildning. Det vore gott, om man i militära kretsar finge
ögonen bättre upp för dessa förhållanden. Härvidlag får en ytterst viktig sak
ej glömmas. Skall manskapet kommenderas till föreläsning, måste det befrias
från en motsvarande arbetstimme. Att, som nu stundom sker, genom en
föreläsning fråntaga dem en fritimme är ett beklagligt psykologiskt misstag och
fördärvar hela saken genom att göra föreläsningarna avskydda. Kan detta
missförhållande ej ändras, böra föreläsningarna vid regementena helt inställas. Vi
vilja emellertid hoppas, att man i militära kretsar allt mer får ögonen upp för
de stora möjligheter till meddelande av bildning, som värnpliktstiden lämnar,

och att man under den långa vintern säkerligen utan skada för den militära
utbildningen kan avse tid därtill.

Min kännedom om centralbyrån i Lund och dess verksamhet gör att jag
ville se den äga långt vidsträcktare uppgift, än nu är fallet. Vi hoppas ju att
förr eller senare få ett folkuniversitet; detta hindrar oss ej att anse det
föreläsningsbyråerna borde alltmer bli centralpunkter för bildningsverksamheten bland
folket. Jag har ju redan visat på, att de borde lägga fram planer för
sammanhängande kurser och således i större mån än hittills verka ledande på
föreläsningsverksamheten. Jag ville även att den skulle träda i innerligare samband
med föreläsningsföreningarna, samlas till rådplägning med deras föreståndare och
tillsammans med dem arbeta pä ett fördjupande och förbättrande av hela verksamheten.

En annan viktig uppgift ville jag även lägga i centralbyråns händer. Det
har klagats över, att de personer, som leva i landsorten, få sina bildningsmöjligheter
avklippta genom brist på råd och ledning för studierna. Jag tänker mig
nu, att verkligt intresserade kunde brevledes vända sig till centralbyråerna för
att få ledning i studiearbetet. Det bleve ju en hel ny möda för centralbyråerna,
dock kanske ej så betungande, som man först är benägen att föreställa sig.
Man kunde ju för varje ämne sätta upp ett schema, som tid efter annan på
grund av vetenskapens och litteraturens växt finge ändras. I viktigare fall finge
dock rent personliga råd och meddelanden givas. Någon liten avgift borde ju
läggas på frågorna till att förhindrande spörjande i fåvitsko. Jag tänker mig,
att om cetralbyråerna sammanträdde en gång i månaden för att behandla och
besvara sådana förfrågningar skulle det vara tillräckligt, Den ökade mödan för
sekreteraren finge naturligtvis gäldas genom höjt arvode. Det större arbetet
för styrelsens medlemmar skulle rikligt lönas genom känslan att göra en betydande
insats i vårt kulturliv, att vara till glädje för många och att fylla ett allvarligt behov.

</chapter>
<chapter name="ETT EFTERFÖLJANSVÄRT EXEMPEL.
De  nya bestämmelserna  om statsunderstödet till folkbiblioteken i Danmark.">
<h2>ETT EFTERFÖLJANSVÄRT EXEMPEL.</h2>
De  nya bestämmelserna  om statsunderstödet till folkbiblioteken i Danmark.

Kort översikt av <sc>Fredrik Hjelmqvist.</sc>

På senare tiden har det onekligen kunnat förefalla, som om man på
bestämmande håll inom danska riksdagen ej skulle haft samma förståelse för
folkbibliotekens betydelse, som den norska och den svenska riksdagen visat sig äga.
Under det att statsunderstöden i Norge och Sverige i det stora hela utgå med
samma belopp som de från annat håll kommande tillskotten, genomförde de
danska beviljande myndigheterna för några år sedan i sparsamhetsintresse den
bestämmelsen, att ortstillskottet skulle vara dubbelt så stort som statsbidraget.

Om sålunda de danska folkbiblioteken under några år kunna sägas ha varit
i visst hänseende ogynnsammare ställda än motsvarande institutioner i Sverige
och Norge, så har emellertid förhållandet radikalt förändrats dels genom det är
1914 påbörjade upprättandet av centralbibliotek, dels och framförallt genom de

nya bestämmelser angående statsunderstödet till folkbiblioteken, som antogos av
1917—18 års riksdag och vilka i fråga om städerna och de större stationssamhällena
trätt i kraft den 1 april 1918 och i fråga om den egentliga landsbygden
äro avsedda att tillämpas fr. o. m. den 1 april innevarande år.

I huvudsak gå de nya bestämmelserna ut på att dels i allmänhet befordra
bibliotekens rent upplysande verksamhet dels understödja utvecklandet av verkligt
fackmässigt ledda bibliotek inom de orter, som ha största förutsättningar därför:
städerna och de större stationssamhällena.

Grundbestämmelsen blir den gamla: staten lämnar i understöd ett belopp,
som motsvarar hälften av det ortstillskott under föregående år, som »har fast
karaktär;), d. v. s. härleder sig från någon offentlig institution eller förening,
såsom kommun, sparbank, andelsförening, föreläsningsförbund, biblioteksförening,
för så vitt ej en dylik förenings medlemmar betingat sig säskilda lånerättigheter.
Som kommunalt bidrag kunna också räknas särskilda för biblioteksändamål
avsedda och använda lokaler, eventuellt med inräkning av ljus och värme. Värdet
av detta bidrag måste särskilt attesteras av kommunen. Genom ett senare
infört tillägg kunna även lokaler, som ställas till bibliotekets förfogande av andra
än kommunen, räknas som ortsbidrag.

Utöver det statsbidrag, uppgående till hälften av ortsbidraget, som alltså
folkbiblioteken i allmänhet äro berättigade till, kan emellertid ett bibliotek, som
uppfyller vissa villkor, erhålla höjt statsbidrag. Dessa villkor ställa sig något
olika i stad och på land.

I <i>städerna,</i> till vilka även räknas större »stationsbyer», kan statsbidraget förhöjas

1) med 1/4 av ortstillskottet till sådana bibliotek, som genom ett gratis
tillgängligt läsrum (med handbibliotek  och en <i>utbildad</i> bibliotekarie) utför ett
betydligt upplysningsarbete och tillika har gratis utlåning (uppfylles blott ett av dessa
två villkor, nedsättes förhöjningen till blott 1/8 av ortsbidraget);

2) med 1/4 av ortstillskottet till bibliotek, vilkas utgifter till bibliotekarielön,
utgöra 1/4 av hela budgeten.

På den egentliga <i>landsbygden</i> kan statsbidraget förhöjas

1)  med 1/4 av ortstillskottet till sådana bibliotek, som genom handböcker
och med en <i>kunnig</i> bibliotekarie utför ett betydligt upplysningsarbete och tillika
har gratis utlåning (uppfylles blott ett av dessa villkor, nedsättes förhöjningen
till blott 1/8 av ortsbidraget);

2) med 1/4 av ortstillskottet till bibliotek, vilkas utgifter till bibliotekarielönen
utgör 1/4 av hela budgeten.

Både för stads- och landsbibliotek gälla följande regler:

1) Statsunderstöd lämnas till upprättandet av nya bibliotek och  till
genomgripande omorganisation av gamla med 1/3 av de för detta ändamål anslagna
ortsbidragen. I detta fall kan statsunderstödet tilldelas samma år, som
ortstillskottet avser.

2) Bibliotek, som erkänts som centralbibliotek (se därom nedan), erhåller
utom understödet efter de allmänna reglerna ett »centraltillskott» på 1,500 kr.

3) Till understöd åt folkbibliotek, som låta sina bibliotekarier deltaga i den.
av bibliotekskonsulenterna anordnade bibliotekariekursen, må utdelas
sammanlagt 1,200 kr., därav 600 till den allmänna sommarkursen och 600 till en
fortsättningskurs.

4) Biblioteket skall tillhöra kommunen eller vara en »självägande institution»
eller ägas av en förening med biblioteksverksamhet som huvudändamål.

Slutligen kunna stadsbibliotek, som gratis utlåna upplysande litteratur till
landsbygden och betala frakten för böckernas sändande till låntagarna, få dessa
fraktkostnader ersatta av staten efter ingiven räkning.

Beträffande de här refererade bestämmelserna är först och främst att märka,
att <i>Köpenhamn</i> är alldeles undantaget. Huvudstaden kan ej erhålla
statsunderstöd i någon form till sina folkbibliotek. Man bör också giva akt på de
olikheter, som förefinnas i bestämmelserna angående kraven på bibliotekarien i stad
och på land. I fråga om stadsbiblioteken fordras som ett av villkoren för rätt
till höjt statsbidrag, att bibliotekarien skall ha gått igenom en verklig
utbildningskurs i en eller annan form. Slutligen har man att observera de viktiga
skiljaktigheterna mellan de danska och de svenska reglerna för statsunderstöd till
folkbiblioteken, som ligga däri, att statsbidragen i Danmark utgå kontant och
att där ej finnes någon maximigräns.

Till de ovan återgivna, i »finanslovene föreskrivna bestämmelserna ha av »statens
bogsamlingskomité» fogats några förtydligande tillägg, varur följande kan förtjäna
framhållas.

Vid ansökan om statsbidrag skall avlämnas särskild redogörelse för läsrumsarbetet,
som bl. a. skall innehålla uppgift om den tid, då bibliotekarien eller
hans medhjälpare är närvarande på läsrummet, antalet besökande, en —
åtminstone ungefärlig — beräkning av förhållandet mellan tidningsläsare och
handboksanvändare, ett kort utdrag av en dagbok över arbetet (innehållande t.
ex. uppgifter om arten av besvarade frågor, om samarbete med andra bibliotek,
med skolor och studiecirklar).

Angående bibliotekarielönen inskärpes, att denna ej får vara blott »fingerad»
utan måste helt och hållet komma bibliotekarien till godo.

Slutligen nämnes som exempel på »genomgripande omorganisation»: upprättande
av läsrum med handboksamling, anskaffande av en handboksamling, fullständig
omkatalogisering. Den till reorganisationen anslagna summan måste i alla
händelser utgöra hälften av den årliga budgeten och minst 300 kr.

Som redan framhållits kan ett bibliotek jämte understöd efter de allmänna
reglerna erhålla ett särskilt »centraltillskott», om det erkännes som <i>centralbibliotek.</i>
I detta avseende gälla följande regler:

Biblioteket skall tillhöra kommunen eller vara självägande institution och dess
stadgar skola godkännas av statens bogsamlingskomité. Det skall vidare hava
en för fri utlåning avsedd boksamling, där den upplysande facklitteraturen skall
vara fylligt representerad. Utlåningen skall vara gratis, och biblioteket skall
lämna ut lån till den omkringliggande landsbygden inom ett område, som skall
bestämmas för varje särskilt bibliotek. Sådana upplysande böcker, som
biblioteket ej själv äger, skall det söka skaffa från de stora biblioteken. Dessutom
skall biblioteket hava ett läsrum med handboksamling, som skall hållas öppet
under tider, då också folk från landet kan besöka det. Slutligen skall det hava
«en fackutbildad bibliotekarie, som anställts av bibliotekets styrelse efter att platsen
förklarats till ansökan ledig. Valet av bibliotekarie skall underställas statens
bogsamlingskomités godkännande. Detsamma är föreskrivet i fråga om hans lön,
vilken måste börja med minst 2,000 kr. och efter 16 år uppgå till minst 3,600
kr. Härtill kommer avlöning till biträde åt bibliotekarien. Bibliotekarien eller
hans biträde skola vara tillstädes i läsrummet minst 4 timmar dagligen.

Även i fråga om <i>barnbiblioteken,</i> som hittills understötts med ett belopp
som motsvarar hälften av det kommunala tillskottet, har regeringen nu framlagt
förslag, som om de antagas av riksdagen komma att innebära en synnerligen

kraftig uppmuntran till upprättande och utvecklande av detta slag av bibliotek.
De föreslagna villkoren äro: Även andra fasta årliga tillskott (t. ex. från en
barnbiblioteksforening, en sparbank o. s. v.) likställas med kommunala bidrag.
Statsunderstödet kan förhöjes a) med 1/3 av ortstillskottet till sådana skolor, som
inrätta en handboksamling i barnbiblioteket, b) med 1/8 till skolor, som hålla
läsrummet öppet utanför den egentliga skoltiden under en lärares metodiska
handledning, och c) med 1/4 till skolor som inrätta särskilt läsrum. Till
upprättandet av nya barnbibliotek lämnas understöd uppgående till samma belopp,
som kommunen själv anslår, och till 1/3 av övriga ortsbidrag.

I sammanhang med att, såsom framgår av det föregående, fordringarna
på bibliotekarierna i vissa fall skärpts, har under hösten 1918 hållits en
biblioteksskola i Köpenhamn. Skolan, som är de» första i sitt slag i
Skandinavien, öppnades den 16 september. 15 elever hade infunnit sig och
för deltagande i kursen, som skulle räcka 3 månader, erlades av varje
elev 100 kr. I regel fordrades minst ett års förutgående bibliotekstjänstgöring.
Undervisningen omfattar såväl en teoretisk del (3 à 4 timmar om dagen)
som en praktisk, bestående i tjänstgöring vid något lämpligt bibliotek i
Köpenhamn. Den teoretiska delen avser att dels sätta eleverna in i biblioteksteknikenr
dels orientera dem i forntidens och nutidens kultur- och samhällsliv, såsom det
har tagit sig uttryck i litteraturen, dels slutligen utvidga deras kunskap om den
litteratur, som föreligger på danska (och på norska och svenska). Som lärare
hade bogsamlingskomitén lyckats förvärva några av de förnämsta krafterna vid
Köpenhamns bibliotek, både de vetenskapliga och de folkliga, bl. a. chefen för
det Kongl. biblioteket d:r Lange.

</chapter>
<chapter name="BIBLIOTEKSNOTISER">
<h2>BIBLIOTEKSNOTISER</h2>
<b>Sveriges offentliga biblioteks accessionskatalog.</b> Bland de frågor, som riksbibliotekarien
»anhållit skola föreläggas nästa års riksdag, ingår även begäran om ökat anslag till den av
Kungl. biblioteket utgivna, men för Sveriges offentliga bibliotek gemensamma accessionskatalogen.
Efter att ha erinrat om den betydelse denna har för vart lands vetenskapliga forskning och om
den uppmärksamhet den väckt i utlandet, framhåller riksbibliotekarien, hurusom
redaktionsarbetet vuxit för varje år och huru svårt det är med nuvarande arbetskrafter att hinna snabbt
nog bearbeta det från de olika biblioteken insamlade materialet och avsluta katalogens tryckning
så pass tidigt, att de i årgången inflytande uppgifterna äro aktuella. Det ansågs som ett rekord,
när årg. 1914 förelåg färdigtryckt i början av augusti 1915. Den senaste årgången 31,
omfattande accessionen för år 1916, kunde på grund av flera samverkande omständigheter, bl. a.
redaktörsskifte, icke utgivas förrän i februari innevarande år.

För att förebygga ett upprepande för framtiden av ett dylikt dröjsmål är det som
riksbibliotekarien i år hemställer, att kungl. maj:t täcktes föreslå riksdagen att besluta om
vidtagande av vissa åtgärder, ägnade att underlätta utgivandet av accessionskatalogen. I detta
sammanhang ger han först en överblick över katalogens tillkomst och utveckling.

Planen om en för Sveriges större offentliga bibliotek gemensam accessionskatalog började
på allvar diskuteras år 1885. Förut hade endast universitetsbiblioteken i Uppsala (från 1850)
och Lund (från 1853) utgivit årliga accessionskataloger närmast avsedda till handledning för
lärare och studerande vid respektive universitet. Vid ett sammanträde på Kungl. biblioteket i
mars 1886 med representanter för fyra av landets mest betydande bibliotek, Kungl. biblioteket,
de båda universitetsbiblioteken samt Vetenskapsakademiens bibliotek, beslöts att årligen av
trycket utgiva en för nämnda bibliotek gemensam accessionskatalog, vari dessa biblioteks förvärv
av utländsk litteratur skulle förtecknas. Katalogens redigering uppdrogs åt dåvarande amanuensen
i Kungl. biblioteket E. W. Dahlgren, och redan följande år förelåg den första årgången,
omfattande accessionen för år 1886, färdigtryckt. Utom de fyra ovannämnda biblioteken hade även
följande tre anslutit sig till företaget: Vitterhets-, historie- och antikvitetsakademiens, Karolinska
institutets och Generalstabens bibliotek. Redan i den andra årgången hade de deltagande
bibliotekens antal stigit från sju till femton; i den senast utgivna årgången 31 för 1916 utgör
motsvarande siffra 46. De två första årgångarna trycktes såsom bilagor till Kungl. bibliotekets
handlingar, bd 9—10; från och med årgång 3 har katalogen utkommit som en självständig
publikation.

Kostnaderna för accessionskatalogen ha fr. o. m. år 1900 varit påförda åttonde huvudtitelns
anslag till skrivmaterialier och expenser m. m. och fr. o. m. 1913 det ur detta anslag utbrutna
förslagsanslaget till tryckningskostnader.

Under de första 20 åren utgick särskild ersättning för arbetet med katalogens redigering
endast under de få år, då denna sköttes av en person, som ej var anställd som tjänsteman vid
Kungl. biblioteket. Sedan katalogens förste redaktör, d:r E. W. Dahlgren, blivit riksbibliotekarie,
gjorde han emellertid år 1905 en hemställan, att för redigeringen måtte anvisas ett belopp av

1,500 kr. Det begärda beloppet beviljades av 1906 års riksdag, och anslaget har sedermera
utgått med samma summa årligen, ända till dess det för årg. 1917 höjdes till 2,000 kr.

Fr. o. m. årgång 1911 har redigeringsarbetet varit lämnat åt en av Kungl. bibliotekets e. o.
tjänstemän, som mot åtnjutande av högsta amanuensarvode, 2,000 kronor, samt det årliga
redigeringsanslaget, 1,500 kronor (fr. o. m. årgång 1917 höjt till 2,000), fick sig ålagt att slutföra
redigeringen senast under september månad året efter det, för vars accession redovisades. Genom
detta arrangemang, som alltsedan varit gällande, berövades Kungl. biblioteket under allra största
delen av året en arbetskraft och nödgades av ett för andra ändamål avsett anslag avstå ett
avsevärt belopp — 2,000 kronor — för ifrågavarande de offentliga bibliotekens gemensamma
angelägenhet.

Anordningen med en e. o. tjänsteman såsom redaktör visade sig i flera avseenden mindre
lämplig. I ett den 11 maj 1916 utfärdat intyg yttrade riksbibliotekarien Dahlgren: »För
utförandet av detta arbete erfordras icke blott den största noggrannhet och flit, utan även en
litteraturkännedom, en förtrogenhet med bibliotekssystem och bibliografiska hjälpmedel, en kritisk
skärpa och ett vaket öga, som för visso icke äro envar egna eller av alla kunna förvärvas.»
Det torde ligga i öppen dag, att det icke alltid är möjligt att bland den e. o. personalen finna
någon för ett så krävande och betydelsefullt arbete lämplig kraft. Det är givetvis mera
sannolikt att bland de erfarnare ordinarie tjänstemännen sådan kraft skall kunna anträffas. Härtill
kommer att de yngre tjänstemännen även behövas i allt större utsträckning för andra, växande
göromål, särskilt sådana som stå i samband med allmänhetens betjänande. Det är vidare icke
möjligt att räkna med en ur flera synpunkter önskvärd kontinuitet i redigeringsarbetet,
alldenstund redaktören vid befordran till ordinarie tjänsteman måste lämna accessionskatalogen och
detta kanske just på en tidpunkt, då han blivit förtrogen med arbetet och på ett alldeles
särskilt sätt skickad att utföra detsamma.

För att undanröja dessa olägenheter föreslår riksbibliotekarien, att kostnaderna för
redigeringen och utgivandet av accessionskatalogen, som hittills utgått på extra ordinarie stat,
överföras på ordinarie på så sätt, att en ny andre bibliotekarietjänst inrättas, mot skyldighet för
Kungl. biblioteket att allt framgent ombestyra ifrågavarande arbete.

Den andre bibliotekarie, som ålägges redigeringen av accessionskatalogen, måste emellertid
framhåller riksbibliotekarien, i löneavseende intaga en i förhållande till övriga tjänstemän av
samma grad något förmånligare ställning. Arbetet har vuxit oerhört, genom ökning i antalet
deltagande bibliotek, genom bibliotekens anslagssummors ökning och deras bytesförbindelsers
utvidgning, varigenom katalogen tillföres ökat material, samt slutligen ej minst genom det
alfabetiska register, som fr. o. m. årgång 1913 fogats till katalogen, i sist utgivna årgång
upptagande 74 trespaltiga, med petit tryckta sidor. Katalogens utveckling framgår därav, att sidantalet
vuxit från 213 i årgång 1886 till 851 i årgång 1916 samt antalet deltagande bibliotek från 7
till 46. Ökningens tempo har varit i ständig stegring, så att årgång 1916 upptager jämt 200
sidor mera än årgång 1911. Oaktat den ökade arbetsbördan får katalogens utgivning ej
fördröjas. Sålunda har det nu gått därhän, att 9 à 10 timmars daglig arbetstid är nödvändig under
största delen av den tid, under vilken arbetet pågår. Semester kan redaktören icke komma i
åtnjutande av förrän efter arbetets avslutande, följaktligen knappast före september månad. Pä
grund av de särskilda krav på tid och kraft, som arbetet ställer på redaktören, är det fullkomligt
otänkbart, att någon andre bibliotekarie skulle vilja åtaga sig redigeringen utan särskilt vederlag,
vartill kommer, att de särskilda kvalifikationer, som arbetet förutsätter, måste anses motivera
högre ersättning.

Jämte den nya andre bibliotekarietjänsten föreslår därför riksbibliotekarien uppförande på
ordinarie stat av ett särskilt anslag om 1,000 kr. att användas såsom förstärkning av den andre
bibliotekaries löneförmåner, vilken utses att redigera accessionskatalogen.

<b>Vid Uppsala universitetsbibliotek</b> har till överbibliotekarie utnämnts förste bibliotekarien
därstädes fil. d:r J. M. Hulth.

<b>Vid Lunds universitetsbibliotek</b> har till andre bibliotekarie utsetts biblioteksamanuensen
därstädes fil. lic. Gunnar Carlquist.

<b>Ecklesiastikdepartementets grundkatalog.</b> Nyligen har utkommit tredje häftet av »Katalog
över böcker, som folk- och skolbibliotek samt riksförbund, som bedriva biblioteksverksamhet,
kunna erhålla i statsbidrag». Häftet innehåller slutet på den i föregående häfte påbörjade
avdelningen rätts- och statsvetenskap: statistik (i huvudsak utarbetad av bibliotekskonsulenterna),
nationalekonomi och sociala frågor, statsrätt m. m. (bibliotekskonsulenterna), juridik (advokat
G. Stjernstedt); teknologi med bergsbruk och metallurgi (professor C. A. Heuman och
statsgeologen F. Tegengren); ekonomi: huslig ekonomi (fröken Lilly Arfwedson), jordbruk och
boskapsskötsel (statskonsulenten Aug. Östergren), trädgårdsskötsel (direktör G. Lind och fru Ellen
Nordenstreng), skogsskötsel, jakt och fiske (lektor Nils Sylvén), handel (professor O. Sillén),
kommunikationsväsen (bibliotekarien L. Dal): krigsväsen (major Osvald Kuylenstierna och kapten
Sten Rudberg), sjöväsen (löjtnant S. O. T. Traung), gymnastik och idrott (gymnastikdirektör Mia
Schannong och kand. Torsten Tegnér), spel; matematik och naturvetenskap: matematik (doc. Nils
Kuylenstierna), allmän naturvetenskap (lektor Nils Sylvén), astronomi (förste aktuarien Olof
Åkesson), fysik och kemi (lektor G. Starck), geologi (överdirektör Axel Gavelin), botanik (lektor Nils
Sylvén), zoologi (fil. lic. Torsten Pehrsson); medicin (professor Torsten Thunberg). Till sist
innehåller häftet slutet på avdelningen Böcker för barn och ungdom (s. 25—36; de 24 första sidorna av
denna avdelning ingingo i häfte 1). Häftet omfattar 96 sidor. Härmed föreligger katalogen
dess helhet färdig, blott de utförliga registren återstå. Grundkatalogen utsändes kostnadsfritt till alla
statsunderstödda folk-, skol- och studiecirkelbibliotek och försäljes dessutom hos samtliga
bokhandlare till ett pris av 4:50 för katalogen i dess helhet.

Samtidigt utsändes ett första tillägg, omfattande huvudsakligen arbeten utkomna åren
1915 och 1916. Tillägget, som omfattar 56 sidor, innehåller c:a 650 arbeten inom alla
litteraturgrenar.

<b>Marinens manskaps och underbefäls bibliotek.</b> Den utredning, som av statsrådet och
chefen för sjöförsvarsdepartementet uppdragits åt förste bibliotekskonsulenten Hjelmqvist
har nu slutförts och föreligger tryckt. De önskemål, som utredningen mynnar ut i,
sammanfattas i följande punkter: i fråga om <i>marinens manskapsbibliotek,</i>

att staten till deras utveckling och vard måtte lämna särskilda anslag, utgående efter
följande grunder:

1. till kårer med under 500 man (med undantag av skeppsgossekårerna) efter 1 krona 50 öre pr man,
2. till kårer med mellan 500 och 1,000 man efter 1 krona 25 öre pr man, dock minst 750 kronor,
3. till kårer med mellan 1,000 och 1,500 man efter 1 krona pr man, dock minst 1,250 kronor,
4. till kårer med över 1,500 man efter 50 öre pr man, dock minst 1,500 kronor, och
5. till de båda skeppsgossekårerna efter 75 öre pr man, samt

i fråga om <i>marinens underbefäls biblioteksverksamhet,</i> att denna måtte av staten understödjas
på i huvudsak följande villkor:

1. understöden skola utgå med samma belopp, som det bidrag underbefälssällskapet självt
för samma år tillskjuter av egna medel till inköp och inbindning av böcker samt till
anskaffning av bokhyllor eller bokskåp och av katalog och utlåningsutensilier, dock med högst 400 kr.,
2. statsbidraget utgår kontant och skall användas till inköp och inbindning av böcker,
3. biblioteket skall vara brandförsäkrat,
4. sällskapet skall, innan nytt statsbidrag kan erhållas, ha vederbörligen styrkt, att
villkoren i fråga om det senast erhållna statsbidraget blivit uppfyllda.
På samma gång som man måste hoppas att det initiativ, som på detta sätt tagits av den
nuvarande sjöministern, måtte leda till något bestående resultat, kan man inte annat än önska,
att våra stora skeppsredare ville å sin sida vidtaga åtgärder för att befrämja den ej mindre
behövliga biblioteksverksamheten bland vår civila sjömanskår.

<b>Nordisk tidskrift för bok- och biblioteksväsen,</b> som höjt sitt pris till 15 kr., erbjuder
i de två första häftena av årgång 1918 ett intressant och omväxlande innehåll. Av störst
intresse för den, som ej är speciellt bokfackman, är kanske bibliotekarien O. Waldes i h. 2
ingående uppsats »om bokanteckningar som källor och behofvet af provenienskataloger». Här
belyses en sida av bokforskningen, som väl ej varit opåaktad förut, men där man med all säkerhet
skulle kunna vinna ut större resultat, om man, som förf. föreslår, mera planmässigt grepe sig
an med saken. Även en skenbart- obetydlig notis, t. ex. om tid och rum, då en av bokens
ägare förvärvade densamma, kan, när den kommer i sitt rätta sammanhang, lämna en värdefull
upplysning. Walde anför en hel del, ofta roande exempel på bokanteckningar. Bl. a. visar
han, hur man genom dylika kan följa ett par berömda svenska forskningsresande och boksamlare
från 16- och 1700-talen, Sparfvenfelt och Björnståhl, under deras resor och hur man tack vare
sådana anteckningar får uppgifter om deras lärda umgänge o. s. v. Uppsatsen mynnar ut i en
önskan, att de gamla biblioteken måtte systematiskt genomforskas just med hänsyn till de
upplysningar, som kunna erhållas av bokanteckningarna, och förf. drar själv upp några grundlinjer
för hur ett dylikt arbete lämpligen bör bedrivas. Av tidskriftens övriga innehåll må följande
framhållas. Docenten Gottfrid Carlsson redogör i h. 1 för ett av honom i universitetsbiblioteket
i Jena funnet unikt exemplar av en stridsskrift mot Gustav Vasa, författad av den tyske
äventyrsriddaren Berend von Melén, och belyser ingående tidsomständigheterna vid denna skrifts
tillkomst, dess sanningshalt och de motåtgärder, som Gustav Vasa vidtog. Bibliotekarien Arne
Kildal ger i samma häfte en illustrerad redogörelse för det nya Bergens-biblioteket, och
bibliotekarien Lauritz Nielsen lämnar där en utredning av några frågor rörande den bekante danske
1500-talsförfattaren Christian Pedersens utgivar- och boktryckarverksamhet, en utredning, som bl. a,
är av intresse för vår kännedom om det äldsta Malmö-boktrycket. Slutligen kan omnämnas
professor Heibergs skildring av ett betydelsefullt stycke medeltida bokhistoria i den i h. 2
ingående uppsatsen om biblioteket i det italienska, av irländska munkar grundlagda klostret Bobbio,
bekant bl. a. för de många Palimpsester, som härstamma därifrån.

<b>Linköpings stiftsbibliotek.</b> Stiftsbibliotekarien i Linköping greve C. M. Stenbock har i
ett litet häfte med titeln Strövtåg i Linköpings stiftsbibliotek (84 s., pris 2:25) samlat och
utgivit en del förut i tidningar tryckta uppsatser rörande det gamla bibliotekets dyrbarheter.
Avsikten är att visa upp, framför allt för Östergötlands egna inbyggare, vilka kostbara klenoder
som finnas förvarade i Linköpings stiftsbibliotek, och därigenom intressera dem för bibliotekets
fortsatta utveckling. Man kan ej heller säga annat än att den lilla skriften bör ha stora
utsikter att kunna verka för detta sitt ändamål och överhuvud taget för att rikta bokintresserad
allmänhets uppmärksamhet på ett av våra förnämsta minnesmärken över gångna tiders litterära
kultur.

Förf. börjar med en kort utredning om resterna av det medeltida bibliotek, som en gång
varit knutet till östgötadomen. Han redogör sedan för de förnämsta donationerna och dröjer
därvid särskilt vid bibliotekets egentlige grundläggare, Erik Benzelius d. y.

Efter att ha givit en översikt av det brokiga innehållet i bibliotekets »konst- och
kuriositetskabinett», går förf. över att skildra några särskilda rariteter bland samlingarna:
Stegeborgs-minnen, Elsevierer (Linköpings stiftsbibliotek äger ej mindre än 422 av de 2,000 tryckalster, som
bära detta boktryckarnamn), den praktfulla Guldsmedsboken, Bure-minnen, Visingsborgs-tryck m. m.

Man kan nog vara frestad att sätta frågetecken vid några av förf:s kombinationer, men
arbetets uppgift är ej att lämna några bokhistoriska utredningar utan, som redan nämnts, att
söka intressera för bibliotekets dyrbara samlingar.

Förf. har till slut framställt en del önskemål för stiftsbibliotekets framtid. Man kan
förvåna sig över att han bland dessa tar upp sådant som komplettering av bibliotekets samlingar
av Elsevier- och Visingsborgs-tryck. Däremot är det allt skäl att önska framgång åt hans vädjan
att möjlighet måtte beredas biblioteket att kunna bättre konservera sina dyrbarheter, och att
i större utsträckning än för närvarande låter sig göra kunna följa med den nyare litteraturen.
Likaså synes det vara väl motiverat, att man i Linköping söker samla tryck och handskrift
rörande Östergötland och framför allt Linköping. Sist, men därför ej minst kan man ej annat
än önska, att vederbörande måtte behjärta bibliotekets behov av ökat anslag till personalens
avlöning. Säkerligen som en följd av greve Stenbocks skrift har ett antal representativa
östgötar stiftat ett samfund, som kallar sig Linköpings stiftsbiblioteks vänner, samt utfärdat ett
upprop för att värva medlemmar och skaffa understöd. Utom biskop och landshövding ha
bland andra universitetskanslern Carl Swartz, Verner von Heidenstam, Birger Mörner,
professorerna C. Hallendorff och K. G. Westman skrivit under detta upprop. Vanlig ledamot av
samfundet erlägger 25 kr. om året, ständig ledamot minst 500 kr. och stödjande ledamot minst
1,000 kr. på en gång.

<b>Norrköpings stadsbibliotek</b> kunde den 22 okt. 1918 fira femårsdagen av invigningen ao
dess nya lokaler i den av universitetskansler C. Swartz donerade biblioteks- och
museibyggnaden, och till minnesdagen utsände dess bibliotekarie, d:r Hj. Lundgren en liten brochyr
innehållande en återblick på de gångna åren. Man finner av de här lämnade siffrorna, att
biblioteket kraftigt utvecklats under dessa år. Besökens antal har ökats från 25 tusen år 1913

<img 1>
Studierummet i Norrköpings stadsbibliotek.
</img>

till 36 tusen år 1917, och under samma tid har siffran för hemlånen stigit från 28 tusen till
38 tusen band per år. Som bekant består biblioteket av tvänne avdelningar, den lärda och
den populära, med i vissa avseenden skiljaktiga bibliotekstekniska metoder. Vid utlåningen
användas t. ex. i den förra avdelningen blanketter med låntagarens underskrift, i den senare
ett kortstystem. Samlingarna ha under perioden ökats med över 15 tusen band. En avsevärd
del av tillväxten har sin grund i Kungl. Maj:ts på lärarekollegiets vid h. allm. läroverket
gjorda hemställan fattade beslut, att med stadsbiblioteket skulle införlivas den del av
läroverksbiblioteket, som ej ansågs böra ingå i lärarnas referensbibliotek eller i lärjungebiblioteket. I
enlighet med detta beslut ha redan 8,800 band överförts till stadsbiblioteket, och detta lär ha att
förvänta ytterligare åtskilliga band. Bland de redan öyerförda märkes den Wadströmska
boksamlingen, bestående av 2,000 band med huvudsakligen naturvetenskapligt innehåll, som 1799
donerades till Norrköpings trivialskola av överdirektör C. B. Wadström. År 1914 erhöll
stadsbiblioteket av d:r Swartz en värdefull samling biografica om 1,269 nummer småtryck i 42
kapslar, sammanförd av revisor O. Kugelberg. Biblioteket har i ett särskilt rum samlat all den
medicinska litteratur, som det äger, och här framläggas de tidskrifter, å vilka stadens
läkaresällskap prenumererar, en anordning, av vilken biblioteket har den fördelen, att dessa tidskrifter
sedan bli dess egendom. — Personalen har till den 1 okt. i år bestått av utom bibliotekarien
två amanuenser och en vaktmästare samt frivillig arbetskraft vid olika tillfällen (ang.
stadsfullmäktiges beslut om ökad arbetskraft se Bibl.-bl. 1918, s. 177). Det av stadsfullmäktige
beviljade anslaget utgjorde år 1914 12,000 kr., men har sedan efter hand ökats, så att det år 1918
uppgå till 21,100 kr.

<b>Horatius i svenska översättningar.</b> Bibliotekarien vid Lunds universitetsbibliotek S. E
Melander har utgivit några bibliografiska anteckningar om de översättningar, imitationer och
efterbildningar av Horatius, som förekomma i svensk litteratur (70 s., pris 2:50). Det till
bibliografien fogade personregistret upptar över hundra mer eller mindre kända namn på
svenskar, som översatt eller efterbildat den gamle romarskalden, en siffra, som redan den ger en viss
föreställning om den betydelse denne haft i svensk litteratur.

<b>Läroverksbibliotekariernas arvoden.</b> Såsom redan i korthet antytts i S. A. B:s styrelses
ovan s. 209 ff. införda berättelse har Läroverksöverstyrelsen i år tagit upp frågan om höjda arvoden
åt läroverkens bibliotekarier bland sina riksdagspetita. Den har därvid, som den uttryckligen
framhåller, endast tagit hänsyn till det arbete, som kan åligga bibliotekarien i förhållande till
läroverkets lärare och lärjungar, och ej till den ökning av arbetet, som kan bli en följd av att
de större läroverksbiblioteken möjligen skulle, såsom redaktör Pers föreslagit, få en ställning
som distriktsbibliotek i förhållande till de egentliga folkbiblioteken. Vid beräkningen av
arvodesbeloppen har överstyrelsen lagt till grund den ersättning, som för närvarande är bestämd
för timlärare utan full lärarekompetens, eller 120 kr. pr veckotimme. Den har vidare utgått
från att bibliotekarielönen bör stå i ett viss förhållande å ena sidan till läroverkets storlek, å
andra sidan till bibliotekets samt att en viss minimitid bör fixeras för bibliotekets öppethållande.
Med en viss ledning av de för några år sedan till överstyrelsen inlämnade uppgifterna om den
för bibliotekets skötsel behövliga arbetstiden, har överstyrelsen uppställt följande förslag till
arvodesskala, vilken dock ej är avsedd att vara absolut bindande, utan i vilken jämkningar böra
kunna efter behov vidtagas.

<i>1. Högre allmänna läroverk.</i>

Bibliotek med mindre än 14,000 band<footnote>Gränsen har bestämts till 14,000 band, då detta är den ungefärliga storleken på
bokbeståndet i det minsta av de gamla stiftsbiblioteken, Visby stiftsbibliotek.</footnote>
<table>
<td>Läroverk med mindre än 400 elever (bibliotekets öppningstid minst 2 tim. i veckan) . . . <td>420 kr.
<td>Läroverk med 400--599 elever (bibliotekets öppningstid minst 2 1/2 tim. i veckan) . . .<td>480 kr.
<td>Läroverk med minst 600 elever (bibliotekets öppningstid minst 3 tim. i veckan) . . . <td>540 kr.
</table>
<table><td c>Bibliotek med minst 14,000 band.<td>
<td>Läroverk med mindre än 400 elever . . . <td>540 kr.
<td>Läroverk med 400—599 elever . . . <td>600 kr.
<td>Läroverk med minst 600 elever . . . <td>660 kr.
<td>(Ang. öppningstiderna se ovan.)<td>
<td>
<td c><i>2. Realskolor.</i><td>
<td>Med minst 100 elever och med bibliotek om minst 2,000 band . . . <td>360 kr.
<td>I övriga realskolor . . . <td>240 kr.
</table>
Öppningstiderna ha ansetts i ovanstående båda grupper av realskolor böra bestämmas till
resp. minst 2 och 1 1/2 timmar i veckan.

I fråga om alla dessa skolor föreslås dessutom, att rektor skall ha rätt att, när så kan
anses behövligt, bevilja nedsättning i bibliotekariens undervisningsskyldighet med högst 2 timmar.

<b>Läroverksbibliotekens behov av statsanslag till inköp och inbindning av böcker</b>
har tagits upp till behandling av rektorn vid Eksjö kommunala gymnasium C. Lindsten
i Pedagogisk tidskrift 1918, h. 7, i sammanhang med frågan om befrämjandet av
läroverkslärarnas vetenskapliga arbete. I regel torde, framhåller förf., en lärare ej ha råd att själv skaffa
sig de böcker, som han kan behöva för att fullfölja någon vetenskaplig undersökning. På platser
utanför Stockholm, Göteborg, Uppsala och Lund är han, då hans eget läroverksbibliotek i regel
är ytterst sparsamt törsett med modern litteratur, hänvisad till de möjligheter, som erbjudas genom
läroverksbibliotekens rätt att förmedla lån från rikets offentliga bibliotek. Hur stor fördel denna
rätt än innebär, kan den dock ej motsvara det gagn, som en forskningsintresserad lärare skulle
ha av ett någolunda välförsett bibliotek på platsen. Ett dylikt skulle dessutom vara till nytta
ej blott för de lärare, som själva sysslade med vetenskap, och de lärjungar, som kunde tänkas
följa dem. »Det skulle säkert ha mycket att ge även övriga både lärare och lärjungar, hela
skolväsendet och därigenom vårt kulturliv i övrigt.» Men även direkt skulle det kunna, betonar
förf., verka till nytta i vidare kretsar som ett supplement till de folkbibliotek med populärt
innehåll, som numera finnas i de flesta städer. För dem, som av en eller annan anledning
kunna behöva begagna ett vetenskapligt arbete, även utan att i egentlig mening sysselsätta sig
med vetenskaplig forskning, och »de äro nog», menar förf. säkerligen med all rätt, »flera än
man tror», för dem ha läroverksbiblioteken en ej obetydlig uppgift att fylla.

För att läroverksbiblioteket skulle kunna vara till gagn i antydda avseenden, måste det,
framhåller förf., få en sakkunnig ledning. Särskild bibliotekarie bör tillsättas vid alla läroverk,
och rektor, som vid flertalet realskolor tillika är bibliotekarie, bör befrias från biblioteksgöromålen.
Bibliotekariens arvode bör bestämmas så pass rikligt, att man äger rätt att fordra av
honom »både en smula sakkunskap och en smula arbete». Förf. förordar tillika inrättandet
av biblioteksnämnder vid varje läroverk, bestående av bibliotekarien jämte samtliga
huvudlärare i de olika läroämnena. Men först och sist understryker förf. behovet av anslag till
bibliotekets förnyelse. Den enda utvägen, som hittills stått öppen för sistnämnda ändamål,
har i regel varit vad som kunnat erhållas av läroverkets huvudsakligen genom lärjungarnas
terminsavgifter bildade biblioteks- och materiellkassa. Men detta har i de små läroverken varit
ytterst obetydliga belopp. Det allra mesta, om inte allt går där till bekostande av inrednings-
och undervisningsmateriell, tryckning av kataloger, arbetsordning och årsredogörelse m. m.
»Bibliotekets bokinköp måste komma allra sist i den långa raden av nödvändiga utgifter och
endast rent undantagsvis kunna göras.» Riksdagen måste, anser förf., träda hjälpande emellan
oeh lämna anslag till bokinköp. »Redan en summa av 500 kr. i medeltal för varje läroverk
till detta ändamål skulle», menar han, »kunna ge ganska mycket och dock ej medföra större
ökning av statsbudgeten än omkring 40,000 kr. för år.» Han framkastar i detta sammanhang



tanken på att den till statsverket inflytande delen av terminsavgifterna borde delas mellan
ljus- och vedkassorna samt biblioteks- och materiellkassorna och därigenom direkt komma de läroverk
till godo, vid vilka de upptagits. Om ett eventuellt statsanslag till läro verksbiblioteken skulle,
som naturligt vore, utgå med olika belopp för högre läroverk och för realskola borde, menar
förf. till slut, kommun, som fått tillstånd till att påbygga realskola med kommunalt gymnasium,
förpliktas att fylla ut biblioteksanslaget, så att det utginge med samma belopp som vid statens
högre läroverk.

<b>Statsbidraget till folk- och skolbibliotek 1918.</b> År 1918 hade ansökningar om
statsanslag inkommit från 1,449 bibliotek, 798 folkbibliotek och 651 skolbibliotek, som samtliga
utom 3 (1 folkbibliotek och 2 skolbibliotek) erhöllo anslag. I jämförelse med förra året
innebär detta en ökning av 70 st., 17 folkbibliotek och 53 skolbibliotek. Anslagsbeloppet är tills.
147,558:83 kr., därav 99,283:30 till folkbiblioteken, 48,275:53 till skolbiblioteken, vilket
innebär en. ökning av hela beloppet med 12,989:36 kr., varav 7,939:88 falla på
folkbiblioteken, 5,049:48 på skolbiblioteken.

<b>Folkhögskolekurser med anknytning till biblioteks- och studiecirkelverksamhet.</b>
I ett föreg. häfte (s. 136) omnämndes de metoder, som vid en av Södermanlands-Närkes
nation anordnad hembygdskurs försöktes för att få till stånd spridning av litteratur i samband med
kursen. En fullt systematisk verksamhet av delvis likartad natur har man på sina håll påbörjat
i anslutning till folkhögskolekurser, och i den av Dalarnes folkhögskolekursförening nyligen
utgivna redogörelsen för föreningens första arbetsår 1917—18 lämnas en kort översikt av denna
verksamhet.

Det framhålles, att folkhögskolan, för att kunna ge något mera än en ganska ytlig bildning
samtidigt måste bli en inledning till fortsatta självstudier. Därför har man sökt att anknyta
dess arbete till andra grenar av folkbildningsarbetet: man har sökt lämna anvisningar, hur ett
bibliotek organiseras och skötes, hur en studiecirkel bildas och arbetar, hur man kan erhålla
föreläsningar och vandringsbibliotek o. s. v. På samma sätt har man sökt anknyta de kortare
folkhögskolekurser, som hållits ute i bygderna, till folkbildningsarbetet. Särskilda föreningar
för anordnande av dylika kurser ha stiftats i Värmland, Västergötland, Blekinge och nu senast
Dalarne. Initiativet till sistnämnda förening har utgått från Brunnsviks folkhögskola i
förbindelse med de nykterhets- och arbetaresammanslutningar, som anordna statsunderstödd
biblioteks- och studiecirkel verksam het, och redan i stadgarna föreskrives, att kurserna skola ordnas »i
samband med den av staten understödda biblioteks- och studiecirkelverksamheten». Ansökan om
anordnande av kurs skall också åtföljas av bl. a. katalog äver platsens bibliotek, förbindelse
från platsens studiecirkel eller bibliotek att i samband med resp. föreläsare inköpa anbefalld
litteratur samt förbindelse från kursens anordnare att bilda minst en studiecirkel i vid kursens
förekommande ämne och efter av resp. föreläsare uppgjord plan.

Under första året har föreningen anordnat fyra folkhögskolekurser, till vilka bl. a. erhållits
statsanslag genom Uppsala universitets föreläsningsbyrå. Föreståndare för kurserna har varit
folkhögskolläraren Yngve Hugo. Som resultat av kurserna antecknas bildandet av studiecirklar,
platsbibliotekens inköp av litteratur, som sedan utlånats till kursdeltagarna, samt dessas inköp
för egen räkning av litteratur i ämnen sammanhängande med de hållna kurserna, vid en av
dessa till ett belopp av ej mindre än 354:74 kr.

<b>Norrländska hembygdsbiblioteket i Härnösand.</b> Den livaktiga Föreningen för
norrländsk hembygdsforskning, som i så många olika avseenden verkar för ett insamlande och
bearbetande av material för norrländsk hembygdsforskning samt för spridande av kännedom om
Norrland, dess natur, språk, historia och minnen, har också en särskild avdelning för
biblioteksverksamhet samt ett hembygdsbibliotek i Härnösand. Detta bibliotek har till uppgift att

insamla en så fullständig samling som möjligt av litteratur om Norrland och norrländska
förhållanden samt av vetenskaplig litteratur inom samtliga de områden, som falla inom en
sammanhängande och enhetlig hembygdsforskning. Biblioteket, som huvudsakligen tillkommit
genom gåvor, omfattar f. n. över 12,000 band och har under sista året ökats med 862 band.
Biblioteket har hållits öppet för utlåning och för studier på bestämda tider under
sommarmånaderna för de då pågående kurserna i hembygdsforskning och hembygdsundervisning för
folkskolans lärare och har därvid flitigt använts. Vintermånaderna har det varit tillgängligt efter
överenskommelse med bibliotekarien, varvid hemlån också lämnats i stor utsträckning framför
allt till deltagarna i de nämnda kurserna. Bibliotekarie är föreningens sekreterare, intendent
Th. Hellman.

Jämte samlingen av tryck har biblioteket en avdelning handskrifter, handlingar och brev,
som uppgår till över 500 nummer. Biblioteket har också gjort början till en insamling av
byhandlingar, en samling, som man åsyftar att om möjligt systematiskt komplettera, varvid man
avser att i stället för originalhandlingarna lämna i »läslig stil» gjorda avskrifter, som för
byamännen ha större värde.

Föreningens avdelning för biblioteksverksamhet har också utgivit åtskilliga större och mindre
skrifter samt redigerar föreningens tidskrift. »Arkiv för norrländsk hembygdsforskning» (pris 3
kr. årligen).

<b>Nationalmusei</b> ledning har under senare år gjort åtskilligt för att popularisera konsten och
göra den stora allmänhetens besök i museet mera fruktbringande. Sålunda har man
påbörjat en instruktiv etikettering av konstverken (en sak vars betydelse framhållits i Bibl.-bl.
1917, s. 98). Även den på sista tiden företagna grundliga omhängningen av tavlorna har gjort
samlingarna betydligt mera tillgängliga. Ett led i samma strävanden var det, då museet för
en tid sedan lät utarbeta en »Kort anvisning till litteratur om måleriets historia» (Sthm 1918,
4 s.), som kostnadsfritt utdelas till dem, som så önska. Förteckningen omfattar några större
svenska konsthistoriska handböcker, ett flertal monografier över svenska konstnärer samt några
handböcker och serier behandlande allmän och utländsk konsthistoria på främmande språk. Det
måste betecknas som ett synnerligen lyckligt grepp att på detta säti ge museibesökarna
anvisningar för målmedvetna studier. Om, som man väl får antaga, museet fortsätter på den inslagna
vägen och även i framtiden låter utarbeta sådana boklistor, skulle det emellertid vara
synnerligen önskvärt att till de övriga bibliografiska uppgifterna fogades även prisuppgifter — en
uppgift om priset kan nog sägas vara alldeles särskilt behövlig i fråga om konstlitteratur, då
man beträffande denna får mindre ledning än eljest av den rena sidtalsuppgiften, eftersom
priset i så hög grad är beioende av utstyrsel och planscher.

<b>Årsberättelse från centralbyrån i Lund 1918.</b> Under sitt tjugonde verksamhetsår,
läsåret 1917—1918, har Centralbyrån förmedlat 1,612 föreläsningar eller 134 föreläsningar
mindre än under föregående läsår. För kalenderår ställa sig siffrorna så: 1914 2,009, 1916 1,800,
1917 1,678. Orsaken till nedgången är alltför välbekant för att här behöva utredas,
Centralbyrån vill endast framhålla, att det vittnar gott om det intresse, med vilket
föreläsningsverksamheten omfattas ute i bygderna och det framgångsrika arbete, som nedlagts av de olika
föreningarnas föreståndare, att nedgången, trots de stora svårigheterna, icke blivit större. Sedan nu
riksdagen höjt anslaget till föreläsningsverksamheten för år 1919, är det att hoppas, att
svårigheterna skola låta sig övervinnas, så att verksamheten icke under nu stundande arbetsår må
behöva ytterligare inskränkas. Centralbyrån har gjort vad den förmått för att hjälpa och stödja
men de ekonomiska resurser, som stått till Centralbyråns förfogande, har icke gjort det möjligt
att hjälpa i så stor utsträckning som önskvärt varit, helst som Centralbyråns egna utgifter för
arbetskrafter, hyra, tryck samt skrivmateriel avsevärt ökats. Centralbyrån har också sett sig
nödsakad att ingiva underdånig ansökan om höjt anslag, om Centralbyrån skall vara i stånd att på

tillfredsställande sätt utöva sin verksamhet som centralanstalt för förmedling av populära
vetenskapliga föreläsningar. Ehuru antalet av förmedlade föreläsningar nedgått, är Centralbyråns
arbete därigenom icke mindre omfattande, ty svårigheterna med såväl turnéers som enstaka
föreläsningsresors ordnande är nu större än under normala förhållanden och mera tidsödande.

Liksom föregående år har Centralbyrån varit i tillfälle att ekonomiskt understödja
föreläsningsverksamheten inom föreningar, som ej åtnjuta del i anslaget till pop.-vet. föreläsningar:
sålunda ha 7 av Skånes ungdomsföreningar, en arbetareförening, en socialdemokratisk förening,
tre regementen samt 18 andra föreningar erhållit understöd. Dessutom har Centralbyrån
förmedlat föreläsningar till alla statsunderstödda föreläsningsanstalter i Malmöhus och Kristianstads
län (utom en) samt till anstalter i Blekinge, Hallands, Kronobergs, Kalmar, Östergötlands.
Värmlands, Jämtlands, Väster-Norrlands samt Väster- och Norrbottens län. Under hela sin
verksamhetstid har Centralbyrån förmedlat 26,594 föreläsningar, av vilka 150 varit gratisföreläsningar,.
som hållits utan kostnad för den rekvirerande föreningen.

Tio anstalter ha under läsåret nedlagt sin verksamhet, sju i Malmöhus län och tre i
Kristianstads — det är i främsta rummet de besvärliga tågförbindelserna, som därtill varit
orsaken.

I det i mars 1918 utsända supplementet till Centralbyråns föreläsningskatalog sta upptagna
183 föreläsare, därav 11  nyantagna.

Centralbyråns skioptikonföredrag ha under läsåret varit kostnadsfritt utlånade 56 gånger.

Under år 1917 utsändes 22 vandringsbibliotek till 16 olika rekvirenter, under vt. 1918
utgingo 10 sändningar till 10 platser. Biblioteken stanna å platsen, tills förleäsningsprogrammet
för terminen är genomgånget, ty biblioteksverksamheten är genom Centralbyråns anordning satt
i intimt samband med föreläsningsverksamheten.

Fr. o. m. ht. 1902 har Centralbyrån förmedlat utbetalningen av arvodena åt herrar föreläsare.
Sammanlagt har under tiden ht. 1902—ht. 1917 utbetalats i honorar Kronor 672,862:58, därav
för 1917 kronor 42,780:96.

I statsanslag har Centralbyrån för år 1917 uppburit kronor 2,400 till föreläsningsbyrån samt
kronor 500 för sin förmedlingsanstalt för vandringsbibliotek. Dessa anslag hoppas
Centralbyrån få förhöjda.

Lund i sept. 1918. <tab><tab><tab><tab><tab><tab><tab><tab><tab><tab><tab><i>Frithiof Pontén.</i>

</chapter>
<chapter name="LITTERATUR">
<h2>LITTERATUR</h2>
<h3>A. Skrifter med allmänt och blandat innehåll.</h3>
<b>Fröding, Gustaf.</b> Allvar, mer eller mindre. A. B. 1918. 209 s.
(Posthuma skrifter.) <tab><b>10:—.</b>

Detta häfte innehåller först de bokrecensioner Gustaf Fröding skrev i Karlstadstidningen.
I ett landsortsblad måste de ofta bli helt summariska men mer utarbetade finnas icke. Utan
anspråk att vara yrkestekniker, skriver Fröding raskt och lättfattligt det som faller honom in:
han visar naturligtvis fint poetiskt sinne, ehuru 1880-talsidéerna någon gång göra hans synvidd
snäv emot hans personliga bättre instinkt.

Utom bokrecensioner meddelas allehanda andra uttalanden: i kvinnofrågan, i nykterhetsfrågan,
i norska frågan m. m., som visa Frödings många intressen. <tab><i>F. V.</i>

— —. Kåserier. A. B. 1918. 416 s. (Posthuma skrifter.) <tab><b>18:—.</b>

Tidningskåsör blev Fröding därför att han var tvungen, men han saknade icke anlag.
Levande om än kanske något poetiskt-passivt intresserade han sig för det som hände alltifrån
hans kära Karlstad till de stora händelserna ute i världen. Om allt detta skriver han nu sina
kåserier i Karlstadstidningen under märkena A. K. eller Hans Sax, gärna i den anspråkslösa
och raljanta ton som var hans, stundom helt lekande, men stundom i polemik mot sådant,
som ej behagade honom. Motiv, som blivit riksbekanta i hans poesi, förekomma någon gång
redan i äldre kåserier. <tab><i>F. V.</i>

<h3>B. Teologi med allmän religionskunskap.</h3>
<b>Lehmann, Edv[ard].</b> Religionerna. Kortfattad religionshistoria. Gle. 1918.
89 s. Litt. <tab>Inb. <b>1:75.</b>

Behovet av en kortfattad framställning av de utom-bibliska religionerna har särskilt från
pedagogiskt håll erkänts som trängande. Vi sakna visserligen icke mindre läroböcker. Men
Söderbloms t. ex. (se Grkat. s. 23) torde, med alla sina stora förtjänster, kräva för mycket av
den i ämnet oinvigde. Lehmanns är i vissa avseenden dess raka motsats; den bjuder föga eller
intet av överblickar eller systematisk sammanfattning, men skildrar de religiösa företeelserna
hos olika folk brett, saftigt och livfullt. Det är förvånande, att dessa knappt 90 små sidor
innehålla så mycket, och att det för varje religion säregna så förträffligt kommit till sin
rätt. <tab><i>H. S—r.</i>

<b>Nilsson, Martin P:n.</b> Olympen. En framställning av den klassiska
mytologien. D. 1. H. G. 1918. 247 s. Ill. <tab><b>14:—.</b>

Märkligt länge har vår svenska litteratur saknat ett arbete i klassisk mytologi; den har
nästan blott haft tillgång till ledsamma översatta kompendier. Lundaprofessorn Martin P:n
Nilsson har nu författat ett dylikt arbete, som ej består av döda notiser, utan <i>lever,</i> lever den
antika diktens, historiens och mytens eget liv. Det är ett sant populärvetenskapligt verk, som
ställer in mytologien i dess poetiska och historiska sammanhang och icke endast berättar de
färdiga gudasagorna. Arbetets nu utkomna första del skildrar först källorna till vår kännedom
om ämnet, därpå tydningarna, så kommer en framställning av kosmogonin, av Hellas' och
Roms gudar och slutligen av de exotiska gudar, som under antikens sista tid infördes i världsriket.

Några enskildheter skola här ej nämnas; det skall blott påpekas, vilken betydelse den under
senare årtionden återfunna Kreta-Mykenekulturen naturligen fått för vår kännedom om
forngrekisk religion.

M. P:son Nilssons arbete bör finnas å biblioteken. — D. 2, som inom kort utkommer,
kommer att behandla hjältesagorna. <tab><i>F. V.</i>

<h3>C. Filosofi.</h3>
<b>Maeterlinck, Maurice.</b> Den okände gästen. Övs. [fr. fra.] av Hugo Hultenberg.
Nst. 1918. 272 s. <tab><b>6:—.</b>

Innehåll: Skenbilder av levande och döda. — Psykometrien. — Kunskapen  om framtiden.
— Elberfeldshästarna. — Den okände gästen.

Trots att boken till sin form är glänsande, kan den ingalunda anbefallas. Villigt må
erkännas, att den själslivets föga kända, till det gåtlika gränsande, värld, som boken behandlar.
bör ryckas oss närmare, utforskas och så långt som möjligt begripas. Men för att gå framåt
på detta farliga område kräves ett vaket kritiskt sinne, lika fritt från övertro som övertvivel.
Maeterlincks ytterliga lättrohet och kritiklöshet gör honom alldeles särskilt oförmögen till ett
sådant företag; detta visas särskilt av det lika beklagliga som löjliga — fast formellt glänsande
— kapitlet om de »tänkande hästarna i Elberfeld». <tab><i>Rg.</i>

<h3>G. Skönlitteratur.</h3>
<b>Alving, Fanny.</b> På avigsidan. Noveller. 2 uppl. A. B. 1918. 175 s. <tab><b>4:75.</b>

Gott huvud och rik livskänsla ha ingivit dessa småskisser om det som finns på livets avigsida;
»De tio stugorna» är en älskvärd skildring av folkligt ursprunglig mänsklighet, som de
»bildade» ej ana. <tab><i>F. V.</i>

<b>Berger, Henning.</b> Järntrappan. Roman. D. [1], 2. A. B. 1918. <tab>à <b>6:25.</b>

En äventyrsroman med »spännande» handling och habil teknik. <tab><i>F. V.</i>

<b>Gernandt-Claine, Jane.</b> Vår Christina. Roman från Skåne på 1830-talet.
W. & W. 1918. 243 s. <tab><b>5:75.</b>

En berättelse om en rätlinjigt hederlig och ärligt djup ung kvinna, som älskar en
bedårande men ovärdig erotisk även'yrare. Det är en liten fin berättelse med individuella
människor, artistisk etsningsteknik och lyrisk ton, vard att anbefalla. <tab><i>F. V.</i>

<b>Johansson, Gustaf.</b> Myrholmspojkarna. En äventyrshistoria. Lj. [Nst.
1918. 425 s. <tab><b>11:—.</b>

Brodern till »De röda huvudenas» förf., själv förut känd genom två av kritiken ganska
uppmärksammade diktsamlingar: »Jägarvisor och landsvägsballader» samt »Skeppare och
skärgårdsfolk», har nu också debuterat som prosaförf. med en »äventyrshistoria». Berättelsen, som
handlar om en hemlighetsfull skatt — några nedgrävda diamanter — och de förvecklingar och
äventyr, som möta skattsökarna, tilldrager sig i Småland och Sibirien, och dess ingredienser
skulle, som förf. själv raljerande antyder i sin inledning, kunna vara hämtade ur en
kolportageroman. Det som höjer boken över en vanlig, låt vara ganska underhållande äventyrsberättelse,
äro naturskildringarna. Framför allt ligger det en verklig lokalfärg över det småländska
skogslandskapet, som utgör ramen omkring händelserna i den första delen av romanen. Och denna
bör ha en given plats inom de skönlitterära smålandsskildringarna. <tab><i>F. H.</i>

<b>Lundquist, Ernst.</b> De röda skorna. Roman. A. B. 1917. 315 s. <tab><b>4:50.</b>

Denne tilltalande författares sparsamma berättelser och romaner äro alltid synnerligen väl
genomarbetade och fullmogna; det är beklagligt, att han ej skänkt oss flera. »De röda skorna»
— vem känner ej Andersens saga — beteckna den okuvliga konstnärsdriften, som sätter sin
prägel på hela personen och i känslokonflikter städse avgår med seger. Historien gäller en
ungdomskärlek, som aldrig slocknar, men som hos hjältinnan — en frejdad sångerska — ej är

nog stark att bygga ett varaktigt förhållande på. Den angenäma boken blir än mera
sympatisk genom att handlingen förlagts till Karl XV:s Stockholm. <tab><i>Rg.</i>

<b>Lybeck, Mikael.</b> Dödsfången. En diktcykel. A. B. 1918. 44 s. <tab><b>3:—.</b>

Den gedigne och mångsidige diktaren ger här ett ganska egendomligt verk, ett försök att
tolka ett av kriget brutet själsliv. För oss, som levat mer fjärran från eländet, verkar boken
trots den poetiska kraften mera egendomlig. <tab><i>Rg.</i>

— —. Den röde André. Ett upplyftande skådespel. A. B. 1917. 122 s. <tab><b>4:50.</b>

Ett intressant drama, fortsättning på »Dynastien Peterberg». Det behandlar under lätt
förklädnad förhållandena vid ryska tsarhovet under sista tiden. Dess styrka är karakteriseringen
av typerna: f. d. kejserliga älskarinnan, Rasputin och Peterberg, den vidrige, allsmäktige
lakejen som, böjande sig för tiden, ikläder sig en samhällsomstörtares skepnad. Även bifigurerna
äro fängslande. Stycket har med stor framgång givits på Intima teatern i Stockholm. <tab><i>Rg.</i>

<b>Persson, Fredrik.</b> Björnhyttan. Ur gränsbygdens historia. Gle. 1918. 283 s. <tab><b>6:50.</b>

En släktkrönika från gammal tid, förlagd till förf:s hemtrakt, den värmländska finnbygden
vid norska gränsen. De enskilda människorna hävas ej så starkt fram i skildringen; det är
själva hemjordens öde, som utgör det centrala i berättelsen. Förf. har på samma gång starkt
socialt patos och medlidande som innerlig fosterlandskärlek. <tab><i>Rg.</i>

<b>Sanden, Gabriel.</b> Money. En amerikansk roman. 1, 2. A. B. 1916. <tab>à <b>4:50.</b>

En ovanligt rolig bok, för vilken man känner sig frestad att tillgripa den gamla utnötta
recensentfrasen: man släpper den inte, förrän man hunnit till den sista sidan. Men den är
icke blott en spännande äventyrsbok — med framgång upptagande tävlan med t. ex. Frank
Hellers arbeten — den har också värdefullare egenskaper. Som Amerika-skildring — scenen
är förlagd till de amerikanska storstäderna — når den ofta mycket högt, atmosfären i det
överhettade New-York under den panikartade hausse-stämningen under 1890-talets mitt är
skildrad med det självupplevdas pregnans och intensitet. Något svagare är kanske det parti i
bokens andra del, där förf. inför ett underbart luftskepp, teknikens sista ord, med vilket dess
uppfinnare hoppas att förhindra det i slutet av boken utbrytande världskriget, en plan som
dock tillintetgöres av några penningsnikna amerikanska affärsmän. Förf., som är finländare,
troligen under pseudonym, använder gärna skandinaver för de mera tilltalande av sina typer,
en anordning, för vilken man inte kan känna annat än sympati. <tab><i>G—a L.</i>

<b>Schildt, Runar.</b> Perdita och andra noveller. A. B. 1918. 193 s. <tab><b>4:75.</b>

Denne skicklige och elegante förf. har visat, att han ej saknar allvarligare sidor, något
som här ger sig tillkänna i de tvenne första berättelserna, vemodiga brottstycken ur halvt
förfelade liv. De båda övriga novellerna äro älskvärda men mindre betydande. <tab><i>Rg.</i>

<b>Smith, Ejnar.</b> Kristoffer Güllichs kärlek. Roman. 7 uppl. Å. & Å. 1917. 263 s. <tab><b>5:75.</b>

En skildring med både förtjänster och fel; till de förra hör, att den är underhållande,
ämnet är en äktenskapshistoria: en hustru som aldrig djupare hållit av sin man men av honom
älskas häftigt, faller offer för en banal kvinnotjusare, som snart överger henne. Mannen lyckas
övervinna sig själv och återför hustrun till hemmet. Småningom mognar hos henne en
allvarlig kärlek till maken, och efter många svårigheter och missförstånd finna de varandra. <i>Rg.</i>

<b>Terjo, Ivan</b> [pseud.]. Stegen. Med vignetter och illustrationer  af W. Liljequist.
Å. & Å. 1918. 204 s. <tab><b>6:50.</b>

En samling beskedliga och obetydliga berättelser med ämnen från olika delar av
Europa. <tab><i>Rg.</i>

<b>Falkberget, Johan.</b> Brännoffer. Övs. [fr. no.] av Fredrik Persson. 2 uppl.
Framt. 1918. 288 s. <tab><b>5:50.</b>

En sorglig men gripande skildring av tvänne släktleds kamp mot nöden först på landet
och sedan i stadens arbetarekvarter. En svensk typ — försupen f. d. präst — fäster man sig
särskilt vid. Ett religiöst inslag utmärker boken. Förf. är ju redan väl känd i Sverige. <i>Rg.</i>

<b>Galsworthy, John.</b> Broderskap. Roman. Till svenska [fr. eng.] av Anders
Österling. Sv. andelsf. 1918. 442 s. <tab><b>8:75.</b>

I utmärkt översättning av Anders Österling föreligger nu ett av G:s mest betydande arbeten,
betydande både som konstnärlig skildring och genom sin tendens. Det är en bok om
klasskänslornas ismur, väl ingenstädes så ogenomträng]ig som i det London, varifrån förf. hämtat
sitt material, men överallt ett problem av överhängande betydelse. G. visar fram, hur dessa
klasskänslor med några av sina starkaste rötter bottna i överklassens rent fysiska aversion
för de fattiga klassernas levnadssätt. Förf. ger icke något recept att böta det onda — hans
berättelse löper ut i ohjälpligt dissonans — men hans framställning blir dock genom sin
intensitet och sin värme en predikan. Skildringens tragik lättas av det sällsynta behaget av G:s
lyriska och stämningsmättade stil. <tab><i>G—a L.</i>

<b>Günther, Agnes.</b> Helgonet och narren. Övs. [fr. ty.]. D. 1—2. Lb. 1917. <tab>à <b>5:75.</b>

Denna bok erbjuder mycket av intresse. Den skildrar en ung kvinnas utvecklingshistoria,
en kvinna som är begåvad med utomordentlig känslighet och överallt stöter på stötestenar
och svårigheter. Såväl huvudpersonen som flera av gestalterna i det rika persongalleri, den
omfångsrika boken behandlar, äro tecknade på ett levande sätt med fin nyanseringskonst.
Naturstämningarna äro flerstädes rent av mästerligt återgivna. Arbetet, som i sitt hemland
Tyskland utkommit i många upplagor, torde säkerligen även här i Sverige kunna räkna pä
talrika läsare. <tab><i>E. G.</i>

<b>Milton, [John].</b> Simson. (Samson Agonistes.) Drama. Övs. [fr. eng.] af
U. Lindelöf. A. B. 1918. 80 s. <tab><b>2:25.</b>

Den enda senare efterbildning av det grekiska dramat som har verklig kraft och poesi.
Det hela är djupt genomlevat, då Milton i Simsons öde lagt in sin egen blindhet, sin strid mot
fienderna, den långa ensamheten och den slutliga diktartriumfen samt sin bittra erfarenhet om
kvinnorna. Översättningen är aktningsvärd men ger intet av originalets storslagna
formskönhet. <tab><i>Rg.</i>

<b>Pugh, Edwin.</b> En skrattbok. Från eng. av Tom Wilson. W. &W. 1918. 258 s. <tab><b>4:75.</b>

En älskvärd men ej särskilt betydande samling kåserier om allt och ingenting. Ger
emellertid många glimtar av engelskt liv och uppfattning. Angenäm och underhållande
sommarlitteratur. <tab><i>Rg.</i>

<h3>I. Historia.</h3>
<b>Ahnlund, Nils.</b> Storhetstidens gryning. Gestalter och händelser. H. G.
1918. 187 s. <tab><b>7:—.</b>

D:r A:s knippe av historiska skisser ger en rad fängslande bilder från den svenska
storhetstidens första decennier. Äldst till tiden är hertig Karls andra äktenskapshandel, en
intressant beskrivning av den furstliga brudfärden 1592 från Holstein till Nyköping. Skildringen av
Axel Oxenstiernas ungdomsutveckling, ej minst hans långvariga vistelse vid tyska universitet,
där ingående teologiska studier bedrevos, är ett viktigt bidrag till rikskanslerens biografi. Den
livländske condottièren Volmar Fahrensbachs växlande levnadssaga såsom krigare, diplomat och
statsfånge i bl. a. polsk, svensk och kejserlig tjänst ger en förträfflig bild av en tidens orolige
lyckoriddare. Folkfantasiens uppfattning av Gustav Adolf före ingripandet i Tyskland är
ämnet i uppsatsen »Der Löwe aus der Mitternacht». Den samtida Gustav Adolfs-litteraturen får
sin behandling vid analysen av Le soldat suedois, en av de tidigaste skildringarna av hans
tyska politik. Dess värde beror på de meddelanden, som här lämnats av Kristoffer Ludvig
Rosche, en av Gustav Adolfs mest betrodda diplomater. Förf. ger en förträfflig karakteristik
av denne. En god tidsbild är skildringen av regementsskrivaren Erik Mårtenssons irrfärder, en
man av ett kynne som påminner om Wiwallius'. A:s arb. är ett betydande bidrag till vår
populära historiska litteratur. <tab><i>E. N—nn.</i>

<b>Gustav [I] Vasa.</b> Brev. Ett urval av Nils Edén. Nst. 1917. 192 s. Portr. <tab><b>3:75.</b>

Starkt personligt var Gustav Vasas styrelsesätt. Det var han själv i bostavlig mening, som
utövade regeringen. Och detta personliga drag är det också, som ger hans brev så stort intresse


vid sidan av deras betydelse som historiska källskrifter. Om det också är hans sekreterare,
som haft om hand utskrivningen, så hörs det tydligt, att det är kung Gösta själv, som talar.
Det är ej något färg- och saftlöst skrivarespråk man finner i breven, utan det märks väl, att
det är en mästare i talets konst, som dikterat deras innehåll. I ett väl gjort urval låter utg.
oss få en levande och mångsidig bild av riksgrundaren, och genom utmärkta, upplysande
inledningar och anmärkningar underlättas läsningen. Vi höra konungen tala varnande och
straffande, förmanande och undervisande till de nog så svårhanterliga bönderna. Vi se honom i
hans förhållande till representanterna för gammal och ny tro. Vi få inblickar i hans sätt
att sköta sin och rikets ekonomi och de förändringar, som hans uppfattning av sin kungliga
maktställning med åren undergick. Och slutligen lära vi känna honom som familjefadern i
hans omsorg om sina barn och i hans bekymmer för de båda äldsta sönerna och deras
vidlyftiga planer. Breven äro utgivna med vissa moderniseringar i interpunktion och stavning och
äro försedda med förklarande ordlista över numera obrukliga ord. <tab><i>F. H.</i>

<b>Klein, Ernst.</b> Vita och röda. En bok om sista finska kriget. Sv. andelsf.
1918. 226 s. <tab><b>6:25.</b>

I tre avdelningar är innehållet i denna skildring av det finska inbördeskriget fördelat.
Först »Dramatis personæ», en karakteristik av de agerande i detta blodiga drama: »de röda»,
»de vita» och »främmande krigsfolk», i allt upptagande över hälften av boken. Därefter följer ett
åttiotal sidor »Om kampen», en serie ögonblicksbilder från olika faser av striden, särskilt från
Tammerfors' erövring, och slutligen tecknas några konturer av förhållandena »efter kriget». Förf.
är en talangfull journalist med snabb och vaken blick och spirituell och lättflytande stil. Men
boken ger mer än några hastigt nedskrivna intryck av en tidningskorrespondent. Med en
oförneklig vilja att vara rättvis lämnar förf. i arbetets första avsnitt en värdefull och intressant
belysning av olika faktorer, som bidraga att förklara partiställningen och stridens våldsamhet.
Hans sympatier äro utan någon tvekan på de vitas sida, och det är ju ganska rimligt, om detta
någon gång kan ha färgat framställningen. Men den starkast framträdande känslan är dock
författarens verkliga humanitet. Boken kan rekommenderas åt alla dem, som önska en någorlunda
samlad bild av förhållanden och tilldragelser under det sista finska kriget. <tab><i>F. H.</i>

<b>Maury, Lucien.</b> Den svenska nationalismen och kriget. Övs. [fr. fra.] av
Karl Michaelsson. Sv. andelsf. 1918. 440 s. <tab><b>8:—.</b>

Förre franske lektorn vid Uppsala universitet har ägnat en vidlyftig polemisk undersökning
åt en del företeelser i modern svensk politik och kultur, som han sammanfattat under
beteckningen »svensk nationalism». Den är avsedd att ge hans landsmän en ledning vid eventuella
försök att göra sig hemmastadda bland partier, idéer och ledande personligheter i det nutida
Sverige. Men på samma gång är det en direkt propagandaskrift mot Tyskland. Det är tyskt
inflytande, som han spårar bakom senare tiders svenska nationalistiska rörelser. Det är Tyskland,
som underblåser rysskräcken, det är i tyskt intresse, som bondetåget organiseras o. s. v. Förf:s egen
utpräglade nationalism kommer honom att anse tysksympatier nära nog som utslag av moralisk eller
intellektuell undermålighet, under det att ententens vänner bland författarna hugnas med hans
erkännande beröm. Men med alla sina lätt märkbara överdrifter är dock Maurys bok genom
sin rikedom på faktiska uppgifter och genom sina intelligenta, om också givetvis ensidiga
synpunkter ett arbete, som lite var av oss svenskar böra kunna läsa med nytta och — om man
nu hör till den från författarens synpunkt rätta sidan — ofta även med ganska stort nöje. <i>F. H.</i>

<h3>K. Geografi.</h3>
<b>Bendz, Emma.</b> Från pilträdens land och syrenernas stad. Gle. 1918. 187 s. <tab><b>3:50.</b>

Trevliga, okonstlade och raskt gjorda skildringar från livet på skånska landsbygden och
i Lund på 1870- och 1880-talen. Bör ha särskilt intresse för skåningar och Lundabor. <i>Rg.</i>

<b>Gamla</b> studentminnen från Lund, samlade och utg. av Ewert Wrangel.
W. & W. 1918. 224 s. <tab><b>7:—.</b>

Lunds universitet hade under de första tiotalen av det gångna seklet, den Tegnérska tiden,
sitt blomstringsskede. Vi känna dåtidens utsökta och fängslande personligheter huvudsakligen
genom en sympatisk och värdefull bok av Achatius Kahl, »Tegnérs samtida». Prof. W. har velat
fylla ut våra kunskaper om denna tid och dess personligheter genom att ur en del memoarer


samla skildringar om förhållandena i Lund under dessa år. De personer, vars anteckningar
begagnats, äro: presidenten A. Leijonhuvud, statsrådet I. Heurlin, prosten A. Lignell,
riksantikvarien B. E. Hildebrand och herr N. P. Osberg. Utg. har inlett boken med en kortfattad
skildring av universitetets personligheter vid nämnda tid och försett varje utdrag med biografisk
inledning. <tab><i>Rg.</i>

<b>Skarstedt, Ernst.</b> Svensk-amerikanska folket i helg och söcken. Strödda
blad ur svensk-amerikanernas historia. B. & B. 1917. 450 s. Ill., portr. <tab><b>11:—.</b>

Det största och fullständigaste verk om Svensk-Amerika, som hittills sett dagen. Förf.
förbigår visserligen den tidigaste historien, den svenska kolonien Nya Sveriges öden o. s. v.,
men han ger i stället en desto fylligare bild av nysvensk bosättning i Amerika alltifrån
1840-talets början, med en rikedom av uppgifter om svensk-amerikanarnas öden och bedrifter,
nederlag och segrar, livsintressen och förströelser. Ett synnerligen starkt intryck får man därvid av
det religiösa livets avgörande betydelse vid de svenska samhällenas grundläggning därute. Tack
vare förf:s nästan otroliga personalkännedom, förvärvad under ett 40-årigt vagabondliv, har
boken blivit ett ovärderligt uppslagsverk för biografiskt material. — Stilen är trots sin
detaljrikedom lättläst, och de ofta originella typerna intressera och roa. — I den viktiga frågan om
svenskhetens bevarande i Amerika ställer sig förf. på den ståndpunkten, att all konkurrens med
amerikaniseringsarbetet är gagnlös och skadlig, men att trots detta ganska mycket skulle kunna
göras för att hos svensk-amerikanarna underhålla intresset för deras gamla land. <tab><i>G—a L.</i>

<b>Under</b> Lundagårds kronor. En minneskrans vid tvåhundrafem tioårsfesten av
gamla studenter. Gle. bokh. 1918. 500 s. Ill., portr. <tab><b>20:—.</b>

En samling till universitetsjubileet utgivna minnesbilder av ett antal kända lundensare av olika
generationer, bland vilka märkas biskop Billing, professorerna Aug. Qvennerstedt, Es. Tegnér,
S. Ribbing, Fr. Wulff, Axel Kock, N. Flensburg, E. Wrangel, A. Stille, A. Herrlin, Edv.
Lehman, rektor Leonard Holmström m. fl. Flertalet bidrag utgöres av rent personliga
hågkomster, och de ge tillsamman en fyllig, rik och levande bild av livet i Lund under de senaste
50 åren: somliga dröja framför allt vid studentlivet och dess former i helg och söcken, andra
lägga huvudvikten vid en karakteristik av universitetets märkligare personligheter eller draga
upp konturerna till de problem, som diskuterades bland den akademiska ungdomen. — Härtill
komma några uppsatser av historisk karaktär, behandlande universitetslivet i äldre tid. Boken, som
är vackert utstyrd och rikt illustrerad med ett flertal porträtt och bilder från Lund, har ett
betydande kulturhistoriskt värde och bör kunna påräkna intresserade läsare i större folkbibliotek,
framför allt i södra Sverige. <tab><i>K. T.</i>

<h3>L. Rätts- och statsvetenskap.</h3>
<b>Barn</b> utom äktenskap, adoption m. m. Lagarna d. 14 juni 1917 jämte
tillhörande författningar, med förklaringar, hänvisningar, formulär, sakreg. m. m.
utg. av Holdo Edling. (Omsl.: Barnlagarna av år 1917.) Sv. fattigvårdsförb:s
barnavårdsutsk., Sthm 1918. 205 s. <tab><b>3:50.</b>

De »oäkta» barnens ställning har som bekant länge varit synnerligen otillfredsställande.
Dödligheten bland dessa barn, som i Sverige utgöra ej mindre än 14—15 procent av samtliga
födda, är under första levnadsåret dubbelt så stor som bland de »äkta» barnen. De lämnas
ofta utan egentlig vård och tillsyn, ej sällan utan vetskap om sina föräldrar, i saknad av
hemmets uppfostran och omhägnad, vilket givetvis inverkar ofördelaktigt på såväl deras fysiska
befinnande som andliga och moraliska utveckling. Genom 1917 års barnlagar har en ny tid
randats för <i>de utom äktenskap födda barnen</i> (obs. ändringen i lagen av deras beteckning). För
varje barn utom äktenskap skall fr. o. m. 1 jan. 1918 en <i>barnavårdsman</i> tillsättas, »som har
att bistå modern med råd och upplysningar samt tillse att barnets rätt och bästa behörigen
tillvaratages». Lagen innehåller besiämmelser om barnets namn, föräldrarnas underhållsskyldighet,
arvsrätt m. m. Hovrättsrådet Holdo Edling, vilken såsom medlem i lagberedningen deltagit i lagens
utarbetande, har utgivit en utförlig, samvetsgrann och praktisk handledning för barnlagarnas
tillämpning. — Barnlagarna förutsätta, att allmänheten genom att åtaga sig bliva
barnavårdsmän i stor utsträckning skall medverka vid lagarnas tillämpning. Den föreliggande
handboken är därför av största intresse för alla socialt intresserade personer och bör anskaffas av
större bibliotek. Den rekvireras från Sv. fattigvårdsförbundet, Stockholm, eller genom

bokhandeln. — En fullständig redogörelse för lagberedningens betänkanden har jämte administrativa
följd författningar utgivits, Nst. 1918, pris 7:—. <tab><i>A. H—h.</i>

<b>Cassel, Gustaf.</b> Dyrtid och sedelöfverflöd. Nst. 1917. 262 s. <tab><b>5:50.</b>

Orsakerna till den under krigsåren allt häftigare framträdande dyrtiden och särskilt dess
förhållande till penningeväsendet har av prof. C. alltsedan krigets början gjorts till föremål för
ett ingående studium, vars resultat han vid skilda tillfällen framlagt i tidningsartiklar och
föredrag. Han har därvid skarpare än någon av våra övriga nationalekonomer betonat penning-
och bankpolitikens andel i den pågående prisrevolutionen, som är dyrtidens egentliga innebörd,
och hans uttalanden hava givit anledning till en livlig offentlig diskussion. I föreliggande bok
har han sammanfattat och teoretiskt begrundat sina undersökningar på hithörande område. Den
klara och livliga framställningskonst, som är utmärkande för denne förf., förnekar sig ej heller här
och gör att arbetet, trots de behandlade ämnenas delvis synnerligen invecklade natur, bör kunna
tillgodogöras även av den, som icke är i besittning av djupare nationalekonomisk underbyggnad.
Jämte prof. Heckschers bok »Världskrigets ekonomi» (Bibl.-bl. 1916, s. 47) är denna skrift det
hittills mest vägande bidraget i vår litteratur till dyrtidsproblemets och krigstidshushållningens
teoretiska belysning. <tab><i>K. A.</i>

<b>Wells, H[erbert] G[eorge].</b> Världsfreden som kommer. De fria nationernas
förbund. Övs. [fr. eng.] av T. Hilding Svartengren. 2 uppl. Sv. andelsf.
1918. 150 s. <tab><b>4:—.</b>

Utvecklingen går med stormsteg i dessa dagar, och den problemställning, som råder nu, är
fundamentalt olika den, som W. utgick från, då han i mars 1918 utsände sitt arbete om den
kommande världsfreden. Men vad han säger har ända i allt huvudsakligt kvar sin auktualitet,
och boken kan livligt rekommenderas till alla dem, som önska sätta sig in i dagens stora
världspolitiska fråga: de fria nationernas förbund. W. drar upp några grundlinjer för hur han anser
förbundet böra bildas, för dess karaktär och uppgift. Han ser däri ett hinder ej blott mot
tysk imperialism, utan även mot engelsk, fransk och vilken annan imperialism som helst. I
slutkapitlen kommer han in på frågan om demokratien som en förutsättning för nationernas
fria förbund och de medel som finnas att göra demokratien verkligt livsduglig, bland vilka
medel han med en något förvånansvärd trosvisshet särskilt framhåller tillämpandet av
proportionalism i valmetoden. <tab><i>F. H.</i>

<h3>N. Ekonomi.</h3>
<b>Dahl, Carl G.</b> Fruktodling. Sv. andelsf. 1917. 32 s. 111. (Den mindre
jordbrukarens handbok 25.) <tab><b>0:35.</b>

Genomgår kortfattat, systematiskt, klart och lättfattligt allt vad den mindre fruktodlaren
behöver veta för att få ett gott och ekonomiskt utbyte av sina odlingar. Även större odlare
kunna ha gott av denna enkla och dock så givande framställning. <tab><i>E. N.</i>

<b>Key, K.</b> Hjälp dig själv. Praktiska och fullständiga råd och recept för
utgiftsbesparande hantverk i hemmet. W. & W. 1917. 117 s. (W. W:s
handböcker 22.) <tab><b>2:—.</b>

En praktisk och lättfattlig hjälpreda för dem, som själva vilja måla och bättra på sitt hus,
sina möbler och inventarier. Bl. a. får man vinkar och råd, hur man skall oljemåla, limfärga,
fernissa och tapetsera, hur man bär sig åt att gjuta cement, laga ett tak, sätta upp ett staket
och mycket mera. <tab><i>I. B.</i>

<b>Naumann, Einar.</b> Sötvattnets produktionsbiologi. Några teoretiska
grundlinjer för en rationell vattenkultur. Gle. bokh. 1918. 89 s. <tab><b>3:—.</b>

Ett kort men viktigt arb. om de små organismer, vilka utgöra fiskens föda och därför spela
så stor roll för ett rationellt fiske. Vårt land har här oerhörda möjligheter att utnyttja.
Boken är i viss mån banbrytande. Den vänder sig ej blott till dem som ha direkt intresse för
fiskerifrågor utan till alla, som ivra för ett sunt utnyttjande av vårt lands naturliga
tillgångar. <tab><i>Rg.</i>

<b>Nikeius, J. I. D.</b> Vår sjöfart och dess framtidsutsikter. Nst. 1917. 210 s. <tab><b>3:50.</b>

En vaken och intresserad fackmans tankar och reflexioner rörande den svenska sjöfartsnäringen
och dess utvecklingsmöjligheter. Förtjänt av allvarlig uppmärksamhet från alla
sjöfartsintresserades sida. <tab><i>K. A.</i>

<b>Rösiö, Birger.</b> En lönande fårskötsel. Fri. 1918. 119 s. Ill. <tab><b>2:25.</b>

En lästläst, intressant bok med en framställning vilande på såväl ingående studier som
inom olika delar av landet gjorda iakttagelser. Förutom allmänt om fåren, innehåller arbetet
kapitel om fårraser, om avelsläran, utfodringsläran och vården, om fårskötselns nuvarande
ståndpunkt i landet samt om från det allmännas sida vidtagna åtgärder till densammas
upphjälpande. Särskilt med hänsyn till den aktualitet fårskötseln åter fått till följd av kristiden
förtjänar boken den största spridning. <tab><i>A. Ö—n.</i>

<b>Sommarin, Emil,</b> Det skånska jordbrukets ekonomiska utveckling 1801—1914.
1. [Gle. bokh.] 1917. 247 s. Portr. (Skrifter utg. av de skånska hushållningssällskapen.) <b>8:—.</b>

Den härmed utgivna första delen av en brett anlagd skildring av jordbrukets utveckling i
vår förnämsta jordbruksprovins under 1800- och början av 1900-talet omfattar huvudsakligen en
redogörelse för penning- och bankväsen samt konjunkturerna i vad de sammanhänga med de
agrariska förhållandena; efterföljande delar äro avsedda att behandla skatter och besvär,
avsättning, priser och produktionskostnader ävensom jordbruksteknikens och föreningsväsendets
utveckling m. m. Då arb. föreligger fullbordat, bör ett verkligt standardverk för en viktig del
av vår ekonomiska historia hava tillförts vår på detta område ännu rätt magra litteratur.
Framställningen åtminstone i den hittills publicerade avdelningen meddelar i stor utsträckning
överblickar av vidare intresse än arbetets titel läte förmoda. <tab><i>K. Å.</i>

</chapter>
<chapter name="MEDDELANDE
till bibliotek, som äro medlemmar i S. A. B.">
<h2>MEDDELANDE
<sc>till BIBLIOTEK, som äro medlemmar i S. A. B.</sc></h2>
Som tidigare meddelats, har Biblioteksbladet från år 1918 erhållit
statsanslag, varvid bl. a. föreskrivits, att <sp>statsunderstödda folk- och
studiecirkelbibliotek samt under läroverks- och folkskolöverstyrelserna stående
undervisningsanstalters bibliotek</sp> skulle erhålla tidskriften till ett
<b>nedsatt pris av 2 kr.</b> — Denna lägre summa berättigar emellertid endast till
erhållande av tidskriften, ej till formligt medlemskap i föreningen. Bibliotek,
som önskar kvarstå som formlig medlem, har alltså fortfarande att betala 3 kr.
Likaså är avgiften för personliga medlemmar (även för sådana, som äro
anställda vid bibliotek, tillhörande de nämnda kategorierna) oförändrad.

Den lägre summan gäller emellertid <sp>redan för år 1918,</sp> varför bibliotek,
som erlagt högre avgift, nu har rätt att därest det ej önskar vara formlig
medlem i föreningen, återfå den summa, varmed den 1918 erlagda avgiften översteg
2 kr. Detta kan lämpligast ske i samband med erläggandet av avgiften för
1919, varvid bifogade postanvisningsblankett kan användas.

Ett bibliotek, som i fjol betalte 3 kr., och som ej vill kvarstå som formlig
föreningsmedlem, insänder för år 1919 <b>blott 1 kr.,</b> då från den egentliga
prenumerationsavgiften, 2 kr., drages 1 kr., som förra året betaltes för mycket.

</chapter>
<chapter name="Annonsbilaga">
<i>Med detta häfte följer som annonsbilaga ett cirkulär från
Albert Bonniers bokförlag, Stockholm.</i>
<h3>BIBLIOTEKSBLADET</h3>
<i>Organ för Sveriges Allmänna Biblioteksförening</i>
<h3>Årg. 3 <tab><tab>1918<tab><tab> Häfte 1</h3>
<i>Redaktion: Fredrik Hjelmqvist och Knut Tynell,
Hantverkaregatan 3, Stockholm.</i>

<sc>Utkommer i 5 häften om året</sc> <tab><tab><sc>Prenumerationspris 4 kr.</sc>

<sc>Utdelas kostnadsfritt till medlemmar av Sveriges Allmänna
— — — — Biblioteksförening (Årsavgift 3 kr.) — — — —</sc>

STOCKHOLM - P. A. NORSTEDT & SÖNERS FÖRLAG

</chapter>
<chapter name="INNEHÅLL">
<h3><sp>INNEHÅLL</sp></h3>
<table><td><sc>Odal Ottelin.</sc> Böckerna och vi . . . <td r>1.
<td><sc>Hildur Lundberg.</sc> Några funderingar om barn- och ungdomsläsning . . . <td r>10.
<td><sc>Fredrik Hjelmqvist.</sc> Det tionde norska biblioteksmötet i Bergen den  i  och<td r>
<td><tab>2 okt. 1917 . . . <td r>19.
<td><sc>Yngve Hugo.</sc> Studiecirkelbiblioteket . . . <td r>22.
<td><sc>Fredrik Hjelmqvist.</sc> Stiftsbibliotek. — Lärjungebibliotek. — Distriktsbibliotek . . . <td r>26.
<td><sp>Kristidslitteratur.</sp> 1. <i>Leonard Wahlman.</i> Staten och folknäringsfrågorna.<td r>
<td><tab>Några litteraturhänvisningar. — 2. <i>Karin Bergström.</i> Ur kristidens<td r>
<td><tab>hushållslitteratur. — 3. <i>Aug. Östergren.</i> Skrifter rörande jordbruksproduktionen . . . <td r>29.
<td><sp>Biblioteksnotiser</sp> . . . <td r>36.
<td><sp>Litteratur:</sp> Recensioner av fil. lic. E. Apiarie (E.—<sc>Aie</sc>), fil. lic. Iwan Bolin<td r>
<td><tab>(I. B.), redaktör August Brunius (A. B—s), seminarieadj. Elisabet Eurén<td r>
<td><tab>(E—<sc>n</sc>), fil. d:r Johan Feuk (J. F.), rektor Mathias Feuk (M. F.), lektor<td r>
<td><tab>Elias Grip (E. G.), docenten Nils Heribert-Nilsson (N. H. N.), fil. d:r<td r>
<td><tab>Fredrik Hjelmqvist (F. H.), docenten Theodor Hjelmqvist (T. H.), andre<td r>
<td><tab>bibliotekarien Arne Holmberg (A. H.), aktuarien N. S. Jacobi (J—<sc>i</sc>),<td r>
<td><tab>docenten Malte Jacobsson (M. J.), jur. d:r C. W. U. Kuylenstierna<td r>
<td><tab>(C. K—<sc>a</sc>), major Oswald Kuylenstierna (O. K—<sc>a</sc>), skriftställaren Robert<td r>
<td><tab>Larsson (R. L.), folkskolinspektören Lars Levander (L. L.), fil. mag. Greta<td r>
<td><tab>Linder (G—<sc>a</sc> L.), andre arkivarien Erik Naumann (E. N—<sc>nn</sc>), professor<td r>
<td><tab>Martin P. Nilsson (M. P. N.), fra Ellen Nordenstreng (E. N.), fil. lic.<td r>
<td><tab>T. Pehrsson (P—<sc>n</sc>), professor Edvard Rodhe (E. M. R.), lektor Sixten<td r>
<td><tab>Samuelsson (S. S.), professor Oscar Sillen (O. S.), docenten Carl Skottsberg<td r>
<td><tab>(C. S—<sc>g</sc>), docenten Wilhelm von Sydow (W. v. S.), kyrkoherde Lars<td r>
<td><tab>Tynell (L. T.), sekreteraren K. H. Westerström (K. H. W.), docenten<td r>
<td><tab>Fredrik Vetterlund (F. V.), förste bibliotekarien Oscar Wieselgren (O. W—<sc>n</sc>),<td r>
<td><tab>aktuarien Karl Åmark (K. Å.), statskonsulenten Aug. Östergren (A. Ö—<sc>n</sc>). . . . <td r>37.
</table>
<table b><td>Medlemsavgift för år 1918 i
<h3>Sveriges Allmänna Biblioteksförening</h3>
insändes till dess kassaförvaltare förste bibliotekskonsulenten
<sc>Fredrik Hjelmqvist,</sc> Hantverkaregatan 3, Stockholm.

Medlemsavgiften är 3 kr. Medlemmarna erhålla
Biblioteksbladet kostnadsfritt.
</table>



<table b>
<td><h3>UNIÇUM</h3>
En tidningssamling 3.200 exemplar, många
från 1700-talet, 33 olika språk säljes. Svar
till "Korr. B XXX" under adress S. Gumælii
Annonsbyrå, Stockholm, f. v. b.
</table>

<table b>
<td>ETT MÄRKLIGT DRAMA:
<i>Sir Rabindranath Tagore</i>
<h3>KONUNGEN AVDET
MÖRKA RUMMET</h3>
Pris 4:50, inb. 6:25
». . . det starkaste intryck öfver hufvud taget
någon bok gjort på mig.» <tab><tab><i>Ny Tid.</i>
<b>P. A.Norstedt & Söners förlag.</b>
</table>

<table b>
<td><i>Giottfried Keller</i>
<h3><i>GRÖNE HENRIK</i></h3>
<i>Med förord av Fredrik Böök
Två delar åtkomna à 4 kr., inb. 5 kr.</i>

<tab>»En bok, som inte fär glömmas. . . . Den
är ett stycke naturepos av oförgänglig skönhet och ett
stycke äkta realistisk konst.»<tab>Nils Erdmann i N. D. A.

<tab>» . . . ett betydande konstverk, fyllt av livet
must och färg och rikt på sådana tankar, som befordra
människoandens växt mot ljuset . . . hör till de böcker,
som ej åldras, utan snarare, liksom vin av god skörd, ligga
till sig med åren.» <tab><tab><tab><tab><tab><tab>Idun.

<tab>»Gröne Henrik är ett betydande mänskligt
dokument och har utövat ett ofantligt inflytande på både
tysk och svensk romankonst, och det är en vinst för vår
litterära odling, att denna bok införlivats med vår svenska
översättningslitteratur. Docenten Böök har försett den svenska
upplagan med ett förord, som utgör en förstående och
överskådlig litteraturhistorisk orientering.» <tab>Göteb. M. P.

<tab>. . . utan tvivel en verklig lucka i vår
översättningslitteratur, som fylles.» <tab>P. o. I. Tidn.

<b><i>P. A. Norstedt & Söners Förlag</i></b>
</table>

<table b>
<td><b><i>Märklig boksucces!</i></b>
HENRI BARBUSSE
<h3>ELDEN</h3>
Andra upplagan. - Två delar à kr. 5:50.

»Dessa karaktäristiker äro så mästerliga, så allmänt mänskliga
liksom alla dessa bilder och sensationer ur lägerlivet så precis sanna,
att också en svensk läsare omedelbart känner igen sig. — Där finnas
dråpliga humoristiska scener, — — där finnas intagande idylliska
moment. Men det fruktansvärda överväger dock.»
<tab><tab><tab><tab><tab><tab><tab><tab><tab><i>J. Landquist i D. N.</i>

»— — allvarliga tankar framförda med ovanlig talang — Bland
dessa bilder komma många att stå sig såsom klassiska»
<tab><tab><tab><tab><tab><tab><tab><tab><i>Verner Söderhjelm i Sv. D.</i>

»— — fyller sidorna med en stämning, hvars andakt är oförliknelig.»
<tab><tab><tab><tab><tab><tab><tab><tab><tab><i>Nils Erdmann i N. D. A.</i>

»Det finns i hans bok saker av väldig storhet, som kommer blodet
att isas vid läsningen.» <tab><tab><tab><tab><tab><tab><tab><i>Aft.-Tidn.</i>

»Hela boken är ett mästerverk» <tab><tab><tab><tab><tab><i>Sv. Morg.</i>

»Jag är övertygad att när eftervärlden en gång från sin höga
plattform av allmän demokratism, mänsklig förståelse och nationell
rättfärdighet blickar ned på vår ovisa och brottsliga tidsålder, då skall den
icke finna någon bok, där vårt elände och flämtande framtidshopp
skildrats mera gripande än i Henri Barbusses odödliga verk.»
<tab><tab><tab><tab><tab><tab><tab><tab><tab><i>Otto Bucht i Soc.-Dem.</i>

»Vi som leva bortom kriget måste läsa den».
<tab><tab><tab><tab><tab><tab><tab><tab><tab><i>C. A. Bolander i G. H. T.</i>

P. A. NORSTEDT & SÖNERS FÖRLAG
</table>


</chapter>
<chapter name="BIBLIOTEKSBLADET">
<h2>BIBLIOTEKSBLADET</h2>
<i>Organ för Sveriges Allmänna Biblioteksförening</i>

Årg. 3 <tab><tab>1918 <tab><tab>Häfte 2

<i>Redaktion; Fredrik Hjelmqvist och Knut Tynell,
Hantverkaregatan 3, Stockholm.</i>

<sc>Utkommer i 5 häften om året</sc><tab><tab><sc>Prenumerationspris 4 kr.</sc>

<sc>Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 3 kr.) - - - - -</sc>

STOCKHOLM - P. A. NORSTEDT & SÖNERS FÖRLAG

</chapter>
<chapter name="INNEHÅLL">
<h3>INNEHÅLL</h3>
<table><td><sp>Kallelse</sp> till S. A. B:s fjärde årsmöte . . . <td r>57
<td><sc>Fredrik Hjelmqvist.</sc> Norska folkbibliotek. (Med 14 illustrationer.) . . . <td r>58
<td><sc>Aksel Josephson.</sc> Anteckningar om amerikanska bibliotek, med en blick på<td r>
<td><tab>Sverige. I. Distriktsbibliotek . . . <td r>76
<td><sp>Två</sp> nyligen avgångna bibliotekschefer. (Med 2 porträtt.) . . . <td r>78
<td><sc>Knut Kjellberg.</sc> Till Nils Lundahls sextioårsdag. (Med porträtt.) . . . <td r>78
<td><sp>Fredrik Nilsson.</sp> †. (Med porträtt.) . . . <td r>80
<td>Den <sp>Wallenbergska</sp> donationen till Stockholms stadsbibliotek. (Med porträtt.) . . . <td r>82
<td><sc>Johan Feuk.</sc> Föreläsare och föreläsningar . . . <td r>84
<td><sc>Gurli Linder.</sc> Ungdoms- och barnböcker julen 1917 . . . <td r>88
<td><sp>Litteratur:</sp> Recensioner av fil. lic. E. Apiarie (E. A—<sc>ie</sc>), rektor C. O.<td r>
<td><tab>Arcadius (C. O. A.), docenten R. G. Berg (R. G. B.), fil. lic. Iwan Bolin<td r>
<td><tab>(I. B.), fra Astrid Feuk (A. F.), fil. d:r Johan Feuk (J. F.), rektor Mathias<td r>
<td><tab>Feuk (M. F.), lektor Elias Grip (E. G.), bibliotekarien C. F. Hennerberg<td r>
<td><tab>(C. F. <sc>Hbg</sc>), fil. d:r Fredrik Hjelmqvist (F. H.), docenten Theodor<td r>
<td><tab>Hjelmqvist (T. H.), andre bibliotekarien Arne Holmberg (A. H.), docenten Malte<td r>
<td><tab>Jacobsson (M. J.), professor Knut Kjellberg (K. <sc>Kjg</sc>), skriftställaren Robert<td r>
<td><tab>Larsson (R. L.), folkskolinspektören Lars Levander (L. L.), andre<td r>
<td><tab>bibliotekarien Bert Möller (B. M.), andre arkivarien Erik Naumann (E. N—<sc>nn</sc>),<td r>
<td><tab>professor Martin P. Nilsson (M. P. N.), fru Ellen Nordenstreng (E. N.),<td r>
<td><tab>fil. lic. T. Pehrsson (P—<sc>n</sc>), professor Edvard Rodhe (E. M. R.), lektor<td r>
<td><tab>Sixten Samuelsson (S. S.), docenten Carl Skottsberg (C. S—<sc>g</sc>), lektor Nils<td r>
<td><tab>Sylvén (N. S.), fil. d:r Sven Söderman (S. S—<sc>n</sc>), kyrkoherde Lars Tynell<td r>
<td><tab>(L. T.), docenten Fredrik Vetterlund (F. V.), förste bibliotekarien Oscar<td r>
<td><tab>Wieselgren (O. W—<sc>n</sc>), ingenjören Paul Wretlind (E. P. W.), aktuarien Karl<td r>
<td><tab>Åmark (K. Å.), statskonsulenten Aug. Östergren (A. Ö—<sc>n</sc>) . . . <td r>92
</table>
<table b>
<td>Medlemsavgift för år 1918 i
<h3>Sveriges Allmänna Biblioteksförening</h3>
insändes till dess kassaförvaltare förste bibliotekskonsulenten
<sc>Fredrik Hjelmqvist,</sc> Hantverkaregatan 3, Stockholm.

Medlemsavgiften är 3 kr. Medlemmarna erhålla
Biblioteksbladet kostnadsfritt.
</table>



<table b>
<td><b><i>»Författarinnan är onekligen talangfull»,</i></b> <i>skriver</i> <b><i>Nils Erdmann</i></b>
<i>i N. D. A. om</i>
<h3>TUSEN OCH EN NATT</h3>
samt andra essayer
av ELSIE NORDENSVAN.
Pris  4  kr.

<i>Nils Erdmann tillägger:</i>
»Det är en livlig och fantasifull teckning av de olika karaktärerna i verket, av
deras lynne och världsuppfattning, deras etik och estetik.»

<i>Nbg. i St. D. skriver:</i>
»En fin och träffande analys av den orientaliska sagans väsen. — De äro skrivna
med ett ungdomligt humör. . . som förenats med en mogen, förfinad uppfattning och
en avgjort poetisk blick.»

<i>Ruben G:son Berg yttrar i Sv. D.:</i>
»Styrkan är den frihet från blde stelhet och schablon, som präglar det hela och
som verkligen ger läsaren intryck av att göra en helt och hållet ny bekantskap.»

<b>P. A. NORSTEDT & SÖNERS FÖRLAG.</b>
</table>

<table b>
<td><b><i>»Varje ny bok av Gunnar Cederschiöld mottages med verklig glädje»,</i></b>
<i>skriver major <b>S. A. Duse</b> om</i>
<h3>MAGHREB</h3>

<b>Nutidsbilder från det gamla moriska väldet i Europa och Afrika
</b>av <b>GUNNAR CEDERSCHIÖLD.</b>

Med teckningar av förf. <b><i>Pris kr. 6:50, inb. kr. 8:—.</i></b>

<i>Major Duse tillägger:</i>
»I de ögonblicksbilder han här rullar upp för läsaren befäster han ytterligare sitt
anseende som satiriker, humorist och framstående reseskildrare.»

<i>Strix skriver:</i>
»Man har inte tråkigt i Cederschiölds sällskap. Tvärtom.»

<i>Dagens Nyheter:</i>
»Det är liv, sol, kulör över dessa blad.»

<i>Afton-Tidningen:</i>
»Den humoristiska glimten i ögat hos författaren bidrager att göra honom
underhållande.»

<i>Social-Demokraten:</i>
»En lika underhållande som instruktiv bok.»

<b>P. A. NORSTEDT & SÖNERS FÖRLAG.</b>
</table>



<table b>
<td><b><i>Goda böcker som  böra läsas av alla:</i></b>

<i>GUSTAF CEDERSCHIÖLD</i>
<h3>Framtidssvenska.</h3>
<b><i>Kr. 4:75.</i></b>

<i>MALTE JACOBSSON</i>
<h3>Minnesekonomi.</h3>
Särskilt om inlärande enligt helhets- och delförfarandet.
<b><i>Kr. 3:75.</i></b>

<i>EMIL MELANDER</i>
<h3>I arbetströja och med vandringsstav.</h3>
Illustr. — Andra uppl.
<b><i>Kr. 5:50, inb. 6:75.</i></b>

<i>ROLF NORDENSTRENG</i>
<h3>Europas människoraser och folkslag.</h3>
Populär framställning. — Andra uppl.
<b><i>Kr. 6:25, inb. 7:50.</i></b>

<i>HEDVIG af PETERSENS</i>
<h3>Ett barns litterära memoarer.</h3>
<b><i>Kr. 2:—.</i></b>

<i>J. A. STRANDBERG</i>
<h3>Ett år i småbrukarens trädgårdstäppa.</h3>
En liten rådgivare för den mindre trädgårdsodlaren.
<b><i>Kr. 2:50.</i></b>

<b><i>P. A. NORSTEDT & SÖNERS FÖRLAG.</i></b>
</table>


</chapter>
<chapter name="BIBLIOTEKSBLADET">
<h3>BIBLIOTEKSBLADET</h3>
<i>Organ för Sveriges Allmänna Biblioteksförening</i>

Årg. 3 <tab><tab>1918 <tab><tab>Häfte 3

<i>Redaktion: Fredrik Hjelmqvist och Knut Tynell,
Hantverkaregatan 3,  Stockholm.</i>

<sc>Utkommer i 5 häften om året <tab><tab>Prenumerationspris 4 kr.</sc>

<sc>Utdelas kostnadsfritt till medlemmar av Sveriges Allmänna
-    -   -   -   -  Biblioteksförening (årsavgift 3 kr.) - - - - -</sc>

STOCKHOLM - P. A. NORSTEDT & SÖNERS FÖRLAG

</chapter>
<chapter name="INNEHÅLL">
<h3>INNEHÅLL</h3>
<table><td><sc>Isak Collijn.</sc> Birgitta-litteratur. I. . . . <td r>105
<td><sc>Matts Essén.</sc> Sörmlandslitteratur . . . <td r>116
<td><sp>Stanislaus Grönfeldt.</sp> †. (Med porträtt) . . . <td r>123
<td><sp>Barn- och ungdomsläsning.</sp> (<i>Gurli Linder.</i> En replik. — <i>Hildur Lundberg.</i> Svar.) . . . <td r>123
<td><sp>Statsbidrag</sp> till Biblioteksbladet . . . <td r>129
<td><sp>Biblioteksnotiser</sp> . . . <td r>132
<td><sp>Litteratur:</sp> Recensioner av rektor C. O. Arcadius (C. O. A.), docenten R.<td r>
<td><tab>G. Berg (R. G. B.), fil. lic. Iwan Bolin (I. B.), fil. lic. Gunnar Carlquist<td r>
<td><tab>(G. <sc>Cqt</sc>), fil. d:r Johan Feuk Q. F.), rektor Mathias Feuk (M. F.), fil. d:r<td r>
<td><tab>Fredrik Hjelmqvist (F. H.), docenten Theodor Hjelmqvist (T. H.), andre<td r>
<td><tab>bibliotekarien Arne Holmberg (A. H.), docenten Malte Jacobsson (M. J.),<td r>
<td><tab>skriftställaren Robert Larsson (R. L.), fil. mag. Greta Linder (G—<sc>a</sc> L.),<td r>
<td><tab>bibliotekarien Hjalmar Lundgren (<sc>Hj. L—n</sc>), andre arkivarien Erik Naumann</td r>
<td><tab>(E. N—<sc>nn</sc>), fru Ellen Nordenstreng (E. N.), fil. lic. T. Pehrsson (P—<sc>n</sc>),<td r>
<td><tab>docenten Lännart Ribbing (<sc>Rg</sc>). professor Edvard Rodhe (E. M. R.),<td r>
<td><tab>lektor Sixten Samuelsson (S. S.), docenten Carl Skottsberg (C. <sc>S—g</sc>), lektor</td r>
<td><tab>Nils Sylvén (N. S.), advokaten Gerhard Tauvon (G. T.), fil. d:r Knut<td r>
<td><tab>Tynell (K. T.), kyrkoherde Lars Tynell (L. T.), docenten Fredrik Vetterlund<td r>
<td><tab>(F. V.), ingenjören Paul Wretlind (E. P. W.) . . . <td r>137
</table>
<table b>
<td>Medlemsavgift för år 1918 i
<h3>Sveriges Allmänna Biblioteksförening</h3>
insändes till dess kassaförvaltare förste bibliotekskonsulenten
<sc>Fredrik Hjelmqvist,</sc> Hantverkaregatan 3, Stockholm.

Medlemsavgiften är 3 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under läroverks-
och folkskolöverstyrelserna stående undervisningsanstalters bibliotek kunna
erhålla Biblioteksbladet för år 1918 till ett pris av 2 kr. vid prenumeration direkt
hos redaktionen, adress: Hantverkaregatan 3, Stockholm.
</table>



<table b>
<td>BOKEN FÖR DAGEN:

TORA GARM
<h3>I BOLSJEVISMENS PETROGRAD</h3>
<b>PRIS 4:50</b>

»Hon ger sina många intressanta iakttagelser, bisarra och egenartade,
på ett i all sin flärdlösa rättframhet fängslande och medryckande sätt.»
<tab><tab><tab><tab><tab><tab><tab><tab><tab><tab><tab><i>Sv. Dagbl.</i>

»Skriven med fart och schwung, med en intensitet i skildringen, som
griper intresset från första stund och håller det fånget, tills man slukat
den lilla trevligt utstyrda volymen.» <tab><tab><tab><tab><i>Djursh. Tidn.</i>

»Vore ej verkligheten så skrämmande verklig, skulle man säga, att
mer roande äventyrsskildringar får man leta efter.» <tab><tab><i>Hertha.</i>

A-B. LJUS FÖRLAG
—————————————————
<i>SIL VARA</i>
<h3><i>STRÖVTÅG I LONDON</i></h3>
<b><i>KR. 7:50.</i></b>

<i>Ernst Klein skriver i Sv. D.:</i>
»Den  är artistiskt levande, munter, småkvick och skickligt tillrättalagd även för en
ganska kräsen publik. — — ett minnesmärke över en förgången kulturepok, dessa
lätta, brokiga blad på sitt sätt bilda.»

<i>Dagens Nyheter:</i>
»En kvickögd iakttagare, vilken inte bära ser sig omkring utan även söker komma
sitt objekt in på livet. — — lätt kåserande, ofta verkligt spirituell.»

<i>Sydsv. Dagbl. Snällp.:</i>
»Man märker, hur väl förf. levt sig in i Londonlivet — — intressanta äro de alla.»

<i>Tyra Kleen i Saisonen:</i>
»Den förråder en uppövad iakttagelseförmåga och en diskret humor, den kombinerar
fördjupning i ämnet med en lekande lätt stil; författaren ser sina motiv lagom objektivt
— konstnärens objektivitet, som betraktar världen med allt vad där försiggår som
en intressant och underhållande teaterscen.»

P. A. NORSTEDT & SÖNERS FÖRLAG
</table>


<table b>
<td>GODA BÖCKER, SOM BORA LÄSAS AV ALLA:

<b>BISMARCKS</b>
<h3>BREV TILL SIN HUSTRU I URVAL</h3>
Kr. 6:—; inb. 7:50.

»En synnerligen intressant bok, som tillåter läsaren att komma den
store järnkanslern in på livet.» <tab><tab><tab><tab><tab><tab><i>A. P.</i>

<b>PRICE COLLIER</b>
<h3>ENGLAND OCH ENGELSMÄNNEN</h3>
<b>från amerikansk synpunkt</b>
Kr. 7:50.

<i>Aug. Brunius i Sv. D.:</i>
»Denne intelligente, fördomsfrie och framför allt kunnige amerikan
— — har en viss nppgift att fylla för svensk publik.»

<i>Prof. E. Björkman i St. D.:</i>
»Det är med stor tillfredsställelse, jag nu kan konstatera, att bokens
intressanta innehåll genom en svensk översättning blivit i alla delar
tillgänglig för den stora allmänheten.»

<b>WERNER SCHEFF</b>
<h3>ARKEN</h3>
En framtidsroman. Kr. 6:75

»En utopisk roman. — — En livets apoteos. Scheff framtrollar en
mäktig tavla.» <tab><tab><tab><tab><tab><tab><tab><tab><i>Tiden.</i>

<b>SIR RABINDRANATH TAGORE</b>
<h3>DE ROVLYSTNA STENARNA</h3>
och andra berättelser. Kr. 10: —; inb. 12: —

»Innehåller 13 berättelser, — — alla vackra, fyllda av en i europeisk
vitterhet sällsynt, djup livsuppfattning.» <tab><i>Nils Erdmann i N. D. A.</i>

»I  högsta grad fängslande. — — Läsningen bereder ett utsökt nöje.» <i>H. P.</i>

<b>H. G. WELLS</b>
<h3>HUR VÄRLDEN BLEV FRI</h3>
»En berättelse om människosläktet.» Kr. 5:50.

»Fantastisk men intressant och spännande. Det ges även i boken en
antydan om den nya tankevärld, som kriget sedan bringat till fullt
medvetande hos H. G. Wells.» <tab><tab><tab><tab><i>»Vågbrytaren.«</i>

<b><i>P. A. NORSTEDT & SÖNERS FÖRLAG</i></b>
</table>

</chapter>
<chapter name="BIBLIOTEKSBLADET">
<h3>BIBLIOTEKSBLADET</h3>
<i>Organ för Sveriges Allmänna Biblioteksförening</i>

Årg. 3 <tab><tab>1918 <tab><tab>Häfte 4

<i>Redaktion: Fredrik Hjelmqvist och Knut Tynell,
Hantverkaregatan 3, Stockholm.</i>

<sc>Utkommer i 5 häften om året  <tab><tab>Prenumerationspris 4 kr.

Utdelas kostnadsfritt till medlemmar av Sveriges Allmänna
-    -    -   -   -   Biblioteksförening (årsavgift 3 kr.)   -   -    -    -    -</sc>

STOCKHOLM - P. A. NORSTEDT & SÖNERS FÖRLAG

</chapter>
<chapter name="INNEHÅLL">
<h3>INNEHÅLL</h3>
<table><td><sc>Aksel Josephson.</sc> Anteckningar om amerikanska bibliotek, med en blick på<td r>
<td><tab>Sverige. II. John Crerar-biblioteket i Chicago . . . <td r>161
<td><sc>Pehr Johnsson.</sc> Min barndoms sockenbibliotek . . . <td r>166
<td><sp>Svenska</sp> nationalbiblioteket i Canada . . . <td r>170
<td><sc>Nils Lundahl.</sc> Den populärvetenskapliga föreläsningsverksamheten . . . <td r>171
<td><sc>Einar Sundström.</sc> Riksdagsbibliotekets utvidgning . . . <td r>174
<td><sp>Biblioteksnotiser</sp> . . . <td r>177
<td><sp>Litteratur:</sp> Recensioner av fröken Lilly Arfwedson (L. A.), redaktör August<td r>
<td><tab>Brunius (A. B—<sc>s</sc>), fil. d:r Johan Feuk (J. F.), rektor Mathias Feuk (M. F.),<td r>
<td><tab>fil. d:r Fredrik Hjelmqvist (F. H.), docenten Theodor Hjelmqvist (T. H.)<td r>
<td><tab>andre bibliotekarien Arne Holmberg (A. H.), folkskolinspektören Lars<td r>
<td><tab>Levander (L. L.), fil. lic. Göran Lindblad (G. L—<sc>d</sc>), fil. mag. Greta Linder<td r>
<td><tab>(<sc>G—a L.</sc>), andre bibliotekarien Bert Möller (B. M.), andre arkivarien Erik<td r>
<td><tab>Naumann (<sc>E. N—nn</sc>), professor Martin P. Nilsson (M. P. N.), fru Ellen<td r>
<td><tab>Nordenstreng (E. N.), docenten Lännart Ribbing (<sc>Rg</sc>), lektor Sixten<td r>
<td><tab>Samuelsson (S. S.), fil. d:r Harald Svanberg (<sc>H. Sg</sc>), fil. d:r Knut Tynell<td r>
<td><tab>(K. T.), kyrkoherde Lars Tynell (L. T.), docenten Fredrik Vetterlund (F. V.),<td r>
<td><tab>t. f. förste bibliotekarien Oscar Wieselgren (<sc>O. W—n</sc>), läroverksadjunkt<td r>
<td><tab>Henning Wijkmark (H. W.), statskonsulenten Aug. Östergren (<sc>A. Ö—n</sc>). . . . <td r>180
</table>
<table b>
<td>Medlemsavgift för år 1918 i
<h3>Sveriges Allmänna Biblioteksförening</h3>
insändes till dess kassaförvaltare andre bibliotekskonsulenten 
<sc>Knut Tynell,</sc> Hantverkaregatan 3, Stockholm.

Medlemsavgiften är 3 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under läroverks-
och folkskolöverstyrelserna stående undervisningsanstalters bibliotek kunna
erhålla Biblioteksbladet för år 1918 till ett pris av 2 kr. vid prenumeration direkt
hos redaktionen, adress: Hantverkaregatan 3, Stockholm.
</table>

<table b>
<td><h3>CARL G. LAURINS</h3>
arbeten  ha utgått i följande antal:

KONSTHISTORIA, samtliga editioner . . . <b>24,000</b>
FOLKLYNNEN . . . <b>13,000</b>
SVERIGE GENOM KONSTNÄRSÖGON . . . <b>13,000</b>
KVINNOLYNNEN . . . <b>11,000</b>
SVENSK SJÄLVPRÖVNING . . . <b>7,000</b>
STOCKHOLM GENOM KONSTNÄRSÖGON . . . <b>7,000</b>
SKÄMTBILDEN . . . <b>5,000</b>
VÅLD OCH VÅLD . . . <b>5,000</b>
ALLA HA RÄTT . . . <b>5,000</b>
KONSTEN I SVERIGE . . . <b>5,000</b>
ROS OCH RIS . . . <b>3,500</b>
MILLET . . . <b>3,000</b>
KULTURHISTORISK BILDERBOK . . . <b>2,000</b>

P. A. NORSTEDT & SÖNERS FÖRLAG
</table>
<table b>
<td>DE FYRA FÖRSTA STORA
<h3>HÖSTNYHETERNA:</h3>

<i>F. DOSTOJEVSKIJ</i>
<h3>ONDA ANDAR</h3>
ROMAN <tab>DEL I <tab>KR. 8:50

<i>MAURICE MAETERLINCK</i>
<h3>DEN OKÄNDE GÄSTEN</h3>
KR. 6:—

<i>OTTO RYDBECK</i>
<h3>TVÅ MÄRKLIGA KONSTNÄRER</h3>
ADAM  VAN DÜREN  OCH MÄSTAREN MED SIGNATUREN A. S.
Tryckt i 250 numrerade exemplar à 50 kr.

<i>RABINDRANATH TAGORE</i>
<h3>NATIONALISMEN</h3>
KR. 5:50

P. A. NORSTEDT & SÖNERS FÖRLAG
</table>


<table b>
<td><h3>BULGARERNA</h3>
<i>En skildring av landet och folket,
verkställd av en rad framstående bulgarer.

Boken utgör n:r 1 i serien Nationernas
Bibliotek, redigerat av M. Ehrenpreis o. A. Jensen.

Försedd med karta och upplysande illustrationer
kostar den, joo sidor stor oktav, blott
9 kronor 50 öre</i>

»Det är ett stort och helt visst betydelsefullt verk som det
Norstedtska förlaget härmed lagt grunden till. - - - en
värdefull insats i en välbehövlig upplysningsverksamhet. - - -
framträder i förstklassig utstyrsel.» <tab><tab><sp>Arbetet.</sp>

»Man måste beteckna det sålunda igångsatta företaget såsom
i allo lyckat. Bulgarboken varslar synnerligen gott även för
fortsättningen.» <tab><tab><tab><tab><sp>Ernst Klein i Sv. D.</sp>

»Dess värde för den, som är intresserad av att inhämta
kunskaper om främmande länder och folk - - - är som ovan
framhållits synnerligen stort. I synnerhet bör arbetet ha sin
givna plats i studiecirklarna och arbetarbiblioteken.» <sp>Ny Tid.</sp>
</table>

<i>Med detta häfte följer en postanvisningsblankett.</i>
</chapter>
<chapter name="BIBLIOTEKSBLADET">
<h3>BIBLIOTEKSBLADET</h3>
<i>Organ för Sveriges Allmänna Biblioteksförening</i>

Årg. 3 <tab><tab>1918 <tab><tab>Häfte 5

<i>Redaktion: Fredrik Hjelmqvist och Knut Tynell,
Hantverkaregatan 3, Stockholm.</i>

<sc>Utkommer i 5 häften om året <tab><tab>Prenumerationspris 4 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 3 kr.) - - - - -</sc>

STOCKHOLM - P. A. NORSTEDT & SÖNERS FÖRLAG


</chapter>
<chapter name="INNEHÅLL">
<h3>INNEHÅLL</h3>
<table><td><sp>Berättelse</sp> över Sveriges allmänna biblioteksförenings fjärde årsmöte . . . <td r>209
<td><sc>Stanislaus Grönfeldt.</sc> Accessionskatalogen för Sveriges offentliga bibliotek . . . <td r>213
<td><sc>Lännart Ribbing.</sc> Utvidgning av föreläsningsbyråernas verksamhet . . . <td r>217
<td><sc>Fredrik Hjelmqvist.</sc> Ett efterföljansvärt exempel . . . <td r>219
<td><sp>Biblioteksnotiser</sp> . . . <td r>223
<td><sp>Litteratur:</sp> Recensioner av fil. lic. Iwan Bolin (I. B.), lektor Elias Grip<td r>
<td><tab>(E. G.), fil. känd. Axel Hirsch (A. <sc>H—h</sc>), fil. d:r Fredrik Hjelmqvist<td r>
<td><tab>(F. H.), fil. mag. Greta Linder (<sc>G—a L.</sc>), andre arkivarien Erik Naumann<td r>
<td><tab>(<sc>E. N—nn</sc>), fm Ellen Nordenstreng (E. N.), docenten Lännart Ribbing (<sc>Rg</sc>),<td r>
<td><tab>kyrkoherde Hans Scholander (<sc>H. S—r</sc>), fil. d:r Knut Tynell (K. T.),<td r>
<td><tab>docenten Fredrik Vetterlund (F. V.), aktuarien Karl Åmark (K. Å.),<td r>
<td><tab>statskonsulenten Aug. Östergren (<sc>A. O—n</sc>) . . . <td r>233
<td><sp>Meddelande</sp> till bibliotek, som äro medlemmar i S. A. B . . . <td r>240
</table>
<table b>
<td>Medlemsavgift för år 1919 i
<h3>Sveriges Allmänna Biblioteksförening</h3>
insändes till dess kassaförvaltare andre bibliotekskonsulenten
<sc>Knut Tynell,</sc> Hantverkaregatan 3, Stockholm.

Medlemsavgiften är 3 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under läroverks-
och folkskolöverstyrelserna stående undervisningsanstalters bibliotek kunna erhålla
Biblioteksbladet för år 1919 till ett <b>nedsatt pris av 2 kr.</b> vid prenumeration direkt
hos redaktionen, adress: Hantverkaregatan 3, Stockholm. — Jfr detta häfte s. 240.
</table>

</chapter>
<chapter name="ANMÄLAN FÖR ÅR 1919.">
<h3>ANMÄLAN FÖR ÅR 1919.</h3>
Biblioteksbladet kommer att under år 1919 utgivas efter samma plan som
hittills.

Olika sidor av <sp>bok- och biblioteksväsendet</sp> skola belysas i korta
populärt hållna uppsatser, med särskild vikt lagd vid sådana frågor, som kunna
vara av intresse och till nytta för stads- och folkbiblioteken samt för
läroverkens, seminariernas, folkhögskolornas och folkskolornas bibliotek.

Med uppmärksamhet kommer tidskriften att följa biblioteksverksamheten
i dess samband med <sp>folkbildningsarbetet i övrigt</sp> och särskilt den
inbördes växelverkan mellan folkbibliotek och <sp>föreläsningsrörelse.</sp> Bl. a. komma
föreläsningskonsulenten och de tre centrala föreläsningsbyråerna att här
offentliggöra meddelanden angående föreläsningsverksamheten.

I varje häfte skola under rubriken »biblioteksnotiser» lämnas kortfattade
redogörelser för bibliotek och biblioteksverksamhet i in- och utlandet.

Slutligen skall Biblioteksbladet söka att underlätta bokurvalet för
bibliotekens styrelser och föreståndare genom en omfattande litteraturavdelning,
innehållande kortfattade notiser om nyutkomna arbeten, varvid redaktionen har
försäkrat sig om biträde av fackmän på olika områden, i allmänhet desamma,
som lämnat bidrag till ecklesiastikdepartementets katalog för folk- och
skolbibliotek. Med större utförlighet skola arbeten i biblioteks- och
folkbildningsfrågor omnämnas.

Även mera sammanfattande redogörelser för äldre och nyare litteratur på
olika områden komma att lämnas. Bl. a. kommer den påbörjade serien
uppsatser angående litteratur rörande de särskilda landskapen att fortsättas.

Biblioteksbladet utges i 5 häften om året, växlande mellan 2 och 4 ark
med tillsammans omkring 15 ark. Vid prenumeration å posten eller i
bokhandeln är priset 4 kr. för helt år. Medlemmar av Sveriges allmänna
biblioteksförening (årsavgift 3 kr.) erhålla tidskriften utan särskild avgift.

Statsunderstödda folk- eller studiecirkelbibliotek samt under läroverks- och
folkskolöverstyrelserna stående undervisningsanstalters bibliotek kunna erhålla
Biblioteksbladet till ett <i>nedsatt pris av 2 kr.</i> vid prenumeration direkt hos
redaktionen, adress: Hantverkaregatan 3, Stockholm.

Bidrag till tidskriften i form av uppsatser och notiser sändas till
redaktionen under adress Hantverkaregatan 3, Stockholm.

FREDRIK HJELMQVIST. <tab><tab><tab><tab><tab>KNUT TYNELL.

<table b>
<td><h3>POLACKERNA</h3>
<i>En skildring av landet och folket,
verkställd av en rad framstående polacker.

Boken utgör n:r 2 i serien  Nationernas
Bibliotek, redigerat av M. Ehrenpreis o. A. Jensen.

Försedd med karta och upplysande illustrationer
Pris 9 kronor 50 öre</i>

»Det är ett stort och helt visst betydelsefullt verk som det
Norstedtska förlaget härmed lagt grunden till. - - - en
värdefull insats i en välbehövlig upplysningsverksamhet. - - -
framtrader i förstklassig utstyrsel. <tab><tab><tab><sp>Arbetet.</sp>

Man måste beteckna det sälunda igångsatta företaget såsom
i allo lyckat. <tab><tab><tab><tab><sp>Ernst Klein i Sv. D.</sp>

»Dess värde för den, som är intresserad av att inhämta
kunskaper om främmande länder och folk - - - är som ovan
framhållits synnerligen stort. I synnerhet bör arbetet ha sin
givna plats i studiecirklarna och arbetarbiblioteken.»
<tab><tab><tab><tab><tab><tab><tab><tab><tab><sp>Ny Tid.</sp>

<i>R. A. NORSTEDT & SÖNERS FÖRLAG.</i>
</table>

</chapter>
<chapter name="Postanvisning 1">
<h3>KUPONG.</h3>
<b>av adressaten frånskiljas
och behållas.)

Anvisningsbeloppet
med siffror:

<sub>——</sub> kronor. <sub>——</sub> öre

Avsändarens
namn och adress:
———————
———————
———————
användningsdag <sub>———</sub>

medelande till adresaten:</b>

Avgift för år 1919 med
kr. för .............

<i>Obs.</i> Avgiften är för
<i>personliga medlemmar</i>
alltid <b>3 kr.,</b> <i>för flertalet
bibliotek</i> <b>2 kr.</b> — Se
Biblioksbladet s. 240.)

Från avgiften drages
..........kr. ..........öre.

om biblioteket har rätt
att återfå, av den för 1918
erlagda avgiften.

<b><i>Postanvisning gäller under en månad från avstämplingsdagen.</i></b>
<h3>INRIKES
POSTANVISNING</h3>
<b><i>å ett belopp av</i></b> <sub>————</sub> <b><i>kronor</i></b> <sub>————</sub> <b><i>öre</i></b> 
<table b>
<td c><b>Belopp</b> <td c><b>Avgift öre</b>
<td>Ej över 5 kronor . . . <td c>15
<td>Över 5 t.o.m. 25 kronor <td c>20
<td>Över 25 t.o.m. 50 kronor <td c>30
<td>Över 50 t.o.m. 100 kronor <td c>35
<td>Över 100 t.o.m. 250 kronor <td c>40
<td>Över 250 t.o.m. 500 kronor <td c>45
<td>Över 500 t.o.m. 750 kronor <td c>55
<td>Över 750 t.o.m. 1000 kronor <td c>65
</table>

(Här skrives, med början längst två raden, krontalet med bokstäver, omedelbart åtföljt av "kronor";
öretalet upprepas ej.)
<table>
<td><b><i>Till</i></b> <td c><b><i>Fil. d:r Knut Tynell</i></b>
<td><td>————————————————————
<td><td>————————————————————
<td><b><i>Adressatens bostad:</i></b> <td c><b><i>Hantverkaregatan 3</i></b>
<td><td>————————————————————
<td><b><i>Adresspostanstalt:</i></b> <td c><b><i>STOCKHOLM</i></b>
<td><td>————————————————————
</table>
<table b><td><b>Redovisningsn:r</b>
</table>
<b>Införd i postanvisningsjournal
under vidstående
nummer, betygas.

Redov. postkontorets
datumstämpel.

—————————
(Postfunktionärs underskrift.)

Blankett n:r 11.
(Aprill 1918.)</b>

<table b>
<td><b>Utsändningsn:r</b>
</table>



</chapter>
<chapter name="Inbetalningskort baksida">
<b>För meddelande till
adressaten.</b>
<h3>KVITTO.</h3>
<b>(Återkvltteras beloppet av avsändaren, har denne att återställa inlämningsbeviset.)</b>

<b><i>Omstående belopp kvitteras.</i></b>

.................................................<b><i>den</i></b>.................................................. <b><i>19</i></b>......

<b><i>(Namn:)</i></b> ..................................................................................................

<tab><tab><tab><tab><tab><tab><b><i>Bevittnas:</i></b>
..............................................................................................

För avstämpling vid adresspoststation.

Ankomstdag.

Utbetalnings- eller
återsändningsdag.

För avstämpling, då postanvisning eftersändes.

Eftersändningsdag.

Dag förankomsten till
nya adresspostansialten.

För avstämpling vid
adresspostkontor.

Ankomstdag.

Dag, då beloppet
avförts i journal.
</chapter>
