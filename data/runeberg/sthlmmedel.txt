




<img>Stockholm efter en gravyr, kopia från Brauns och Hogenbergs atlas. Utg. i Köln 1572—1618. (Omkr. 1573.)</img>

<table o>
<td c><h1>STOCKHOLM</h1>
<td c><sc>under</sc>
<td c><h2>MEDELTIDEN <sc>och</sc> VASATIDEN</h2>
<td c>KORT FRAMSTÄLLNING
<td c><sc>af</sc>
<td c>HANS HILDEBRAND, FREDRIK LILLJEKVIST,<br>GUSTAF UPMARK <sc>och</sc> F. U. WRANGEL
<td c><sc>jemte</sc>
<td c><big>FÖRARE</big><br><big>GENOM GAMLA STOCKHOLM</big>
<td c>————
</table>
<table o>
<td c>STOCKHOLM 1897<br><small>KUNGL. BOKTRYCKERIET.  P. A. NORSTEDT & SÖNER</small>
</table>
<chapter name="Föorord">
<h2><small>FÖRORD.</small></h2>

Afdelningen »Gamla Stockholm» vid 1897 års Allmänna Konst- och 
Industriutställning är afsedd icke blott att tjena till förströelse
för utställningsbesökande, utan fastmer att i det ultra moderna
Stockholm lemna en historisk rigtig kulturbild från Sveriges
hufvudstad sådan den tedde sig under Vasakonungarnas tid.
Anordningarna inom »Gamla Stockholm» hafva ledts af ett utskott, under
Riksantikvarien H. Hildebrands ordförandeskap och hvilket för
öfrigt består af Herrar: F. G. Althainz, J. Jahnsson, H. Levin,
Fredr. Lilljekvist, Robert Schumburg, G. Upmark och F. U.
Wrangel. Planen och ritningarna äro uppgjorda af arkitekt Fredr.
Lilljekvist, hvilken äfven af utställningens förvaltningsutskott utsetts
till föreståndare för det hela. För att åt utställningen möjliggöra
realiserandet af planen, hafva ett tjugutal enskilda för saken
intresserade personer bildat en garanti för täckande af möjligen
uppstående brist.

För dem som önska få en, om ock kortfattad redogörelse,
för hvad Stockholm var under medeltiden samt under de första
konungarna af Vasahuset, äro följande korta utkast tillkomna.
Utan något som helst anspråk på fullständighet, gifva de sig ej
ut för att vara annat än i förbigående gjorda anteckningar om
det Stockholm, som blomstrade vid slutet af 1500-talet, jemte
några antydningar om dess uppkomst och förhistoria.

Vid sammanställandet af denna redogörelse hafva varit
verksamma Herrar: H. Hildebrand, Fredr. Lilljekvist, G. Upmark
och F. U. Wrangel, hvilken sist nämnda varit redaktör.

Såsom afslutning bifogas en vägledning genom »Gamla
Stockholm».

<img></img>
</chapter>

<chapter name="Stockholms äldsta öden">

<big><big><big>S</big></big></big>tockholms äldsta öden belysas ej af samtida handlingar,
ty säkert är att orten långt före den tid då dess namn första
gången förekommer i permebrefven var bebyggd. Flera
försök att fastslå tiden för dess grundläggande ha gjorts, utan
att man lyckats komma till något definitivt resultat. Hvad
man med visshet känner är, att Stockholm första gången
nämnes 1252 i juli månad såsom dateringsort för konung
Valdemars och Birger Jarls skyddsbref för Fogdö. Redan
samma år den 19 augusti har Birger Jarl äfven i Stockholm
(eller på Stockholms slott?) utfärdat ett bref rörande
fattigtionde till Upsala domkyrka. Det är sannolikt med dessa
handlingar till stöd och den s. k. större rimkrönikan såsom
bevismedel, Stockholms tidigare historieskrifvare uppgifvit, att
Birger Jarl mot midten af 1200-talet anlagt denna stad samt
begåfvat den med dess första privilegier.

<img>Rad ur det första dokument, hvari namnet Stockholm förekommer (1252).</img>

Utan att vilja gendrifva denna uppgift kan man likväl
med fog påstå, att intet bevis till dess bestyrkande föreligger.
Det sannolikaste är, att orten redan före midten af 1200-talet
började antaga form af ett mera stadslikt ordnadt samhälle.
Kanske var här länge endast en köping eller en marknadsplats,
som uppblomstrat till följd af det förmånliga läget. Kanske
också att på den plats, där nu Stockholms slott är beläget
reste sig en skans eller borg, som hade gamla anor, och att,
såsom på andra orter kan påvisas, ett mindre samhälle så
småningom uppvuxit, hufvudsakligen befolkadt af köpmän,
handtverkare, soldater och andra tillfälliga inbyggare. År efter år
tilltog denna af slottet beroende befolkning, och när det
sålunda uppkomna samhället vid fientliga anfall måste skyddas
liksom borgen och dess innevånare, uppfördes murar, hvilka,
utgående från slottet eller borgen omgåfvo det lilla området.

Det påstås äfven, ehuru ej heller detta styrkes af några
bevis, att de flyktande borgarne från det 1187 härjade
Sigtuna skola slagit sig ned här och således gifvit anledning till
Stockholms uppkomst.

Säkert är, att samhället redan mot midten af 1200-talet
var af relativ betydelse. I en relation, afgifven af sjöfarande,
hvilka 1270 besökt våra farvatten, omnämnes Stockholm.
Permebref af 1288 <sup><small>15</small></sup>/<sub><small>7</small></sub> och 1289 <sup><small>15</small></sup>/<sub><small>5</small></sub> gifva tydliga bevis
på att staden redan då kunde räknas till de betydligaste
i landet.

Dess läge var ovanligt gynnsamt mellan Saltsjön och
Mälaren, ehuruväl från höjderna i söder och från sandåsen i
norr staden med lätthet kunde beskjutas. På 1200-talet eller
dessförinnan, då det ännu kämpades nästan uteslutande man
emot man, togs denna olägenhet ej i betraktande.

Under de första århundradena gick stadens tillväxt endast
långsamt, och ännu på 1660-talet räknade Stockholm blott
omkring 15,000 invånare. Att döma af en resande utländings
beskrifning öfver sin ankomst till Stockholm i första början
af 1600-talet gjorde sannolikt den lilla staden ett ganska
landtligt intryck. Ett utdrag ur denna beskrifning må här
få plats:

<img>Trähus med torftak, efter Olaus Magni.</img>

»Förenämnda stad Stockholm var vid ankomsten helt grön
att skåda, liggandes upp emot bergen, såsom alla husen på
taken äro helt platta, och, som tillförne förtaldt är, belagda
med torf på björknäfver, hvarigenom gräs växer på dem, där
man kan bleka; och somlige släppa där några kid i bet, de
där ock stundom hoppa öfver gatorna från ett hus till annat
och sedan åter komma hem igen, och skulle jämväl i nödens
tid där något kunna sås till husbehof. Och genom dessa tak
skjuta skorstenarne upp, mest alla hvita, hvilket i förstone är
helt underligt att skåda, ej vetandes hvad man därom tro
skall. Slottet ligger vid inloppet på höger sida vid staden,
hvilken är skön till anseendet, men gammal. Kommande hit
till staden, vardt kanonen till dess hedrande afskjuten, och
vordo deras värdigheter af hans majestäts herr amiral ledsagade
upp i staden, till Gyllene Solen, hos Valentin Nilses, hvarest
deras värdigheter alla tre vordo logerade, och följeslaget
inkvarterades hederligen här och där på åtskilliga ställen i
borgarhus.»

*
</chapter>
<chapter name="I. Stadens vapen och insegel">

<h2><small>I.

</small>Stadens vapen och insegel.</h2>

<img>Stockholms stads äldsta sigill (1296).</img>

Under hvarje i stadens namn utfärdad urkund hängde
ett sigill eller insegel, som bekräftade densamma. Äfvenså 
användes vid andra tillfällen för staden, liksom för
konungen, för enskilde och för diverse korporationer ett vapen,
företeende samma bilder eller emblem som sigillet. Dessa 
stadsvapen voro i olika städer af mycket växlande beskaffenhet. 
Det äldsta sigill Stockholm haft, hänger under en urkund
af 1296 och visar två med tinnar försedda torn, som stiga
upp ur en böljande vattenyta, Det blef dock snart ersatt
med ett annat, bättre graveradt och i allo prydligare. Det
har anträffats första gången under en handling af 1326 och
användes ännu i 1600-talets början. 

<img>Stockholms stads sigill 1326.</img>

Under tiden hade likväl
ett annat sigill tillkommit. I detta framställes eget nog
<i>Sveriges</i> skyddshelgons, S:t Eriks krönta hufvud. Det är
denna vapenbild, som ännu i dag användes såsom stadens
vapen, men har äfven den under olika tider framställts på
olika sätt.


<img>Stockholms stads n. v. vapen efter ett sigillaftryck från 1376.</img>

Ett litet sigill, som användes i början af 1500-talet, har
en annan typ och innehåller endast en krona, möjligen 
därigenom lämnande en antydan om att Stockholm är Sveriges
hufvudstad.

<img>Stockholms stads sigill (1507).</img>
</chapter>
<chapter name="II. Befästningar">

<h2><small>II.

</small>Befästningar.</h2>

Redan 1200-talets Stockholm var omgifvet af en mur,
hvilket framgår af nyssnämnda handling af 1288, däri det
heter, att de som bodde utom muren, och på malmarna,
skulle hafva samma rättigheter som stadsborna själfva.

Om denna mur i den stora eldsvådan 1297, då hela staden
skall hafva afbrunnit, äfven förstördes, är ej kändt; äfven torde
det vara ganska ovisst, huru långt den sträckte sig i söder.
Däremot kan man med anspråk på visshet försäkra, att den
äldsta muren, som utgick från slottet, inneslöt detta samt
området inom Bollhusgrändens, Baggens- och Prästgatornas
konturer. Detta område befanns dock snart nog alltför
otillräckligt; malmarna befolkades visserligen delvis på 1200-talet,
men äfven emot och utom stadsmuren började man att bygga,
och en ny stadsmur uppfördes. Huru långt man vid en sådan
första utvidgning då sträckte sig är kanske ej så lätt att
fastställa; att man äfven då varit för sparsam är säkert, ty mot
midten af 1500-talet uppfördes åter en ny mur, åtminstone
kring vissa delar af staden. År 1550 <sup><small>28</small></sup>/<sub><small>4</small></sub> klagade Hans
Gammal öfver en tomt, som han mist västan till och som han
måste undanrymma för stadens mur. År 1558 <sup><small>21</small></sup>/<sub><small>3</small></sub> omtalas
äfven i tänkeboken, hurusom rådet inför lyckta dörrar beslutit:
»att efter denna dag skulle tvenne af rådet hvarje vecka akta
på stadens arbete både i grafven för Söder port så ock västan
till vid den nya byggnaden att arbetet dess forderligare
föregå skall». Den beryktade Göran Persson anhöll 1565 <sup><small>17</small></sup>/<sub><small>12</small></sub> om
vederlag för en tomt, som hans fader ägt vid Kornhamn »där
nu stadens mur står uppå», och 1589 <sup><small>29</small></sup>/<sub><small>11</small></sub>, när sekreteraren
Nils Hansson af staden fick tvenne tomter till »frie och egne»,
heter det, att det skedde, emedan han mist två tomter i S:t
Johannes gränd, »där nu stadsmuren uppsatt är».

<img>Karta öfver Staden inom broarna, utvisande de gamla och nya murarnas sannnolika sträckning.</img>

Medeltidens Stockholm var på alla sidor omgifvet af
vatten, i öster och väster af fjärdar, i norr och söder af sund.
Landförbindelsen måste således riktas mot norr och söder,
öfver sunden måste broar slås. I stadsmuren måste portar
finnas mot norr och söder, men dessa måste vara särskildt
skyddade. Det förefaller som om man, på grund af erfarenhet,
ansett att de svåraste anfallen mot staden voro att vänta från
norr,<footnote>När hr Karl Knutsson och Engelbrekt ryckte fram mot Stockholm,
kommo de dock till söderport. När en fullständig belägring företogs, måste
fienden naturligtvis sätta sig i besittning af Södermalm lika väl som af
Norrmalm.</footnote> hvadan man funnit nödigt att åt den norra porten gifva
en starkare försvarskraft.

Stadsmuren ensam var dock ej tillfyllest att befästa staden.
Redan i äldsta tider voro pålräckor nedslagna i vattnet
närmast stadens område. Kanske var en viss port mera utrustad
än de andra med värn. Stadens norra del var
uppenbarligen den yppersta. Där låg rådhuset mellan sankt
Nikolai kyrka och stadens förnämsta torg, i hvilket de
förnämsta gatorna utmynnade. Därinvid låg det starkt
befästade slottet.

Det är sannolikt, att det är den norra porten, som är
afbildad i stadens tvänne äldsta sigill.<footnote>Man hör stundom sägas, att det är slottet, som är afbildadt i sigillet
(se ofvan) men delta är orimligt, ty sigillet är stadens, men slottet var
icke stadens och kunde därför icke för denna vara något betecknande.</footnote> Den norra porten
var dubbel och hvardera porten var, för säkerhetens skull,
anbragt i ett högt och starkt torn. Porttornen voro
således tvenne. I Stockholms stads skottebok talas om det
'yttersta' norra tornet, hvilket förutsätter att det äfven fanns
ett innersta.

Den höga sandåsen, som från 1300-talet bar namnet
Brunkeberget, stupade mot strömmen, genom hvilken han
blifvit afskuren, den ström, som på norra sidan skilde
stadsholmen från fastlandet. Mellan branten och vattnet fanns en
plan yta, smalast i midten, den s. k. sandbron med dess
kapell, i hvilket vägfarande, vare sig de foro bort eller hunno
sitt mål, hängåfvo sig åt sin andakt, förhoppningarnas eller
tacksägelsens, vidare åt väster, där sankt Klaras kloster låg,
och åt öster, där sankt Jakobs kyrka var anlagd. Mellan
sandbron och den egentliga stadsholmen låg den vida mindre
holme, hvilken erhållit namn af det därstädes under
1300-talet anlagda Helgeandshuset eller hospitalet. Från denna
holme gick en bro öfver till den norra malmen (sandbron)
och en annan till stadsholmen.<footnote>Här fanns visserligen i strömmen norr om Helgeandsholmen ett par
ännu mindre holmar, men dessa saknade egen betydelse och hafva i senare
tid vuxit samman med Helgeandsholmen.</footnote>

Det yttre norra porttornet låg på den norra änden af
Helgeandsholmen. Där var uppenbarligen dess rätta plats:
för den fiende, som ville anfalla, bereddes en svårighet
därigenom, att man måste närma sig porten på den norra,
timrade bron, hvilken icke hade en så synnerligen stor bredd.
Att det yttre porttornet verkligen hade detta läge omtalas i
en anteckning i Stockholms stads jordebok för år 1490:
Johanniterbröderna i Eskilstuna uppläto till staden, efter 'vår
herres och höfvidsman hr Sten Stures och rikets råds vilja
och samtycke, all den byggning i mur, grund och källare,
som sankt Johannes ordens kloster i Eskilstuna hade på
Helgeands holme nordan staden, hvad byggning det helst var
med sten eller trä, hvilken tomt är liggande vestan den
helige Andes sjukstuga <sp>hårdt innan ytterste stadsporten</sp>,
hvilken byggning var byggd staden storligen till förfång,
såsom ärlige herrar rikets råd personligen sjelfve sågo och
rannsakade med borgmästarne och rådet, dit gångande från
rådstugan för några förlidna år sedan.'<footnote><i>Stockholms stads jordebok</i> del 2 s. 178.</footnote>

Hvar låg norra portens inre torn: Det måste hafva
intagit ett liknande läge på själfva stadsholmen och det måste
hafva stått i förbindelse med stadsmuren, ty endast därigenom
kunde det åt staden skänka verkligt skydd. Man har ock
alltid varit på det klara, att den inre norra porten låg vid
mynningen af Stadssmedjegatan. Också omtalas år 1489 ett
stenhus 'på norre ports gata, som kallas Smedjegatan'.

Den frågan skulle således vara fullkomligt afgjord, men
det är emellertid en omständighet, som vi icke få förbise, och
som gör det nödvändigt att antaga, att norra porten under
tidens lopp ändrat läge: därest stadsmuren verkligen hade
från början gått längs den yttre kanten af Västerlånggatan,
till hvilken Norreports- eller Smedjegatan utgör en början,
då hade det läge, som norra porten hade mot slutet af
medeltiden, alltid varit det rätta, men när, såsom vi sett, stadsmuren
i verkligheten gått ett stycke innanför Västerlånggatan, huru
skulle då den norra porten vid mynningen af Smedjegatan
kunnat hafva förbindelse med stadsmuren, och sammanhang
med denna måste porttornet hafva haft. Kanske vill någon
invända, att stadsmuren vid stadens norra ände gjort en större
bukt åt nordväst, så att där Smedjegatan (och möjligen äfven
en del af Västerlånggatan) legat inom muren, men detta är
omöjligt, ty då måste ett genombrott i muren hafva funnits
på den punkt, där Västerlånggatan börjar gå utanför muren.
En sådan genombrytningspunkt måste hafva varit starkt befäst,
men af en sådan genombrytning och hennes värn finnes ingen
den ringaste antydan i medeltidens urkunder. Att 1400-talets
norra port låg utanför den gamla stadsmuren framgår däremot
ur flere uppgifter, såsom när det år 1446 talas om ett stenhus
<sp>vestan mur mot norre port</sp> mellan Helgeandshusets
stenhus och Bonde Galts stenhus, år 1478 om ett stenhus <sp>vestan
mur på långa gatan mot norre porten</sp>.

Det synes därför ingen annan möjlighet återstå än den,
att den inre norra porten fordom legat närmare slottet.

Vid stadens motsatta ände låg Söderport. Hans läge
uppgifves hafva blifvit ändradt, då konung Magnus Eriksson
inom stadens sydligaste del anlade ett dominikanerkloster,
sedermera fräjdadt genom en undergörande bild. Han säges
ursprungligen hafva legat vid järntorget, men flyttades sedan
längre ut. På den ofvan anförda kartan öfver Stockholm
förekomma äfven i söder om staden tvänne strömmar, skilda
af en långsträckt, i norr och söder gående holme. På dennes
sydöstra hörn ligger ett torn; på själfva Södermalm, på den
mot norr utskjutande udden, ligger ett annat och större torn,
hvilket göres för en anfallande fiende svårtillgängligt genom
en tvärt öfver udden gräfd, mycket bred graf.

Att äfven Söderport under medeltiden var dubbel
framgår af urkunderna. År 1518 voro enligt skotteboken
timmermän sysselsatta med att bygga yttre södre port igen. I dessa
räkenskaper, liksom i jordeboken, omtalas mycket ofta enbart
Söderport — det var för alla, som den tiden lefde i Stockholm,
fullkomligt klart, hvilken port och hvilket torn det var som
menades.

Alltså den inre Söderport med dess torn har en gång
fått ett annat läge, liksom antagligen äfven norra porten med
dess torn fått. Det yttre södra tornet kan däremot mer än
väl alltid ha haft samma läge.

I räkenskaperna från åren 1506—1519 talas flera gånger
om »vingen», södra vingen, östra vingen. Att härmed förstås
ett bihang till södra tornet framgår af uttrycket »östre vingen
i södra tornet». Hvilket södra torn finnes ej uppgifvet, men
antagligen menas därmed det yttre södra tornet och att vi
med vingarna hafva att förstå tillbyggnaderna till detta.
Vingen murades af sten och tegel, år 1506 inköptes till
vingarna 41,000 tegel. År 1519 köptes 150 takbräder till den
södra vingen. Av 1577 omtalas den nya porten i samma
vinge. Äfven omtalas en bössa, d. v. s. en kanon, på östra
vingen.

Att äfven förskansningar af trä förefunnits är utom allt tvifvel.
Enligt en uppgift från medeltiden skall Stockholm 1317 blifvit
omgifvet med »trä»-murar. En anteckning från 1500-talets midt
i Stockholms stads Tankebok må här få plats, då den utom
andra upplysningar just lämnar ett ganska viktigt bevis för
tillvaron af förskansningar af trä. Det heter nämligen 1555 <sup><small>11</small></sup>/<sub><small>8</small></sub>:
»Denna dag, som var på en söndag, slapp elden lös västan till
i Mörten myntskrifvares stegerhus (kök) efter middagen när
samman ringet var till aftonsång. Och brunno alla hus af både
stenhus och trähus nedanföre Vestra Långgatan ifrån Gråmunkegränd
och intill Bredegränden invid Kornhamn, som fordom kallades
Stråbuxgränden och gjorde denne eld en dråpelig skade. Och
var samma tid en träskans väster ut med sjön; den brann
ock i grunden af och förtog att folket kom intet till vattnet
utan nödgades taga vatten östan till, som elden blef släckt med.»
<img>SÖDERPORT (1570-talet).</img>


På olika ställen i stadsmuren funnos torn, afsedda till
försvars- och bevakningsändamål. Utom vid Norreport, som
förstärktes af trenne torn, voro sådana uppförda på olika
platser i själfva staden, äfvensom på Helgeandsholmen och
på Riddarholmen. Man har ännu bevarat namnen på några
bland dem såsom: Draketornet<footnote>Hvad Draketornets läge angår må meddelas, att k. Johan III, 1570
d. 23 januari (Riksregistr. 1570 fol. 15 verso) i en skrifvelse till ståthållaren
i Stockholm tydligen angifver detsamma med följande ord: »<i>Wij wele haffwe
tz gamble Draketornet j Sankte Laurentij grändh upbygdtt</i>» (d. v. s.
repareradt).</footnote>, Buckatornet, herr Benkts
torn, Fiskestrandstornet, tornet i Urbansgränden (omtalas ännu
1642 <sup><small>20</small></sup>/<sub><small>8</small></sub>) m. fl.

Slottet var likväl kärnpunkten i stadens försvar. Huru
detta tedde sig under medeltiden är ej fullt kändt, några ord
därom skola dock möjligen nämnas i sammanhang med en
beskrifning öfver vasakonungarnes borg.

*
</chapter>
<chapter name="III. Torg, gator och gränder">

<h2><small>III.

</small>Torg, gator och gränder.</h2>

Förbindelsen mellan de olika delarna af den
uppblomstrande staden, förmedlades i början af vägar, ty gator i
egentlig bemärkelse funnos nog ej under stadens första skeden.
Det talas t. o. m. ännu så långt fram som på 1440-talet om
vägar t. ex. »Gårdjäknevägen östan till». Detta utesluter
likväl ej, att man i början af 1300-talet hade ordnade gator med
vissa namn, ja namn hvilka bibehållit sig ända till våra dagar.
Köpmangatan omtalas redan 1323 <sub><small>5</small></sub>/<sub><small>6</small></sub> och uttrycket »in vico
sutorum», som förekommer i ett bref rörande Stockholm
dateradt 1337 <sup><small>9</small></sup>/<sub><small>9</small></sub>, afser helt visst den n. v. Skomakaregatan.
Ett annat tidigt förekommande namn är Köpmanporten, som
1340 <sup><small>28</small></sup>/<sub><small>4</small></sub> på latin kallas »porta platee mercatorum». I
äldsta tider närmast efter den förödande eldsvådan 1297,
var staden såsom vi ofvan sett, omgifven af en mur, af
trä eller sten må lämnas osagdt. I den nordligaste delen
lågo de förnämligaste byggnaderna. Här voro det lilla
samhällets intressen så att säga koncentrerade. Stadskyrkan
låg på samma plats, där vi nu ha Stockholms
Storkyrka, här befunno sig rådhuset och stadens torg. Eti af de
äldre institutionerna i staden inom murarna var
Svartmunkeklostret; det var beläget vid den gata det gifvit sitt namn,
en af stadens förnämligaste gator, den nuvarande Svartmangatan,
hvars namn förekommer, såvidt man kunnat finna, första gången
i bevarade handlingar 1430 4/9, då den likväl kallas
»Svartbrödragatan». Sannolikt är det dock denna gata, som menas
med en redan 1426 19/6 förekommande gata benämnd
»Brödragatan». Äfvenledes förekommer tidigt »Svartmunkabrunn»
(1426 27/5) och »Svartbrödrabrinken» (1435 4/12). I öfrigt funnos
i äldsta tid endast få gator utom de ofvan nämnda
Köpman- och Skomakaregatorna. Kindstugatan, fordom kallad
Kinhästegatan, är nog äfven en äldre gata, men sannolikt hade den
ännu ej i början af 1400-talet något visst namn, ty i en
handling af 1430 4/9 omtalas »den gata, som man går från
Köpmangatan till Svartbrödragatan». Med sitt allt sedan dess
bibehållna namn nämnes den dock redan 1449 17/11. Andra
gamla gator, ehuru af senare datum än de nyss nämnda, äro
Skärgårdsgatan, fordom kallad Själagårdsgatan, så kallad efter
den därstädes belägna Själagården, ett medeltida hospital,
Norreportsgatan, sedan Smedje-(äfven Smeds-)gatan, Långgatorna,
östan och västan, samt tvenne gator, hvilkas namn gifvit uppslag
till nya teorier rörande stadens mur, nämligen de nuvarande
Baggens- och Prästgatorna. Gatorna själfva äro tillkomna
efter den nya murens uppförande och kallades ofta i
handlingar långt fram på 1500-talet »Mellan murarne». Den östra
af gatorna fick snart sitt namn utbytt mot namnet »Jakob
Bagges gata» eller helt kort Baggensgatan. Den västra, som
bibehöll sin förra beteckning längre, kallades senare i sina
olika delar, Tyska och Svenska Prästgatan. På senaste tid
har under namnet Prästgatan inrangerats äfven en gränd
längst i söder, »Stenbergs» gränd kallad, samt i norr den forna
Helvetiigränd, så benämnd ej efter den kände Helvetius
utan af en liten medeltida stadsdel, Helvetet, som var
belägen här.

Torgen, som under den första tiden möjligen voro två,
ökades snart till fyra. Det äldsta är <i>Stortorget</i>, som
omnämnes redan i jämförelsevis tidiga handlingar, men otvifvelaktigt
alltifrån stadens första dagar varit upplåtet till samlingsplats
för menigheten, då allmän rådstuga hölls, samt till handel för
vissa varor m. m. Ett annat torg, <i>Fisktorget</i>, nämnes 1437 16/9,
det torde vara identiskt med vissa kvarter nordost om
järntorget och sannolikt till någon del äfven med den ofta i
medeltidshandlingar nämda Fiskstranden. <i>Korntorget</i> är kändt från
1300-talet; under detta namn torde man dock vid denna tid,
utom vårt n. v. Kornhamnstorg, förstått äfven en god bit af
trakten nedanför Nygatorna åt Munkbrohållet till. <i>Järntorget</i>
är äfven gammalt, dess anor uppstiga till medeltiden.

Stortorget var stadens medelpunkt, om icke såsom nu <i>de
facto</i>, åtminstone figurligt taladt. Här pulserade det reglerade
och enformiga lifvet under medeltiden måhända något lifligare.
Här hölls allmän rådstuga med menigheten, här halshöggos
missdådare och oskyldiga offer för ränkmakares hämndlystnad.
På morgonen hämtades vatten ur torgbrunnen, på förmiddagen
torgfördes grönsaker och andra matvaror, och på middagen
fingo de olyckliga föröfvarne af någon ofta nog ganska ringa
förseelse slita spö till sina grannars förlustelse. Torgets
hemskaste minne är Stockholms blodbad; till erinran därom voro
fyra stenar där nedlagda och märkta med hvar sin siffra
utgörande tillsammans årtalet 1᛫5᛫2᛫0. Man säger, att de vid
torgbrunnens flyttning till annan plats på torget bortkommit.

De andra torgen voro uteslutande handelstorg. Deras
namn påminna om de varor som där utbjödos.

Gränderna i det äldsta Stockholm voro få, och de, som
funnos, voro helt korta. Vi måste betänka, att stadsområdet
var omgifvet af murar och att hvarje bit af detta område var
en dyrbar tomtplats, man drog därför in på trafiklederna.
Stadsmuren var här och där försedd med portar, till hvilka
ledde kortare gränder, utanför porten fortsatta af brinkar,
så kallade till följd af deras branta sluttning. Sådana funnos
flera. Vi skola få se, att vid hvarje af portarna i stadsmuren
finnes en sådan brink. Den första porten efter Norreport var
belägen vid Storkyrkan (S:t Nikolai) och den närmaste gatubiten
där utanför kallades också S:t Niklas brink. Genom regleringar
samt ombyggning af muren har så väl denna som andra brinkar
i stadens västra del förlorat sin ursprungliga karakter och voro
sannolikt ganska tidigt endast vanliga raka sluttningar i motsats
till dem på östra sidan, hvilka ännu i dag bibehållit sin delning.
På Stortorget stod kåken (skampålen) och i samma hörn (det
sydvästra) var en port, som förmedlade trafiken med den
utanför varande brinken, hvars namn ännu finnes bevaradt i
namnet Kåkbrinken.

Ett godt stycke härifrån låg den s. k. Skomakareporten;
brinken där utanför kallades tidigt Skomakarebrinken samt senare
Vattubrinken, hvilket namn så småningom ändrades till det
nuvarande Tyska brinken. Ar 1567 3/11 upplåter Tomas
bysseskyttare ett stenhus vid »Skomakaregatan i hörnet af
Vattubrinken». Ett skäl för att Vattubrinken verkligen är
densamma som våra dagars Tyska brink måste anföras, ur
ett visserligen mycket senare, men icke desto mindre ganska
talande intyg. I ett fastebref från 1600-talet säges nämligen
rådmannen i Mariefred And. Ersson Hammarberg hafva
upplåtit till guldsmeden Arvid N:son Falck ett stenhus vid »Tyska
kyrke- eller Wattubrinken»; samma anvisning upprepas senare
i andra fastebref.

Rakt i söder låg Söder port; den motsvarades sannolikt
ej af någon brink utanför muren men väl af ett längre med
murar omgifvet område, som sträckte sig till en yttre väl
befäst port. Ej långt härifrån fanns en port, som möjligen
kallades Fiskestrands porten efter det nedanföre belägna
Fisketorget eller Fiskestranden, hvilket äfven gifvit namn åt
den utanför denna port befintliga brinken, t. ex. 1489 4/4
kallad Fiskestrandsbrinken, men som dock redan i början af
1400-talet, såsom förut nämnts, kallades Svartbrödrabrinken, ett
namn som med vissa modifikationer användes långt fram på
1500-talet. År 1564 4/12 nämnes Svartmunkabrinken, då Jören
Benekes där belägna hus omtalas, men i en handling af 1605
25/5 kallas samma brink »Jören Benichssons brink» ett namn,
som ännu i dag spåras i namnet Benickebrinken.

Nästa port och brink finna vi först vid den n. v.
Köpmanbrinken, där en mycket viktig trafikled fanns och en
port, hvilken ofvan omtalats. Den äldsta porten var redan
på 1400-talet ersatt med en ny, som först 1685 borttogs.
Andra förbindelser med den utanför muren belägna delen af
staden eller med vattnet funnos ej under den tidigare
medeltiden utom Norreport, dit en gata lämnade tillträde.

De egentliga gränder, som funnos i det äldsta Stockholm,
äro att söka mellan Stortorget och Prestgatan samt i en
stadsdel kallad Våmba-fjerdingen, belägen ungefär vid
Bollhusgränden nära Slottsbacken, men namn på gränder
från äldsta tiden har man ej upptäckt. I och med stadens
utvidgande, den nya murens uppförande och områdets
tillväxt genom pålning blefvo gränderna nästan lika många
som mellanrummen mellan de olika tomterna. De
förnämligaste gränderna voro gifvetvis de, som på Västra sidan
utgjorde fortsättning på de gamla brinkarna. S:t Niklas brink
fortsattes af S:t Laurentii eller S:t Lars gränd, hvars förlängning
något senare kallades Gamla Skolstugugränden. Kåkbrinkens
fortsättning hette Botvid grytgjutares gränd samt Bredegränden
och sedermera »Sötegummans» gränd m. m. Skomakare- eller
Vattubrinkens fortsättning kallades äfven Bredgränden (se bref
1565 16/4), sedan Jochum bryggares gränd m. m. Brinkarna
på östra sidan hade på grund af de svårare terrängförhållandena
ej direkta fortsättningar. Ett område, sannolikt utanför
Köpmanbrinken, som möjligen får anses såsom en gränd, kallas
»Ledstången».

Att upprepa alla de otaliga gränderna med deras växlande
benämningar under denna tid är ingalunda meningen. Några
af de intressantaste må dock i förbigående anföras. De
gränder, hvilka nu finnas vid Myntgatan och från denna
leda upp till Västerlånggatan voro på 1400-talet
vattugränder, hvilka förmedlade samfärdseln med
Norreportsgatan och sjön. Den första, nu Salviigränd, är möjligen
identisk med den under medeltiden omtalade Stålsgränden,
som sedermera under en längre tid var känd under namnet
Anders köttmånglares gränd samt slutligen fått sitt nuvarande
namn af Adler Salvius, som här ägt en tomt.
Klockgjutaregränden fick först på 1600-talet sitt n. v. namn af klockgjutaren
Putens eller Putensson (husägare) i gränden, men är
måhända densamma, som en på 1500-talet omnämnd gränd vid
Norreport, uppkallad efter Peder brokikare. Nästa gränd
kallas redan på 1500-talet Johannes sekreterares gränd och
fick på 1600-talet det nuvarande namnet af en Hans Kolmäter,
som där ägde hus och tomter. Urvädersgränden, hvarest
under medeltiden stadens stenbadstuga var belägen och däraf
hade sitt första namn, kallades redan tidigt på 1500-talet med
sitt nuvarande namn, utan tvifvel efter Nils Månsson Urväder,
som 1496 2/11 var tomtägare där.

Såsom af ofvan anförda namn synes framgå, erhöllo
gränderna sin benämning efter de personer, hvilka under
längre eller kortare tider voro tomtägare i gränden. Härvid
gick man dock ej godtyckligt till väga. Vanligen var det den
tomt, som låg öfverst i hörnet vid en större gata, hvilkens
ägare gaf namn åt hela gränden. Ett bland otaliga exempel
må här anföras: »Biskop Birgers gränd, som nu kallas Johan
Benktssons gränd, <i>efter han öfverst i gränden bor</i>.»

Flera märkliga personer hafva sålunda måhända fordom
lånat sina namn åt gränder, hvilka nu benämnas efter så
obetydliga män som Sven vintappare, Didrik Fick, Göran
Helsing, Olof skeppare m. fl. Sådana namn deremot som
Göran Perssons (Erik XIV:s rådgifvare) gränd, Fru Gunillas
gränd, biskop Birgers gränd, herr Magnus Erikssons gränd, herr
Henning Pinnows gränd äro alla från 1400- och 1500-talen, men
hafva utom i ett fall (fru Gunillas) nu försvunnit. Alla
påminna om mer eller mindre framstående personer från
samma tid.

Det är först mot slutet af 1600-talet, som grändernas namn
fastslogos. Under medeltiden var det däremot, såsom ofvan
nämnts, regel, att namnen växlade; man har därför ganska svårt
att identifiera en tomt omnämnd i en medeltida handling med
en tomt från 1500- eller 1600-talet.

*

Lifvet på gatorna i det medeltida Stockholm, ja äfven
under vasakonungarnes tid, skulle sannolikt ej verkat tilldragande
på vår tids bortskämda och öfverförfinade storstadsinbyggare
med deras högt stegrade pretentioner på snygghet och komfort.
Ännu så sent som år 1600 fick Bertil Sigfridsson rätt att
bygga ett korsverkshus »på dynghögen västan till nedanför
grefvinnan Cecilias gård». Mot midten af 1500-talet var antalet
svin, som drefvo omkring lösa på gatorna i själfva staden, så
stort, att rådet 1563 20/3, med anledning af att från »den onde och
svåre stanken, som går af dem, förorsakas inpå sommaren en
svår sjukdom» beslöt, att svinen skulle »upptagas och sändas
ut till de fattiges behof». Endast en eller annan dylik detalj
torde vara nog för att karakterisera tidens gatulif. De smala
gatorna voro efter mörkrets inbrott samt nattetid osäkra, och den
lilla staden genljöd icke sällan af skrål eller dystra nödrop;
sammanstötningar mellan de egentliga stadsborna och främmande
legoknektar voro ej ovanliga. Medeltidshistorien gifver oss
t. o. m. exempel på blodiga strider mellan de svenska och
de tyska borgarne i Stockholm, hvilka senare betydligt tilltagit
i makt och antal. Ganska upplysande för lifvet i staden under
1500-talet är ett långt rättegångsreferat i Tänkeboken, 1551,
fol. 205; däri redogöres på ett målande sätt för sederna i
samhället. Frågan gällde att utröna hvem som mördat en
»pipare som låg död på Smedsgatan utanföre hustru Sibillas krog».

Redan på 1400-talet voro gator och torg åtminstone delvis
stensatta, och sannolikt var hela staden vid nyare tidens
inbrott fullt stenlagd. Det var dock ej tuktade stenar, man
valde till detta ändamål, och endast i undantagsfall lades en
eller annan bit med större stenar. Våra dagars bullrande trafik
med åkdon kände man ej till, och om också hela gatulifvet
tedde sig mera pittoreskt, tack vare dräkternas lifligare färger
och omväxling i snittet, om gatorna på grund af sin föga
bredd lättare gjorde intryck af att vara mera trafikerade, var
dock själfva gatulifvet under medeltiden och ännu långt fram
i nyare tiden ganska stilla och enformigt. Någon gång likväl,
när en riddare med sitt brokiga följe tågade genom de trånga
gatorna, när en procession drog förbi eller när offentliga
bestraffningar ägde rum, brukade gator och platser antaga en
lifligare prägel. I öfrigt var gatan ej särdeles gynnsam för
trafik; utanför alla hus stodo vattentunnor och ofta togo
nedgångarna till husens källare mycken plats på själfva gatan,
hvars bredd därigenom ytterligare minskades. Särskildt torde
rörelsen i Stockholm med dess krokiga gator och smala gränder
varit rätt obetydlig, åtminstone så länge staden inom broarna
ej var, hvad den sedermera blef, en trafikled mellan malmarna.

*
</chapter>
<chapter name="IV. Slottet">

<img>STOCKHOLMS SLOTT FRÅN N. O.  Efter gravyr i Dahlbergs Suecia.</img>


<h2><small>IV.

</small>Slottet.</h2>

Den ståtligaste byggnaden, kyrkan ej undantagen, var
slottet, konungaborgen, som, på samma gång den af stadsborna
betraktades nästan med helig vördnad, likväl för dem i viss
mån personifierade gisslet, det där ständigt susade kring deras
öron under medeltiden.

Att här ej från ortens första bebyggande anlagts ett slott
i egentlig bemärkelse torde vara alldeles oomtvistligt, men
intet finnes som utesluter möjligheten af att, på den sandås,
där Stockholm småningom uppväxte, långt före den historiska
tiden funnits en ringborg eller stenskans, som skyddade en
eller flera träbyggnader. I tidernas längd anlades här en mera
fästningslik byggnad, ett massivt rundtorn, som omgafs med
vallar och utanverk. Invid detta torn reste sig ett större
aflångt fyrkantigt hus, förmodligen detsamma, som sedan
kallades <i>Adelhuset</i>, d. v. s. hufvudbyggnaden, och som sannolikt
redan fanns i Birger Jarls tid. Ett pergamentsbref dateradt
1281 <sup><small>15</small></sup>/<sub><small>8</small></sub> »<i>apud</i> (vid) Stokholm» tyder på att någon herremansboning 
(slott, borg) redan då var belägen i stadens omedelbara 
närhet. Till denna i väster belägna länga slöto sig
byggnader äfven åt de öfriga tre väderstrecken, hvilka tillsammans
bildade det gamla slottet, som omslöt den lilla borggården
med det på denna belägna hufvudtornet. I bredd med den
lilla borggården, men närmare sjön låg Smedjegården och i
norr om dessa båda gårdar utbredde sig den stora yttre
borggården (den äldre förgården). Något närmare om slottet under
medeltiden känner man ej. Visserligen finnas i Styffes Bidrag
till Skandinaviens historia II, några små antydningar, och i
Scriptores Rer. Svec. omtalas, att 1457	10/12 en mur på
norra sidan blåst ned. Detta är också allt. Till sina äldsta
delar jämnårigt med staden eller måhända äldre än denna
och afsedt till försvar af Mälarinloppet, utgjordes Stockholms
slott eller Stockholms hus sålunda vid medeltidens slut at
en oregelbunden massa murlängor, torn och hus, som höjde
sig på nordöstra krönet af stadsholmen och bildade knäppet i
den ring af befästningar, som följde dess stränder. Norra och
östra sidorna torde då hafva höjt sig direkt ur Norrström
och blickade ut öfver betydligt bredare vattenytor än nu,
omgifna af skogbekrönta åsar och holmar. Öfver det hela
höjde sig då som senare det stora med kartover, slangor och
falkonetter bestyckade hufvudtornet, »kärnan», senare efter sin
tornprydnad kalladt Tre Kronor.

Redan under medeltiden hade slottet mänga gånger
hemsökts af eldsvådor, och af en sådan härjades det också i
början af konung Gustafs tid (1525). Kungsmaket och
sölfkammaren förstördes samt jämte dem äfven det hvälfda
rum, i hvilket rikets äldre handlingar förvarades.

<poem>	»Af slottet mellertid upbran
	en del, aldrigh förvinna kan
	Sverige den skade, thärföre
	at then eld monne och göre
	rickzens dokumenter till glödh
	— — — — — — — — —
	the älsta och bästa
	i tiockt hvalf med lås inlästa. </poem>

heter det därom i Jahan Messenii Stockholms Krönika. Men
denna brand gaf också uppslag till de om- och tillbyggnadsarbeten, 
som omedelbart härefter påbörjades af konung Gustaf
och sedermera fortsattes af hans båda söner, särskildt Johan III,
och som efter hand åt den gamla medeltidsborgen gåfvo den
pittoreska och stämningsfulla gestalt, i hvilken vi lära känna
den genom afbildningar, hufvudsakligen från tiden omkring
1600-talets midt.

Det har till en början gällt att sätta det härjade slottet i
beboeligt skick, först efter midten af 1530-talet vidtaga de
större byggnadsföretagen, och dessa fortgingo under hela det
följande årtiondet samt ännu på 1550-talet. Att i detalj följa
deras gång låter sig ej göra, men de ha gått ut på att sätta
de äldre delarna af byggnaden i godt skick, att genom
till- och ombyggnader anskaffa nya utrymmen för den växande
personalen, för förvaltningen och för de ekonomiska behofven
samt att öka slottets försvarskraft.

Det heter hos Messenius:

<poem>	»Mycken annan skön bygning blan
	tornet tre cronor gjorde han
	fast högre och kringh slottet graf;
	stort stycke för then skull tog af
	stadzkyrkian.» </poem>

Tornet var färdigt 1544, då dess listverk målades och det
nya taket uppsattes. Samtidigt arbetades på »tornet och
sträckmuren» utanför slottsporten, alltså på västra sidan, och
det var förmodligen som följd af dessa arbeten, som
slottsgrafven fullbordades åt denna och södra sidan samt
Storkyrkans framspringande kor togs bort. Årtalet 1548, som
enligt Dahlbergs stick lästes å den yttre slottsporten, betecknade
<img>Stockholms slott. Yttre borggårdens västra sida. Efter Nützel, 1593. Kon. Johan III:s begrafning.</img>

antagligen tidpunkten för dess fullbordande. Härefter följde
arbeten å östra sidan, »thet nye tornett vidh Norreström»,
»kopparkarnapet», hvars takhuf då pryddes med en större
förgylld knopp och flög samt däromkring 8 smärre. Man kan
härvid närmast tänka på den stora inbyggda södra fyrkanten
med dess åttasidiga kupol. Fyra år senare (1557) är åter ett
torn färdigt, »det nya östra», vare sig den i slottsträdgården
utbyggda lilla fyrkanten å slottets södra yttersida eller möjligen
det sedermera rifna vid sydöstra hörnet af Smedjegården.

För öfrigt fortgå inrednings- och dekorationsarbeten alltjämt,
såsom i »K. Maj:ts klädekammar», »kungsmaket» och »maket med
de planeter».

Dessa arbeten leddes af <i>Paul Schütz</i> 1544—48 och senare
af <i>Jakob Richter</i>.

Under Erik XIV:s korta regeringstid synes den mesta
omsorgen ha ägnats åt dekoreringsarbeten i det inre. Den
praktlystne unge fursten har ej känt sig tillfredsställd af sin
faders enkla och gammaldags anordningar, och han ger redan
1561 i en förordning åtskilliga antydningar, huru han önskar,
att rummen, där »Hans Kongl. M:t eller ansenliga personer»
skola vistas, böra vara utstyrda. Hans kostsamma tapetinköp
äro bekanta. Bland dekorationsarbeten nämnas i handlingarna
»förgyllda pelare i kopparkarnapet», ett »beläte oppå Mars», ett
»beläte med en sköld och ett svärd i handen», en bild af
S:t Erik, lejon och vapner, förgyllda rosor i lusthuset, målade
fönster i stora salen, antagligen rikssalen, och karnapet.

Af egentliga byggnadsarbeten omtalas två nyuppförda
gaflar någonstädes inne på slottet, hvilka blytäcktes, och
Mäster <i>Jören</i> (1553—1565) får befallning att fortsätta med
»bastionen opå Stockholm nere vid sjön» efter den schamplun,
som konungen gifvit honom tillkänna.<footnote>Meningen har säkerligen varit att enligt samma plan, som genomfördes
vid Kalmar, omgifva den gamla medeltidsborgen med ett system af moderna
befästningar af grafvar, vallar och hörnbastioner. Af dessa senare synas å
stick från 1600-talet den n. v., sedermera kallad »Laboratorierundeln» eller
»Lejontornet» och den s. v. mot Storkyrkan. — Slottet företedde sålunda i
själfva verket fyra omkring hvarandra uppförda befästningssystem, som ungefär
torde motsvarat de olika århundradena: 1200—1500-talet. </footnote>

Den ur konstnärlig synpunkt mera betydande verksamheten
vidtager först under konung Johans tid (1568—92), och det var
under dessa år, som slottet efter hand antog en nyare och mera
praktfull gestalt. Arbetet leddes till en början af den välbetrodde
och förfarne svensken <i>Anders Larsson</i> (A. målare), som en tid
varit sysselsatt i Reval, men sedan 1565 efter Mäster Jörens död
fått att göra med slottsbygget. År 1571 erhöll han den nye
konungens fullmakt öfver samtliga ämbetsmännen på Stockholms
och Svartsjö slott, och i denna egenskap kvarstod han till 1576,
då han efterträddes af belgaren <i>Willem Boy</i>. Denne, som genom
börd och uppfostran tillhör den flamska konstnärsskolan, är
sedermera den egentlige byggmästaren, ehuru man ej får förbise,
att konungen själf ofta gripit in både som förslagsställare med
egenhändiga ritningar och som kritiker af byggmästarens
planer.

Det är äfven nu under de första åren hufvudsakligen fråga
om inrednings- och dekorationsarbeten, i de rum å södra och
vestra sidan af Smedjegården, som bebos af det kungliga
paret. — Härefter företagas de stora till- och ombyggnaderna
af västra längan utmed yttre borggården, af tornet Tre
Kronor, samt af norra längan med slottskapellet. Gaflar och
portaler uppsättas, tak, gångar och trappor ordnas och slottet
erhåller efter hand en rikare och mera renässansmässig karakter.

Grupperingen af den sålunda tillkomna byggnadskomplexen
är densamma som under medeltiden kring de tre borggårdarna:
den stora och den lilla borggården samt Smedjegården. Utanför
slottets södra och till en del dess västra sida mellan slottsmuren
och slottsgrafven ligger slottsträdgården; en förborg utbreder
sig å östra sidan ned mot sjön på den nuvarande Logårdens
plats, en annan, mot v. innanför vallgrafven.

***

Det »<i>gamla slottet</i>», för hvilket vi först skola redogöra,
utgjorde byggnadens sydvästra del, ursprungligen en själfständig
anläggning, och bildade omkring den »lilla borggården» med
tornet Tre Kronor en tämligen regelbunden kvadrat, från hvars
sydöstra hörn framsprang ett starkt fyrkantigt torn, den s. k.
»östra (egentligen södra) fyrkanten», senare inbyggd i yngre
gemak. Kvadratens västra sida utgjordes af det gamla <i>adelhuset</i>
eller rikssalsbyggnaden. — Åt öster motsvarades denna länga
af en annan med en del kungliga gemak: lilla och stora matsalen,
studerkammaren m. m. ordnade i en enda räcka med fönster
åt båda sidor. Ett karnap, anlagdt af Gustaf Vasa, sprang
härifrån fram mot Smedjegården.

Det mest i ögonen fallande partiet af det gamla slottet
var det medeltida rundtornet Kärnan eller <i>Tre Kronor</i>. Påbyggdt
af konung Gustaf 1544 och sedermera ytterligare af Johan III,
reste det sig i nordvästra hörnet af lilla borggården till en
imponerande höjd, med de tre förgyllda kronorna synliga vidt
omkring öfver stad och sjö De massiva murarna genombrötos
af räckor af skottgluggar, skilda genom gördellister, Uppåt
afslöts murverket med en kraftig taklist, buren af utkragade
rundbågar samt ofvan dem en krans af smågaflar och flöjlar.
Mellan dessa höjde sig den kupolformiga hufven, krönt af en
genombruten lanternin, som uppbar den trearmade järnspiran
med kronorna, efter hvilka tornet hade sitt namn.

Det gamla <i>adelhuset</i>, rikssalsbyggnaden, som tidigare var
försedt med trappgaflar, försågs å södra kortsidan med en ny
praktgafvel, säkerligen utförd under konung Johans tid efter
dennes eller Willem Boys planer. Platsen mellan de två
fönstren å denna sida upptogs af en stor tafla med rikt
ramverk, å hvilken lästes konungens devis: DEUS PROTECTOR
MEUS.

Öster om det gamla slottet låg smedjegården med
omgifvande byggnader. Källarvåningen begagnades i äldre tider
såsom fängelse för grofva förbrytare. I den öfre våningen låg
mellan smedjegården och lilla borggården en räcka af kungliga
rum, medan en annan med utsikt åt sjön och nedre
slottsträdgården sträckte sig utefter smedjegårdens s. sida mot nuv.
slottsbacken.

Slottets <i>yngre byggnader</i> grupperade sig kring den stora,
mot norr belägna borggården. Under äldre tider får man
föreställa sig denna liksom å Kalmar och Borgholm omgifven
af krenelerade ringmurar, mot hvilkas inre sida här och där
lägre oansenliga byggnader stödde sig, och som i hörnen hade
framspringande försvarsverk. Hufvudingången till denna
borggård var belägen i sydvästra hörnet i riktning från söder
mot norr. Man hade förut att passera den smala
»<i>förborg</i>», som sträckte sig utefter slottets västra sida mellan
denna och slottsgrafven. Öfver grafven ledde ursprungligen
en vindbrygga, som dock ersattes med en hvälfd bro, bevakad
af två förgyllda lejon, fram till <i>yttre slottsporten</i>, ursprungligen
anordnad af Gustaf Vasa och senare (1588) tillbyggd af
Johan III. Själfva porthuset torde väsentligen vara att anse
som ett verk af Paul Schütz och Gustaf Vasa, hvaremot
kolonnuppställningen, troligen påverkad från Kalmar, tillkommit
<img>STOCKHOLMS SLOTT MOT V.  Efter gravyr i Dahlbergs Suecia.</img>

under Johan III. En låg byggnadslänga förband porthuset med
slottet och skilde tillika v. förborgen från öfre slottsträdgården.

Inkommen på stora borggården genom den i sydvästra
hörnet befintliga hufvudingången, hade man till höger om sig
<i>det gamla slottets norra</i>, mycket oregelbundna <i>fasad</i>, med ett
framspringande trapptorn, och en af kolonner buren loggia:
»trumpetaregången», sträckande sig utefter hela bottenvåningen
med en räcka af bågöppningar, burna af korintiska kolonner
på en hög bröstningsmur. — Framför trapptornet fanns den
präktiga dubbeltrappan med balustrad, pyramider och en af
kolonner buren baldakin, hvilken från gården ledde upp till
kungsmaken och antagligen var anlagd efter en modell af
W. Boy. Genom en del mot 1500-talets slut vidtagna
åtgärder, hade denna sida af borggården erhållit en i alla
händelser pittoresk och ståtlig karakter af utpräglad
renässanshållning.

Utefter <i>västra sidan</i> af borggården reste sig, mellan det
nordvästra hörntornet, vanligen kalladt »västra fyrkanten», och
dess motsvarighet mot s. i vinkeln mellan gamla slottet och
yttre borggården, en lång flygel, som i öfre våningen inrymde
en räcka af kungliga gemak, medan de nedre upptogos af
kansliet samt af hofrätten och räkningekammaren. Två små
portaler ledde från borggården upp till våningarna. Å yttre
sidan mot förborgen framsprang från öfre våningen, på
det ställe, där muren bildade en trubbig vinkel, ett litet sirligt
hängtorn, dekoreradt med pilastrar och uppåt slutande
i en hög spets, i hvars flög lästes konung Johans
namnchiffer.

Till denna del af slottet förlade konung Johan under sina
sista lefnadsår sin kungliga bostad, och här slutade han också
<img>Stockholms slott. Yttre borggårdens västra sida. Efter gravyr i Dahlbergs Suecia.</img>
sina dagar. Öfre våningen begagnades sedermera än som
kungaboning, än som festvåning.<footnote>Så stodo här bröderna Nils och Per Brahes brudsängar vid bröllopet
på Stockholms slott fjerde dag påsk 1628.</footnote> Dess dekoration hade
utgjort ett särskildt föremål för konungens omsorger, och den
gamla »fyrkanten» — ett namn, hvilket som ett slags skämtsam
beteckning för slottet i dess helhet bibehållit sig till våra
dagar — var säkerligen ett praktrum af första ordningen.

***

Men äfven till öfriga lägenheter i slottet sträcktes de
kungliga omsorgerna, och den fasta inredning, som slottet
under följande århundrade hade att uppvisa, den omgifning, i
hvilken Gustaf II Adolf och Kristina, Karl X och Karl XI rörde
sig,<footnote>Jfr Klemming: Ur en anteckn. samlingar s. 269 ff.</footnote> torde väsentligen hafva varit ett verk af konung Johan.
Hans byggnadsbref och andra källor gifva härom åtskilliga
antydningar, ehuru det är svårt att i hvarje enskilt fall angifva
läget af de rum, som nu erhöllo sin prydnad.

***

Samtidigt pågick äfven förbyggandet af <i>norra längan</i>.
På Hogenbergs stick visar sig denna som en lång
tinnkantad murräcka mellan ett fyrkantigt torn i öster och
ett rundtorn i väster på den sedermera s. k. västra
fyrkantens plats. Ett brant, odeladt vattentak sträcker sig
utefter hela längan. Alldeles intill rundtornet i väster reser
sig, liksom ännu på flera af de samtida skånska slotten (Torup,
Vidtsköfle m. fl.), en trappgafvel, och från muren framspringa
åtskilliga små utbyggen. — I den västra delen inrymdes
förmodligen rätt tidigt det kungliga köket jämte visthus, rum för
betjäningen och vagnshus. — Den östra delen upptogs af
slottskyrkan. Måhända fanns ett slottskapell här redan på
konung Gustafs tid. Byggningen af ett sådant omtalas i alla
händelser redan 1570 i ett af konung Johans bref<footnote>Stegeborg 18 jan. 1570.</footnote> till Anders
målare, men det egentliga arbetet synes dock hafva börjat
först 1576<footnote>Jfr J. III 16 okt. 1577, då en gång till kyrkan omtalas.</footnote> och fortgick sedan hela detta och följande
årtionde under W. Boys ledning. Vid konung Johans död 1592
synes det i allt väsentligt hafva varit afslutadt.

Sträfvandet gick ut på att åt det hela ge en så vidt
möjligt enhetlig, men här på samma gång kyrklig karakter. —
Att det västra tornet, fyrkanten, erhöll samma form som det
östra, är förut nämndt. Den ojämna fönsterindelningen i längans
västra del, köksafdelningen, kunde visserligen ej ändras, men
man synes dock, att döma af Dahlbergs teckning, hafva sökt
att genom blindnischer åstadkomma ett slags
öfverensstämmelse med fönstren i östra hälften, eller slottskyrkan. Den
yttre murräckans fästningsartade prägel mildrades genom
tinnarnas borttagande och vattentakets ombyggnad, i det att
de båda hörntornen sammanbundos genom en gång, som
sträckte sig öfver både kyrkans och köksafdelningens vindar
och hvars väggar bildade en afsats långs taket. Detta är den
ofta omtalade, med målning och inskrifter, »mång herligh
sentens», utsirade gröna gången. Utåt erinrade den om det
uppskjutande midtskeppet i en medeltida katedral, och den
<img>Stockholms slott. Yttre borggårdens östra sida. Efter gravyr i Dahlbergs Suecia.</img>
kyrkliga karakteren framhölls ytterligare genom de två stora
kupor, hvilka liksom ett slags tvärskeppsgaflar ungefär midt
å längan sprungo fram å hvar sin sida af taket. Öfver dem
reste sig såsom takryttare ett rikt utsiradt åttasidigt torn med
hög spets och en flöjel, hvari lästes bokstäfverna I. H. S.

<poem>	Men öfver all skönhet fast går
	Thet Jesu nampn på tårnet står, </poem>

kväder härom Messenius. Om kyrkan heter det för öfrigt:

<poem>	Slåsskyrkan vill jagh eij glömma,
	then ute och inne prydd så,
	att ingen kan henne försmå. </poem>

Väggarna skulle klädas med huggen ölandssten både utan
och innan. Långs efter takfoten sträckte sig en fris, prydd
med latinska inskrifter, bibelspråk o. d.<footnote>Ur inskrifterna må här anföras: <i>Bonis benefacito — Ne quid temere
neque timide — Suplicibus misericors esto — Mortem oppete pro patria</i>. </footnote> En räcka höga
rundbågsfönster vette ut mot borggården och motsvarades af
en annan åt yttre eller norra sidan. Dessa fönster voro
indelade med enkelt rosverk och omgifna af ett slags gotiska
infattningar, som uppåt slutade i små korsblommor. En ståtlig
portal med högt krön, infattad af parställda kolonner på höga
socklar, ledde från borggården in till helgedomen, och öfver
portalen öppnade sig ett stort fönster i fyra pass. Däröfver
höjde sig den förut omtalade takkupan, prydd med fem
småspiror och genombruten af ett stort rundfönster. Man ser,
huru de medeltida grundtankarna i konstruktion och
totalanordning iakttagas, men uttryckas i en nyare stils formspråk,
ett för all ungrenässans karakteristiskt drag, som vi äfven
här i Norden återfinna, ehuru vid en tidpunkt, då i Södern
både ung- och högrenässans redan blommat ut.
<img>STOCKHOLMS SLOTT FRÅN S. O.  Efter ritning af Dahlberg. Gravyr af W. Swidde för Pufendorfs’ historia. Kon. Karl X Gustafs begrafning.</img>


Dessa grundtankar tillämpades äfven vid anordningen
af det inre. Genom åtta par fria stöd delades långhuset
i ett midtskepp och två sidoskepp, samtliga täckta af
spetsbågiga hvalf efter gotiska mönster. Stöden utgjordes
emellertid här af doriska kolonner af rödådrig marmor på
höga socklar. Någon synnerlig omsorg vid beräkningen af
deras platser hade ej blifvit nedlagd, ty kolonnerna stodo
ganska skeft emot hvarandra och emot ytterväggarna, något
hvaröfver konungen flera gånger klagar och som han förgäfves
söker få afhjälpt. Inredningen torde i öfrigt hafva varit ganska
praktfull, om också ej alla planer i den vägen kommit till
utförande. Konungen ville »medh tijden hafwe dädan så månge
pelare, som i samme kyrkia ståä, som ähre scharfvede och
hele pelere i staden igen».<footnote>Bref 10 jan. 15S8.</footnote> De äldre, af flera stycken
sammansatta kolonnerna borde m. a. o. ersättas med monoliter,
d. v. s. af ett enda stycke. Mellan fönstren, där hvalfbågen
tager vid, borde såsom ett slags konsoler uppsättas
kerubhufvud af alabaster med förgyllda vingar, hvilket dock senare
ändras<footnote>Bref 20 jan. 1588.</footnote> så, att här kunde anbringas »halffue pelere», d. v. s.
halfkolonner eller pilastrar. För öfrigt borde inre väggen
under och mellan fönstren beklädas med »store flijser», d. v. s.
stenhällar, »hvilke flijser flitteligen med compertiment (d. v. s.
fält) skole blifve uthuggne och elliest med skriffter och
förgyllning kosteligen beprydde». Han ändrar sig dock sedermera
och föreslår att i stället å de högre belägna partierna, mellan
fönstren och i hvalfven använda stuckarbete på samma sätt
som i Upsala slottskyrka, och i nödfall finge man, utom hvad
koret beträffar, reda sig med enkel hvitlimning. — Koret,
som upptog en hel botten i det n. ö. tornet, skildes efter
gammal sed från långhuset genom ett skrank, här ett galler
af gjuten mässing med ett däröfver anbragt »kronemente»
(krön). De båda kolonnerna närmast koret borde på
framsidan mot altaret prydas med reliefer af drifven förgylld
koppar, framställande änglar med inskriften: <i>Gloria in exelsis deo</i>
å den ena, och å den andra »<i>et in terra pax hominibus</i>».
»På then andre sijdan emoot folcket eller dören» skulle komma
på den ene fides (Tron) och den andra charitas (Kärleken)
»i lijka måtto af drifvet och förgyldt arbete af koppar».<footnote>Kon. Joh. bref till W. Boy den 23 juni 1588.</footnote>
Under hvalfven skulle uppslås rosor, »och skole samme rosor
blifwe af koppar och flitteligen förgylles». Vid kyrkans västra
ände borde muren genomhuggas till den kammare, som låg
öfver ingången, »och tu store runde fönster effter kyrkiesätt
här anordnas». Denna kammare, från hvilken konungen skulle
åhöra gudstjänsten, borde förses med skorsten (d. v. s. kamin)
och hvälfdt tak och »eljest på bästa sätt tillpyntas». En liten
läktare för orgelverket borde uppföras å norra sidan till vänster
om ingången. Konungens bönrum var sålunda beläget öfver
porthvalfvet, och en trappa förde ned hit från den åttkantiga
tornkammare, som afbröt gröna gången och var prydd med
målningar af Baptista van Uther. Åt öster fortsattes sedan
denna gång öfver kyrkans hvalf till nordöstra tornet, hvars
öfre våning ofvan slottskyrkans kor anordnades till
papistkyrka, d. v. s. till katolskt kapell för drottningens
gudstjänst. »Hon är dubbel, som jag visst minns», uttalar sig
med hänsyn härtill Messenius om slottskyrkan. — En äldre
papistkyrka omtalas tidigare i gamla slottet, i våningen
under den lilla kungliga matsalen och tillstötande rum mot
väster.<footnote>Vid slottskyrkans ombyggnad på 1690-talet skänktes den gamla
altartaflan till Vimmerby, portalkolonnerna till statssekreteraren Karl Piper samt
kolonnerna i midtskeppet till den under byggnad varande Tyska kyrkan i
Karlskrona (K. Br 12 nov. 1690, 26 sept. 1693, 27 jan. 1694). De afsändes
i april sistnämnda år, men återbegärdes 9 juli 1695, enär de ej passade.</footnote>

***

Den östra sidan af yttre borggården senare
Logårdssidan, bibehöll längst sitt gamla skick med en eller flera
enkla, förmodligen låga byggnader, stödda mot den
ursprungliga ringmuren. »Then bygning öster på slottet, som vetter
mot förborgen, vil K. M:t iche skal blifve rörd förr än allt
annatt är rede», heter det i ett af konung Johans bref (10
jan. 1588).

Under hans och hans närmaste efterträdares tid blef
säkerligen intet här vidgjordt.

Under byggnadens norra ände ledde en trappa ned till
den östra förborgen (nuv. Logården) samt till det i denna
del af slottet befintliga arkliet eller ammunitionsförrådet. Hvalfvet
torde ännu finnas kvar i ett af Logårdsmagasinen.

Men slottet var ej blott konungens boning, här funnos
också lokalerna för rikets förvaltning, och dennas kraf pä
ökadt utrymme måste tillgodoses. Det är på Gustaf II Adolfs
och förmyndarregeringens initiativrika tid, som man kommer
till insikt häraf, och under perioden 1626—1634 anvisas ganska
betydliga summor till byggnadsarbeten å Stockholms slott. — 
Dessa planlades säkerligen af den inkallade holländaren <i>Caspar
van Panten</i> och leddes af honom till hans död 1630. Redan
år 1628 omtalas byggningen af »nya kansliet», och detta
ämbetsverk hade senare sina lokaler just i denna östra länga, dit det
flyttades från konung Johans byggnad på västra sidan
borggården, hvilken togs i anspråk för andra ändamål.

Husets öfre våning upptogs omkring 1650-talet af den
nyinredda balettsalen eller teatern, i tredje våningen inrymdes
rikskansliet, därunder befunno sig krigskollegiets och
kommersekollegiets lokaler, medan bottenvåningen innehades af
öfverståthållaren.

***

<img>Plan af Stockholms gamla slott.<br>(Den prickade linien visar det nuvarande slottets plan.)</img>

I det skick slottet vid denna tid befann sig, företedde
det en stark blandning af stilarter. Grundstommen och en
stor del af murverket var ett verk af medeltiden, hvars
karakter torde hafva framträdt mångenstädes i det inre, framför allt
i de oansenligare lokalerna i de nedre våningarna. Dess drag
återfinnas äfven i anordningen af norra längan med slottskyrkan,
de framspringande stora takhufvarna och den gröna gången,
om också detaljerna här voro af renässanskarakter. Spåren
af en tysk, mera naiv renässansuppfattning ha vi att söka i
Paul Schütz’ och förmodligen äfven i Anders målares arbeten
samt å de äldre delarna af inredningen. Med Willem Boy
och Johan III gör sig en mera klassisk och lärd skiftning
gällande efter antika — och då förmodligen genom
arkitektböckerna: Vitruvius, Serlio och deras bearbetare och
öfversättare<footnote>Ett ex. af Vitruvius fanns i kon. Eriks boksamling.</footnote> förmedlade — eller efter flamska förebilder. Denna
har gifvit detaljerna både i det yttre och i det inre deras
väsentliga karakter. Härpå följer slutligen ett inflytande af
den holländska högrenässansen från en tidpunkt, då denna
började att luta mot den klassiska senrenässansen. Denna
stilblandning och de osökta pittoreska och stämningsfulla
effekter, som därigenom uppkommit, gåfvo åt byggnaden
dess behag och intresse. — Men härtill kommo naturligtvis
de minnen af fyra århundradens historia, som voro förbundna
med den åldriga byggnaden. Den hade som en mänsklig
karakter utvecklats och omdanats genom växlande öden under
tidernas lopp, och det gamla tornet Tre Kronor verkar på
fantasien nästan som en historisk personlighet.

Men det var också såsom dessa underkastadt förgängelsens
lag. Någon synnerlig omsorg hade väl ej alltid blifvit
nedlagd på de många till- och ombyggnaderna, och ej heller
synes man hafva ägnat tillbörlig omsorg åt underhållet. Redan
i konung Eriks tid heter det, att Kgl. M:t tager en stor skada
däraf, att hvad som tillförene är byggdt i Stockholm, det
begynner nu falla ner och fördärfvas. Konung Johan klagar
1588, att taken öfver våningarna ej hålla tätt, och »förundres
Kongl. M:t och synes vare fast selsampt, att thet taak, som
med jernplåter är täckt, icke skall hålla för vatn». Då konung
Sigismund året efter faderns död väntas till Stockholm, anses
det nödigt, att den vänstra (?) rundeln utmed Norrström och
de våningar där bredvid äro, således västra fyrkanten och
kungsvåningen, måtte så väl som hela slottet blifva täckta,
»förty det dryper och läcker här mest i hvarje vrå». Dessa
olägenheter torde väl hafva blifvit afhjälpta under den närmaste
tiden, men framträda kring 17:de århundradets midt allt starkare.
Också härjades slottet af eldsvådor 1572, 8 januari 1641, 26
november 1642, hvarvid fyra torn och de öfversta våningarna
öster ut afbrunno, 1646. — År 1651 refs det s. ö. tornet, och
synehandlingar från 1663 skildra tillståndet i mörka färger.
Därtill kom, att slottet började bli nog trångt och obekvämt
för de växande behofven och de stegrade anspråken. Jean de
la Vallée uppgör på 1650-talet ett ganska utförligt och
förtjänstfullt förslag till ombyggnad af det hela, ett förslag, som
dock till följd af Karl X Gustafs död stannade blott på papperet.
Det var först 1692 som en ombyggnad på allvar sattes i gång,
hufvudsakligen af endast norra längan. Byggmästare var nu
Nikodemus Tessin d. y. och byggherre Karl XI. Men 5 år
senare, en vårdag den 7 maj 1697, utbröt eld i den nybyggda
räckan. Den spred sig i hast äfven till de andra längorna,
<img>STOCKHOLMS SLOTT FRÅN S. V.  Efter oljemålning af okänd hand i Upsala universitets samlingar (omkr. 1660).</img>

och på morgonen den 8 maj fattade elden slutligen i det
urgamla, ärevördiga tornet Tre Kronor. Med ett fruktansvärdt
brak ramlade kanoner och klockor ned genom de brända
trossbottnarna, och slottets vårdtecken, de tre gyllene kronorna
sjönko ned i eldhafvet. Karl XI stod ännu lik. Karl XII
tillträdde regeringen. Det var som ett varsel om hvad som
skulle komma. Det var slutet af näst sista akten af det stora
sorgespelet, som 21 år senare slutade vid Fredrikshall.

*
</chapter>
<chapter name="V. Kyrkor och offentliga byggnader">

<h2><small>V.

</small>Kyrkor och offentliga byggnader.</h2>

Under medeltiden fanns i själfva Stockholm egentligen endast
en kyrka, <i>Bykyrkan</i>, som var helgad åt köpmännens patronus,
S:t Nikolaus, och sannolikt daterade sig från stadens första
tider. Uppgiften att kyrkan grundlagts af Birger Jarl är att
upptaga med försiktighet, men möjligt är, att den mäktige
jarlen gjort kyrkan någon större donation eller på annat sätt
främjat hennes intressen och därför fått namn om sig såsom
dess upphofsman.

Om dess första utseende och storlek äro uppgifterna
ytterst knapphändiga, men att kyrkan mot midten af 1500-talet
var längre än nu är visst. Ja man känner med full
säkerhet, att konung Gustaf I med anledning af slottsgrafven
utvidgande lät aftaga en betydlig del på östra gafveln, d. v. s.
vid nuvarande koret. Man säger äfven, att konungen varit
betänkt på att nedrifva hela kyrkan men afstått därifrån på
inrådan af en mäktig borgare i staden, Olof Skeppare, hvars
namn ännu återfinnes i den gränd, vid hvilken ett hans hus
var beläget. Olof skall nämligen genom sitt inflytande förmått
konungen att endast låta nedrifva det nyss omnämnda stycket
i öster.

Somliga författare uppgifva, att denna rifning skulle
företagits 1548, andra åter att förslaget att nedrifva hela kyrkan
skulle framstälts af konungen 1554, hvarpå han först 1555
låtit borttaga den östra gafveln. Denna senare tidsbestämmelse
synes vara den riktiga. I stadens tänkebok för 1554 den 3
november finnas nämligen följande upplysningar: »Samme dag
var den menige man i staden uppkallade i Rådstugan. Då
meddelade K. M:ts fogde Erik Håkansson om en ny Bykyrka,
som K. M:t aktade att bygga här i staden eftersom den gamla
bykyrkan så förfallen var och intet ville tjena på det rum som
den nu ståndande är. Och emedan en sådan byggnad med tiden
företagas skall så var det K. M:ts allvarlige vilje att de menige
man i staden skulle förtänkte vara och lägga tillhopa en
summa penningar den man med tiden kan uppbygga en ny
kyrka med.»

Häraf synes framgå, dels att någon rifning ännu 1554 ej
verkställts, dels att konungen verkligen umgicks med planen
på en ny kyrkas uppförande. Att denna plan ej sattes i
verket är kändt. Under Johan III:s tid företogos åtskilliga
förbättringar och ändringar; äfven hafva sedermera vid olika
tillfällen diverse mer eller mindre genomgripande reparationer
företagits, så att i dess nuvarande yttre kan man ej se många
spår af kyrkans forna utseende.

»Bykyrkan» i Stockholm tillhörde den s. k.
öfvergångstiden från romanska stilen till den götiska. Den saknade
tvärskepp samt företedde den oegentligheten att, ehuru s. k.
hallkyrka, var dess midtskepp, som saknade fönster, högre än
sidoskeppen. Sträfpelarne torde varit krönta af tornlika
afslutningar eller »fialer». Kyrkans färg bestämdes af teglet.
Det är nämligen alldeles visst, att denna kyrka hade det
gemensamt med samtida kyrkobyggnader, att tegelmurarna
ej voro putsade utan fogstrukna. Endast de insänkta ytorna
voro hvita. Möjligen funnos på dessa ytor målningar, men
härom kan man nu ej med visshet yttra sig. Osannolikt är
det likväl ej.

På 1570-talet veta vi, att S:t Nikolai kyrka ej mer hade
kvar sin ursprungliga karakter. Dels hade den såsom ofvan
visats, blifvit betydligt förändrad genom korets borttagande,
dels finner man af ett konung Johans bref till Anders målare
(1573 8/5) att »borgarne i staden gjort kyrkan hvit». Konungen,
en af Sveriges för byggnadsföretag mest intresserade monarker,
ansåg detta hvitmenande vara orätt, han gaf därför befallning,
att kyrkan skulle målas röd, dock, för att den skulle återfå
något af sin forna typ, tillägges i instruktionen för Anders
målare, att »de runda cirklar på tornet göras hvita och tornet
rödt så mycket som muren tillsäger». Under konung Johans
regering vidtogos åtskilliga andra ändringar och förbättringar
med afseende på kyrkan. År 1576 uppfördes t. ex. en mur
kring kyrkogården. Äfven 1581 synas diverse arbeten blifvit
planerade och 1588 10/1 talar konungen i en skrifvelse om
den sakristia, som skulle byggas på södra sidan.

Kyrkan själf var såsom ofvan nämnts helgad åt S:t
Nikolaus; men i likhet med hvad som var sed särskildt i
domkyrkorna i stiften och äfven i de flesta andra kyrkor, funnos
i kyrkans sidoskepp en myckenhet smärre kor och altaren
stiftade till andra helgons ära samt till s. k. »själarykt» för
aflidna personer. Man räknade i »Bykyrkan» i Stockholm
ända till 29 sådana stiftelser; den af dessa, som först
omnämnes i en bevarad samtida handling, är det altare, som
inrättats till S:t Martini ära och beröres i ärkebiskop Peders
bref af 1337. Något bevis för att detta altare skulle vara
det äldsta finnes likväl ej. Bland öfriga må nämnas: Helga
lekamens altare, Tio tusen riddares och elfva tusen jungfrurs
altare, S:t Örians eller S:t Görans altare i S:t Annas kor,
instiftadt 1489 af Sten Sture d. ä. och hans hustru, hvilka äfven
till detta altare skänkte den »store Örianen», d. v. s. den
väldiga träskulptur, som alltsedan denna tid och till för några
tiotal år sedan haft sin plats i kyrkan, föreställande S:t Görans
strid med draken, ett af våra allra ståtligaste och
intressantaste minnen från medeltiden. Den flyttades i slutet af 1520
talet från sin dåvarande plats och längre ned till Vårfrudörren»,

<img>S:t Görans strid med draken, tillh. Storkyrkan, men nu deponerad i Statens Hist. Museum.</img>

emedan »han borttog alt rummet i kyrkan». Om denna bild
förmäler Messenii rimkrönika bl. a.

<poem>
»Her Sten till Antwerpen skref<footnote>Detta Messenii antagande har visat sig vara oriktigt. Bilden är efter all sannolikhet af tyskt ursprung.</footnote>
efter then kånstrijkaste man
som en i bildsnidingz kånst fan,
i Stocholm sätt ther länge på
förr än han thet werch enda må.
När thet alt sammans ferdigt wart
döms thet wara gjort medh then art
at i thet romerske rijke
skulle eij finnas thes lijke.
Her Sten achtar ty icke stort
then bekåstnadh thär på war gjort,
som war större än någon tror;
wärchet säts i Sancht Anna koor,
hwilken i stadskyrkian bygd war,
många skådare thet wärch har.»
</poem>

Om själfva flyttningen har krönikan följande upplysningar:

<poem>
»Stockholms råd gör thär beslut på,
af sanchte Jörans hästfigur,
at efter kyrkian war obskur
som stod i sanchte Anna chor
och är mitt i kyrkian för stor,
thet skulle flyttias tijt i dagh
belätet står», etc. etc.
</poem>

Utom S:t Nikolai funnos visserligen under medeltiden
andra kyrkor, men dessa torde mera få anses såsom
klosterkyrkor.<footnote>Den tyska kyrkan, S:ta Gertrud kallad, kom först till stånd under
förra hälften af 1600-talet, ehuru tyska församlingen likväl redan långt förut
existerade.</footnote> Till Gråmunkeklostret hörde den n. v.
Riddarholmskyrkan, som ännu långt fram på 1600-talet i allmännt tal, ja
äfven i skrift kallades »klostret». Svartmunkeklostret hade
äfven sin nu försvunna kyrka, likaså Johanniterorden, hvars
kyrka mera kunde räknas som en hospitalskyrka; den var dock
försedd med torn och i äldre handlingar kallad kyrka utan
alla slags inskränkningar. Dessa sista tvenne voro belägna i
staden mellan broarna.

Svartmunkeklostret inrättades sannolikt redan på
1200-talet och omnämnes någon gång i äldre handlingar. Till
detsamma hörde en klosterkyrka, som låg i klostrets närhet.
Båda voro belägna vid Svartmangatan. Det gamla klostret
är möjligen delvis att återfinna i det stora huset i qvarteret
Venus, kalladt Gyllenhielmska huset. Ännu omkring 1533
funnos munkar boende i den från 1300-talet stammande
byggnaden, men vid denna tid förordnade konung Gustaf
att »det sällskap som fanns i klostret skulle utdrifvas och
portarne skulle igenmuras». Det säges, att först 1547
klosterbyggnaderna raserades.

I Messenii rimkrönika säges:

<poem>	»thär kyrkian war örtegårdh blef
	sigh til gagn en doctor<footnote>Denna doktor var sannolikt Johannes Koop, som omnämnes i stadens tänkebok 1565 25/9. Det heter nämligen däri, att medicine doktor Benedictus Olai af konung Erik s. å. 11/9 fått ett hus beläget nedanför den plats, som Svartmunkeklostret stod uppå, mellan Svartmunkegatan och sal. herr Lars Flemings hus. Dessutom fick han gårdsrum där innanföre, desslikes klosterplatsen sunnan, »<i>eftersom afl. D:r Johannes Koop både hus, gårdsrum och plats innehade</i>». Platsen skulle ej få bebyggas utan endast användas till lustgård.</footnote> thet dref,
	han gjorde som en fåwisk man
	för Gudh aldrig thet swara kan,
	eij må förgängelig ört gro,
	thär som the himmelske ha roo». </poem>

Detta gäller dock endast själfva kyrkan och en del smärre
byggnader, ty klostret synes ingalunda blifvit helt och hållet
nedrifvet. Visserligen säger konung Johan III i en skrifvelse
af 1588 5/4, att han ämnade låta uppbygga en kyrka på den
plats »<i>där Svartmunkeklostret stått</i>», men huruvida detta
hänför sig till själfva klostret torde ej vara alldeles visst. Ännu
1573 11/7 och 1599 24/11 omtalas i stadens tänkebok en gränd,
»som löper upp till Svartmunkeklostret», det är därföre högst
sannolikt, att det delvis kvarstod ännu, när Karl Karlsson
Gyllenhielm senare ägde tomten. Måhända få de äldsta
delarna af detta hus, som nu upptager hela kvarteret Venus,
räknas till de sällsynta byggnadsminnena från Sveriges medeltid.

<i>Johanniskyrkan</i>, som var belägen i stadens sydöstra del
vid den n. v. Johannesgränden, omtalas ej i äldre handlingar,
men sannolikt var den redan uppförd på 1400-talet. Den
omnämnes 1527 15/11, då konung Gustaf bortskänkte ett
stenhus beläget »<i>vid S:t Johannis kyrka</i>» samt ännu 1533
6/2, då nämnde konung tillstädjer Sven Skute att från S:t
Johannis kyrka återbörda tvenne stenhus vid Jerntorget, men år
1563 5/12, när sekreteraren Mårten Helsing af konung Erik
XIV fick en tomt i förläning, säges denna tomt vara den, »där
<i>fordom</i> S:t Johannis kyrka uppå stod». Kyrkan har sålunda
blifvit endera uppbränd eller nedrifven under de mellanliggande
29 åren.

*

Bland stadens öfriga oftentliga byggnader intog
rådhuset ett framstående rum. Under medeltiden såväl som ännu
under senare hälften af 1700-talet synes det haft sin plats vid
Stortorgets norra sida. Att det likväl ej alltid varit beläget
på samma tomt som vid medeltidens slut framgår otvetydigt
däraf, att redan på 1400-talet omnämnes gamla rådstugan, bl. a.
när Sten Sture d. ä. 1497 7/8 sålde ett hus med därtill hörande
stenbodar, hvilka voro belägna »mellan torget och kyrkogården
samt mellan <i>gamla rådstugan</i> och Erik Johanssons hus».
Äfven omtalas 1554 12/11 i stadens tänkebok med anledning af
en bestraffning, att den dömda skulle »anammas in i gambla
rådstuffwan», där huden skulle slitas af henne.<footnote>I detta senare fall kan måhända menas ett rum i rådhuset, kanske
det fängelserum, som på senare tider benämndes så.</footnote>

Antagligen var det nya rådhuset beläget invid det gamla,
och möjligen voro båda husen förenade, Någon närmare
kännedom om dess utseende under äldre tider har man ej. I den
stora eldsvådan 1419 blef det sannolikt ganska ramponeradt;
troligt är i öfrigt, att rådhuset i Stockholm aldrig varit af
synnerligen framstående arkitektur.

Huru mycket utvecklingen af stadsväsendet i Sverige
stod efter hvad utlandet i sådant afseende hade att uppvisa,
framgår icke minst af de svenska rådhusens oansenlighet.
Med egna ögon kunna vi visserligen icke öfvertyga oss härom,
eftersom svårligen i någon svensk stad nu finnes ett rådhus,
som bevarat det utseende det under medeltiden erhållit, men
just denna omständighet, att intet rådhus hos oss finnes i
behåll från medeltiden som minnesvård af dess byggnadskonst,
torde i viss mån — med fullt erkännande af de senare seklens
nyhets- och förstörelselusta — få anses gifva en antydan därom,
att de gamla rådhusen ej ägde några egenskaper, som kunde
föranleda deras bevarande: man tänke blott, i motsats, på de
gamla tyska och i all synnerhet på de gamla nederländska
städernas praktfulla rådhusbyggnader, som ännu i dag
kraftigt vittna om forna tiders konst. Direkta antydningar om
oansenligheten af rådhusen hos oss lämnas för öfrigt i
medeltidens urkunder. Den omständigheten att i Stockholm
borgerskapet kallades till öfverläggningar icke i rådhuset, utan
på någon gillesal, röjer, att rådhusets lokaler voro
oansenliga.

Det förnämsta rummet i rådhuset var naturligtvis stufvan
eller salen, i hvilken borgmästare och råd hade sina
sammanträden. De sutto å en bänk. Så länge det stod i lagen, att
magistraten skulle vara till hälften svensk, till hälften tysk,
sutto båda nationernas representanter å hvar sin hälft af bänken.
En annan bänk fanns ock för de nämnder, som i flerfaldiga
mål tillsattes: man 'satte nämnd på bänken.' Äfven fanns i
salen ett bord, disk, till hvilket de, som hade något att anföra
inför rätten, framträdde. Tillbehör och handlingar förvarades
i kistor och askar.

Rådhusets nedre del var upplåten åt hvarjehanda ändamål.
Förmodligen fanns i källarvåningen stadens kista eller häkte.
Där fanns stundom en vinkällare, så mycket hellre, som
vinförsäljningen var ställd under noggrann kontroll.

På rådhusen förekom ett utsprång, burspråket, från hvilket
man talade till menigheten. På Stockholms rådhus fanns äfven
ett bislag, en fri trappa framför ingångsdörren.

Som menigheten vid vissa tillfällen skulle samlas framför
rådhuset för att höra påbud och kungörelser, måste rådhuset
ligga vid en öppen plats.

Senare gjordes flera förbättringar å rådhuset, i synnerhet i
k. Johan III:s tid. Den förut omtalade Anders målare fick t.
ex. 1573 flera befallningar rörande spetsar på gaflarne m. m.
och ganska noggranna föreskrifter om huru öfriga arbeten
skulle utföras. I en skrifvelse af samma år, den 16 januari,
hade konungen nämligen uttryckt den önskan: att Stockholms
rådhus måtte blifve »förbättreth» så att staden kunde deraf
hafva någon »prydning».

Häraf synes framgå att rådhuset efter denna tid, d. v. s.
under slutet af 1500- och början af 1600-talet tedde sig ganska
praktfullt, men säkerligen ej förut varit något mera framstående
byggnadsverk. Messenius säger:

<poem>	»Stadzens rådhws hafuer och pryt
	så at thet wart så gått som nyt
	gaflen som weter tårget åt
	medh wers och målningh har skönt ståt.» </poem>

Det var först på 1760-talet som denna rådhusbyggnad
lämnade rum för den n. v. börsbyggnaden och nya lokaler
för rådhuset erhöllos i det Bondeska palatset, som apterats
för detta ändamål och därtill användes ännu i dag.

*

<img>Myntning, efter Olaus Magni.</img>

En institution, som med all säkerhet hörde till de
märkligare i staden såväl under medeltiden som allt framgent var
»Myntet» eller mynthuset. Det var under 1400-talet beläget
på Själagårdsgatan. Senare finna vi det måhända på
Kinstugatan samt på Svartmangatan; redan 1567 sålde hustru
Margareta, Jost myntmästares änka, ett »hus på Svartmunkegatan,
som fordom kallades gamble mynthet» och var beläget mellan
Gerlach von Emdens och Rasmus Ludvigssons hus. Att detta
hus redan då kallades gamla myntet, tyder ju att ett nyare
redan fanns. Ett nytt sådant var också inrättadt, först på
Riddarholmen, sedan på Helgeandsholmen.

<img>Mynt från 1400-talet, präglade i Stockholm.</img>
<img>Sten Sture d. y:s markmynt, prägladt i Stockholm.</img>

De första med säkerhet i Stockholm slagna mynten datera
sig från konung Erik XIII:s tid, sannolikt från år 1405, ty
detta år omtalas det »nya k. Eriks mynt, som i Stockholm


slås och gängt och gäft är i Sverige». Sedermera läto nästan
alla konungar och riksföreståndare slå mynt i Stockholm, i
början af enklare beskaffenhet, senare verkliga praktstycken.
Sten Sture d. y:s markmynt och k. Gustafs ören t. ex. äro
praktstycken utgågna från mynthuset i Stockholm.

<img>Myntare från Medeltiden.</img>

Bland öfriga offentliga byggnader under medeltiden och
under de första Vasakonungarne må i korthet påpekas de
många gillena med sina rymliga salar.

Gillena voro en märklig yttring af medeltidens lif. Man
kände under denna tid i ytterligt hög grad behofvet af
sammanslutning mellan dem, som genom verksamhet, ställning i lifvet
eller annan gemensamhet i intressen hörde samman, till inbördes
stöd och hjälp och till inbördes glädje.

De som i staden drefvo samma handtverk bildade ett
gille. Som för handtverkare och köpmän gillesinstitutionen
lätt kom i beröring med stadens administrativa förhållanden,
kräfdes för dessa gillen stadgar, som hade erhållit bekräftelse
af stadens styrelse. Andra gillen, hvilkas uppgift hade alls
intet med politiken att skaffa, behöfde ingen borgerlig
bekräftelse.

Liksom i allt, som ingick i medeltidens lif, spelade det
kyrkliga elementet en stor roll för gillena. Det var vanligt,
att gillet tog namn af något helgon, t. ex. S:t Nikolaus, S:t
Gertrud, hvars särskilda hyllande utgjorde ett föreningsband
för gillets bröder och systrar. I någon kyrka stiftade gillet ett
altare till dess helgons ära och vid detta altare förrättades
gudstjänst på gillets bekostnad och till dess båtnad.

Gillet hade eget hus, i hvilket man samlades till
behandling af gillets angelägenheter och till sällskapligt samkväm.
Vid dessa tillfällen var gillesalen festligt prydd och glädjen
stod högt i tak — ibland dock störd af buller och kif, ty
man drack den tiden gärna utan måtta. Män och kvinnor
deltogo i de flesta gillens samkväm. Gillena voro dessutom
förmedlare mellan de olika stånden, ty samhällets stormän
läto sig gärna upptagas som bröder, åtminstone i de
förnämligare och borgerliga gillena.

Medlemskapet i gillet utgjorde ett broderskap och inom
detta skulle man älska och hjälpa hvarandra icke allenast i
hälsans dagar eller under detta jordelifvet. Var en medlem
af gillet sjuk, skulle de andra vårda honom; var han död,
skulle de följa honom till grafven, och ännu därefter skulle
gillet för hans själs bästa låta läsa mässor vid gillets
altare.

Utom gillena få äfven till de offentliga byggnaderna i
staden räknas det pä Helgeandsholmen belägna s. k.
Helgeandshuset, som under medeltiden och ännu på 1530-talet ägde
bestånd. Det blef inrättadt på 1300-talet för upptagande
af sjuka och fattiga samt för ålderstigna i staden, hvilka
där under längre eller kortare tid fingo underhåll och
vård. Äfvenså användes helgeandshuset till en art
härberge för vandrare och andra resande, mest för munkars
eller i kyrkans tjänst anställda personers härbergerande. Den
byggnad, som bar namn efter stiftelsen torde varit jämförelsevis 
omfattande. Måhända var det där eller i det lilla kapellet
som den på Helgeandsholmen mellan Engelbrekt och k. Erik
XIII år 1433 ingångna dagtingan undertecknades.

*
</chapter>
<chapter name="VI. Enskilda hus">

<h2><small>VI.</small>

Enskilda hus.</h2>

Stormännen i landet voro i äldre tider i egentlig mening
ej bosatta i Stockholm. Utom stadens ämbetsmän, en del
andlige samt de handtverkare, hvilka tillhörde samhället,
torde i själfva staden varit bofasta endast helt få andra
personer. De högste i landet hade sina befästa gårdar, där de
på sätt och vis intogo samma ställning i sin trakt, som
konungen intog inom hela landet. De kunde således ej hafva någon
åtrå att bosätta sig i staden, där de gifvetvis skulle kommit
i ett mera påtagligt beroende af konungamakten.

Man får därför antaga, att de enskilda byggnaderna ännu
ganska långt fram i medeltiden voro af allra enklaste
beskaffenhet, samt att trähusen voro öfvervägande, ett förhållande, som
framgår äfven af de förödande eldsvådorna, hvilka på 12-, 14- och 
1500-talen snart sagdt afbrände hela staden. I och med
stadens tilltagande i storlek och betydelse samt invånarnes
förbättrade förmögenhetsvillkor började man sannolikt att
uppföra solidare och äfven i arkitektoniskt hänseende prydliga
boningshus. Likväl voro ännu jämförelsevis långt fram i tiden
ett flertal byggnader s. k. korsverkshus.

Tidigt på 1400-talet omtalas enskilda personer tillhöriga
stenhus ofta i handlingarna och redan pä 1300-talet torde de
ej varit sällsynta, men nämnas endast sparsamt i bevarade
urkunder. På grund af den stora eldfara, hvaraf staden
ständigt hotades genom de myckna trähusen, utgåfvos gång på
gång af Vasakonungarne stränga förordningar emot uppförande
af trähus. Äfvenså hotades borgarne med att mista sina hus
och tomter, ifall de icke inom viss tid uppfört stenhus i
trähusens ställe (1564). Att dessa förordningar emellertid ej
efterlefdes, synes bäst däraf, att de tid efter annan måste
upprepas. Själfve borgmästaren i Stockholm ägde 1570 vid
Gråmunkegränd ett trähus, som han då sålde. Ja! ännu i början
af 1600-talet voro trähusen i staden mellan broarna ej så få.
På malmarna, där utrymmet var större och eldfaran
följaktligen mindre, stod det inbyggarne fritt att bygga af trä eller
sten, huru dem bäst passade.

Man hade, såsom helt naturligt var, den största förskräckelse
för elden, och den som bevisligen varit orsaken till en eldsvåda,
straffades mycket strängt. I stadens tänkebok från 1550-talet
omtalas t. ex. att: En piga hade släppt elden lös hos Lukas
apotekare och allt som i hans stuga var brann upp och hans
eget barn med. Domen hänsköts till hertig Erik (XIV), som
dömde, att hon skulle hudflängas, samt att hon sedermera
skulle fly staden.

Trakten kring Stortorget och kyrkan var den mest
eftersökta stadsdelen. Här voro redan under medeltiden flera af
stadens mera betydande män husägare och ännu mot midten
af 1600-talet var det ej ovanligt att stormännen bodde i denna
del af staden. På 1400-talet hade man likväl redan börjat
uppföra bekvämare »herremans sätehus» utanför den gamla
muren, äfven vid Fiskastrand och efter hand synes t. o. m.
framstående medlemmar af samhället valt sig bostäder nästan
i alla delar af staden, ja på 1500-talet finner man att på
Gråmunke- eller Munkeholmen (Riddarholmen) flera enskilda
tomtägare uppbyggt stenhus. Samtidigt fortgick utflyttningen af
den fattigare befolkningen till malmarna.

Såsom förut nämnts var ett stort antal hus redan tidigt
uppförda af sten, men om också mot slutet af k. Johan III:s
regering trähusen knappast utgjorde mer än femtedelen af
hela antalet beboeliga hus i staden mellan broarna, torde de
icke varit inskränkta till någon viss stadsdel. De återfunnos
öfverallt: vid Stortorget så väl som i konungaborgens närhet,
vid Skeppsbron och på den förnämliga Svartmangatan, i
»Helvetet» och i Våmba fjärdingen. Häraf fingo gator och torg
en kanske irregulier, men så mycket mera pittoresk prägel.
Vid sidan af en ståtlig renässansbyggnad med dyrbara
ornament i huggen sten påträffade man en smutsig och rökig
smedja t. ex. eller annan liknande inrättning. Sådant gaf
emellertid åt gatans utseende i det forna Stockholm en
omväxling, som i icke ringa mån förhöjdes genom den
omständighet, att husen ej voro så enformigt lika höga som nu.
Det var ej så noga den tiden. I allmänhet voro husen små,
ja förvånande smått tilltagna. Man formligen bodde på
hvarandra. När man i våra dagar t. ex. i de gamla
nordtyska städerna, hvilka delvis torde likna gamla tiders
Stockholm, ser gator eller gatudelar med sådana, ännu bebodda
hus, förvånar man sig öfver de nutida inbyggarnes små
pretentioner. På samma gång måste man beundra deras
pietet för det gamla och man respekterar den känsla, som
talar hos dem, hvilka hellre äro litet trångbodda på samma
plats, där förfäderna arbetat, älskat, lidit och dött, än de
hyra in sig i en opersonlig modern hyreskasern, kanske
tillhörig ett bolag, hvars intresse uteslutande är att få sina
våningar uthyrda till högsta möjliga pris.

*

I Stockholm, där stenhusen voro många, var det. s. k.
gafvelsystemet flitigt användt under medeltiden och Vasatiden.
Några egentliga minnen däraf har Stockholm dock icke nu,
om ej i de anordningar, som till våra dagar bibehållit sig i
vissa på 1600-talet uppförda hus vid Stortorget och på några
andra ställen i staden mellan broarna.

Om själfva byggnaderna i det forna Stockholm endast
helt bristfälligt kunna beskrifvas på grund af fullständig saknad
af material till en sådan beskrifning, föreligga däremot nästan
oräkneliga exakta uppgifter om äldre ägare af de enskilda
husen. Äfven här finnes dock en svårighet, som i många
fall visat sig oöfverstiglig, den nämligen att skrifvarne af de
gamla fastebrefven eller köpehandlingarna, med afseende på
att vissa hus vid tiden för brefvens utfärdande voro kända af
hela staden, ej aktade nödigt närmare beteckna dem annat
än med ägarens namn. Häraf uppstår ofta nog missförstånd
samt i vissa fall omöjlighet att bestämma deras läge. Äfven
i de fall, då man velat vara så tydlig som möjligt, kan det
vara svårt nog att bestämma läget af det hus som åsyftats.
När staden själf 1489 6/7 uppträder såsom köpare, beskrifves
det inköpta husets läge på följande, visserligen utförliga, men
icke desto mindre tämligen invecklade sätt: »eth stenhws medh
tess liggiende grundh som her epteføllie belegen innan 
Stochholms stadz mwr østan radhwsith och bwrsprakit, swnnan
twers offuer grenden fran kyrkyaherrens stenhws nordan 
køpmanna gatan aller öffwersth wiidh stora torgith oc upsides
østan Niels Manssons gardh och Lasse Rodahosa gardh, som
Ängleka Frwlow medh sina hustru Dorothea fordom atthe och
besato, gudh theris siel nade, medh alle tess vndeliggiende
gathaboder fran vestra sødra hörnit wijdh Køpmanna gathan
in til Norra gathan wijdh kirkio herrans stenhus.» Detta gör
att man, ehuru materialet är rikhaltigt, icke har så lätt att
känna sig till rätta i medeltidens och Vasatidens Stockholm.
I vissa fall har det dock lyckats att klargöra läget för flera
hus, som innehafts af mera bekanta personer under nämnda tid.

Den från konung Karl VIII Knutssons dagar bekanta
kansleren Klas Ryting hade ett stort stenhus vid Stortorget näst
intill rådstugan; det såldes 1491 12/12 till Sten Sture d. ä.,
den frejdade riksföreståndaren, som likväl endast några få år
bibehöll detsamma. Den tomt, hvarpå detta hus var beläget,
är en del af den där Börsen nu står.

Riksrådet herr Peder Hård, den från Gustaf I:s tid
bekante riddaren, ägde ett hus vid Stortorget. I södra hörnet
af Köpmangaten och Stortorget låg ett stenhus, som ägts af
Sten Sture, men som k. Gustaf 1527 10/10 tillät Alf Grefverad
att taga i besittning. Ett trähus vid stora torget ägdes 1549
4/11 af Ulf taskemakare, som då sålde det till k. m:ts
sekreterare Clemet Hansson. Äfven den bekanta storborgaren i
Stockholm skeppar Olof var husägare vid Stortorget. Riddaren
Åke Bengtsson (Ferla) köpte 1567 ett stenhus vid Stortorget;
detta hus, som sedermera omtalas i köpebref och andra
handlingar, kallades efter Åke Benktssons hufvudgård på landet
»Bergshammarhuset» och var helt visst beläget i hörnet af
Trångsund och Specktens gränd. K. Gustaf I skänkte 1544
20/12 till sin systerson Per Brahe ett hus vid Stortorget nära
rådhuset, så nära t. o. m. att arfvingarna på 1590-talet, då
huset skulle tillbyggas, måste begära särskildt tillstånd af
staden att få göra en öfverbyggnad hvilande på pelare, sålunda
nämligen att under öfverbyggnaden skulle blifva en öppen
»porticus». Denna ansökan bifölls, dock under den
förutsättning att rådhuset häraf ej lede skada samt att nämnde
porticus upplätes till en »allmän spatsergång». Detta hus var
gifvetvis på sin tid ett bland de prydligare vid Stortorget
och innehades sedermera af sonen grefve Abraham Brahe
samt af sonsonen grefve Per, men synes på 1670-talet blifvit
såldt till staden.

I det södra hörnet af Köpmangatan och Stortorget, på
samma tomt, som nyss omtalades såsom tillhörig Alf Grefverad,
på 1520-talet, låg senare ett ståtligt hus, hvaraf kanske ännu
någon del är att återfinna i det s. k. Grillska huset. Det
uppfördes af handelsmannen Hans Brehmer på en af trenne mindre
tomter sammanslagen vidsträckt tomt. Här stodo nämligen
förut trenne stenhus, hvilka Hans Brehmer tillhandlat sig af
olika personer. Tvenne af husen voro belägna vid Stortorget,
det tredje vid Köpmangatan. Ett af de båda förstnämnda hade
egts af riksmarsken Jakob De la Gardie, det andra af fru Beata
Oxenstierna (Erik Göransson Ulfsparres fru). Det De la
Gardieska huset, som låg i hörnet af Köpmangatan, hade förut
tillhört rikskammarrådet Måns Mårtensson Palm och såldes af
honom till De la Gardie, som snart föryttrade det till Brehmer.
Fru Beata Oxenstierna hade sannolikt köpt sitt hus af
kyrkoherden mäster Jacobus Erici, som ännu 1632 ägde huset i
själfva inre hörnet, där senare fru Beatas hus säges vara beläget.

Det hus i hörnet af Svartmangatan, som bildade hörn
med Hans Brehmers hus, ägdes under förra hälften af
1600-talet af barberaren Hans Henning, hvars son Tobias
sedermera sålde det till kommissarien Johan Gerdes, hvilken i sin
ordning afstod det till Ester Ringels arfvingar, bland hvilka
sonen, den bekante läkaren Johan v. Horn, senare ägde det.

Det västra hörnhuset vid Svartmangatan ägdes på slutet
af 1500-talet af en Jakob Turesson, hvars granne på västra
sidan var den bekante Filip Kern, k. Johans byggmästare
m. m. Det i hörnet af Skomakaregatan belägna huset
ägdes redan på 1540-talet af en Markus Bengtsson, som
dock sannolikt sålde det till borgaren Mauritz Göransson,
hvilken i sin ordning år 1590 afyttrade det till Henrik
Hansson vägare.

Det andra huset från Kåkbrinken åt Skomakaregatan
ägdes af ryttmästaren Pancratius Heideman, som i början af
1600-talet sålde det till skräddaren Fr. Beijer. Ägarna till de
båda hörnhusen vid Kåkbrinken äro kända. Det södra ägdes
af Johan Berendes, hvars enka Ingeborg Kurck sålde det till
K. M:ts mästerkock, Evert Wolff, styffader till Polycarpus
Crumbygel, adlad Cronhielm. Det norra hörnhuset tillhörde
på 1560-talet Matts Hals, hvars enka upplät det till hustru
Brita, Lasse Torkelssons enka.

Det har ej lyckats att bestämma, på hvilken tomt
vid Stortorget det hus låg, som kamreraren Abraham
Cabeliau inköpte. Här var det säkert ej k. Gustaf II Adolf
först såg dennes dotter, den sköna Margareta Cabeliau, som
var hans älskarinna redan 1615 och blef moder till grefve
Gustaf af Wasaborg, ty Cabeliau köpte huset först 1626
af Stephan Lemnius. Äfven Rasmus Ludvigsson, den bekante
släktforskaren från 1500-talet, var husegare vid Stortorget, men
sålde sitt hus till kansliförvanten Johan Krank. Hvilken tomt
nu motsvaras af denna, af Rasmus Ludvigsson sålda tomt
kan ej heller med säkerhet bestämmas.

Sedan vi nu gjort en rund kring Stortorget få vi ej
försumma att kasta en blick i »S:t Niclas port», numera
Storkyrkobrinken öfre del. Här låg den store reformatorns,
Olaus Petri hus, hvilket han 1527 7/7 fått k. Gustafs tillåtelse
att tillbyta sig mot ett hus han ägde på Vesterlånggatan.
Olaus Petri nya hus var beläget i västra hörnet af den s. k.
Helvetesgränden och S:t Nikolai port. Mäster Olofs enka,
hustru Kerstin, som efter mannens död ägde huset, utvidgade
tomten 1557, då hon genom köp förvärfvade en träbyggnad
belägen »inuti Helwitisgränden», alldeles invid hennes gård.

Det motsatta hörnet ägdes af Hans Krank, som på
1570-talet sålde tomt och hus till Gabriel Christersson, friherre till
Mörby, stamfader för friherrliga och grefliga ätterna
Oxenstierna. Till denna tomt hörde då möjligen hela området ända
upp till det n. v. hörnet och skulle i sådant fall det af
rikskansleren Axel Oxenstierna uppförda huset (nu Statistiska
byrån) stå på den östra delen af tomten.

En myndig man »Peder i porten» eller Peder Clemetsson
ägde under 1540-talet i S:t Nikolai port ett hus, som måhända
låg på sistnämnda tomt. Öfver Helvetesgränden var då ett hvalf.

Äfven i andra delar af staden funnos mot slutet af
1500-talet anmärkningsvärda privathus, bland hvilkas ägare märkas
de mest framstående personerna i landet.

På Svartmangatan t. ex. nämnes bl. a. 1586 2/5 ett hus
kalladt »änkiedrottningens hus», d. v. s. att det måste tillhört
endera Katarina Stenbock eller Gunilla Bielke. I närheten
däraf låg Pontus de la Gardies hus, som han innehade redan
1576. Den bekante kyrkoherden Erik Schepperus ägde hus
på Svartmangatan och tillbytte sig 1599 5/3 ännu ett beläget
»i hörnet utmed finska kyrkan». Ett hus benämndt »Gerehuset»
omtalas redan på 1540-talet; det låg vid Svartmangatan och
tillhörde 1567 Stockholms hospital, som detta år den 14/2 till
Anders Olsson upplät: »ett gammalt förfallet stenhus, som
kallas Gerehuset vid Svartmunkegatan». Den bekante
»seijer-makaren» (urmakaren) Peter Grundel köpte 1582 21/7 hus vid
samma gata. Erik skinnare fick 1549 ett hus vid
Svartmangatan kalladt »Köpehapn». Äfven vid Järntorget ansågs det
vara förnämligt att äga hus och tomt. Där låg t. ex.
borgmästaren Gorius Holsts f. d. hus på östra sidan; det tilldömdes
1573 1/4 Hans Lehus (Leuhusen), men såldes af denne 1584 8/2
till Melchior Volger och säges då vara »gammalt och förfallet».
Göran Persson, konungens sekreterare och procurator, den
fruktade favoriten erhöll 1563 21/4 ett hus vid samma torg. Äfven hade
kyrkoherden Hans Kökemester sitt hus vid Järntorget.

Vid Kinstugatan hade grefliga ätten Sture sannolikt en
större tomt, som länge kallades »gamla Sturetomten». Anders
Sigfridsson (Rålamb) köpte 1577 11/3 ett stenhus vid samma
gata; detta hus innehades sedan länge af släkten.

Bland husägarne i Kåkbrinken märkas bl. a. K. M:ts
härold Lars Knutsson till Åboo, som 1564 4/12 köpte ett
därstädes beläget, staden tillhörigt hus. Fru Anna till Åkerö
(på modernt språk sannolikt friherre Hogenschild Bielkes fru,
född Sture) nämnes 1570 såsom innehafvarinna af hus i samma
brink. K. M:ts trotjänare Johannes Regnier »organista»
tillhandlade sig 1574 ett nedanför Kåkbrinken beläget hus, som
»man förr kallat Bagarehuset»; det hade förut tillhört den
bekante Urban målare, men såldes nu af dennes enka, som var
omgift med Jakob glasmästare.

Skomakaregatan var ej heller utan framstående tomtägare.
Didrik myntmästares änka, Birgitta Kristiernsdotter (k. Gustafs
fränka) fick 1528 14/4 ett hus därstädes. Jean de Herbouielle,
den såsom franskt sändebud och sedan såsom hertig Karls
råd bekante fransmannen, var 1575 ägare af ett hus vid
Skomakaregatan.

Vid Skärgårdsgatan (fordom Själagårdsgatan) finna vi
Klas Kristersson Horns änka 1574 såsom innehafvarinna af ett
stenhus, hvilket fordom tillhört Hans Gammal; det var
sannolikt detta hus, som användes till stadens »byssehus». Sivard
Kruse till Elghammar inköpte på 1560-talet flera tomter på
nämnda gata och uppförde sannolikt där ett större hus, som
gränsade till S:ta Katarinas gillestuga.

Vid Söderport låg på 1560-talet riddaren Hans Klasons
till Årsta hus.

Skulle man upprepa alla på Vesterlånggatan från denna
tid kända herremanshus skulle det föra oss för långt. Nämnas
må dock bl. a. husägare: Dionysius Beureus, hertig Eriks
olycklige lärare, Lars Tureson (Tre rosor) till Peningby, den förut
nämnde Göran Persson, riddare Åke Bengtsson (Ferla), herr
Gabriel Kristersson (Oxenstierna), konterfejaren Willem Boij
m. fl., m. fl.

På Baggensgatan låg ett hus, som riddaren Anders Keith
tillhandlade sig 1578 18/1, och som sedermera varit kändt under
namn af »Papistekyrkan». I fru Gunillas gränd vid
Österlånggatan låg ett gammalt hus med anor från midten af
1400-talet; det tillhörde på 1570-talet rikskansleren Nils Gyllenstierna.
I Gråmunkegränden hade herr Nils Ryning 1587 ett hus.

Af anförda exempel synes sålunda, att tomter belägna
snart sagdt i alla delar af staden inköptes af stormännen på
1500-talet, och att det lilla hopträngda samhället från
medeltiden börjat utveckla sig till en modernare stad, enligt den
tidens åskådning.

Under de senare regenterna af Vasahuset får man se,
hurusom staden mellan broarna öfvergifves af de tongifvande,
hvilkas lösen blifver utflyttning till malmarna. Den gamla
staden med slottet och det stolta tornet »Tre kronor»
förblifver dock alltjämt medelpunkten, stadens hjärta.

Och det är den än i dag, den gamla »sta’n», med sina minnen 
från flydda dagar, med sina stämningsfulla gator, sin idoga
befolkning och sina egendomliga terrängförhållanden, hvilka mer
än något annat lära oss att minnena från det forna Stockholm
väl äro värda att bevaras och räddas undan de anlopp, som i
senaste tider från vissa håll så tanklöst gjorts mot dem.

<img><i><small>Ill. <sc>Bror Almquist</sc></small></i>
<i><sc>Psaltaren</sc> Ps 119 v 122</i></img>
<chapter name="En promenad i »Gamla Stockholm»">

<img>SLOTTET MED »TRE KRONOR» från S:t Niklas port.</img>
</chapter>

<h2>En promenad i »Gamla Stockholm».</h2>

Vi komma från Brunkeberg. Sedan vi passerat
Malmtorget, beträda vi den första delen af Norrebro, som befinner
sig icke så litet mera neråt västra hörnet af torget än Norrbro
nu gör. Bron är af trä, men solid. Sannolikt stadigare än
den rankiga bro, som förmedlade trafiken mellan staden och
malmen på 1500-talet.

Vi närma oss <i>stadsporten</i> med sin machicouli och sina
tvenne torn; det är blott den yttre Norreport, som var
belägen på Helgeandsholmens norra sida. Från denna port
utgår en vördnadsbjudande krenelerad mur, som omgifver
Helgeandsholmen och i hvilken på höger sida finnes en kraftig
bastion med torn (på 1500-talet kallad postej) och skyttevall.
Till vänster från bron synes den pittoreska strömkvarnens
drifhjul.

När man vederbörligen inför stadsvakten redogjort för
sin afsigt att aflägga ett besök i staden, får man anvisning på
det strax till vänster om porten belägna <i>Helgeandshuset</i>, där
den, som är trött eller sjuk efter en lång resa, kan finna nödig
vård och hvila. En större sofsal med lägerstäder står öppen
för en och hvar. Ett altare i en absid i salen påminner oss
om att det är fromma munkar, som äro värdar på stället.
<img>Slottet och Norreport.</img>
Från den stora
salens fönster har
man utsigt öfver
klostergården med
sin inbjudande
klostergång.
Tyvärr tillåta oss ej
klosterreglerna att
intränga i klostrets inre.

<img>Myntmästarens hus på Helgeandsholmen.</img>

Vi träda då åter ut för
att genom den södra
Helgeandsholmsporten begifva
oss ut på fortsättningen af
Norrebro, men vi hejdas
på vägen. Till höger, strax
före porten, dragas
nämligen våra blickar till
<i>mynthuset</i>, och vi kunna ej
motstå begäret att aflägga ett besök hos myntmästaren, där
diverse mynt och medaljer finnas att beskåda eller inköpa.

<img>Gustaf I:s öre 1528.</img>

***


Sedan myntmästaren eller hans dotter vänligen visat oss
vägen, återtaga vi vår vandring. Innanför den södra
Helgeandsholmsporten måste vi göra halt. Tvenne broar leda
nämligen härifrån; den vänstra direkt till konungaborgen, den
högra däremot till den inre <i>Norreport</i>. Vid den vänstra bron
ligger här inom stadens bommar förtöjd en båt af målerisk
struktur med vajande vimplar. Denna bro är afsedd mera
för slottsfolkets behof. Vi välja för vår promenad den
högra bron, ehuru porten där borta med sina tre kraftiga
torn, med sin vindbrygga och sina barska vakter tyckes oss,
fredliga vandrare, något väl krigisk. Medan vi göra dessa
reflexioner, betrakta vi den imposanta portens arkitektur, som
synes vara en medeltida anläggning. Detta är också alldeles
riktigt, blott spetsen på midteltornet samt riksvapnet öfver
ingången datera sig från k. Johan III:s tid. På båda sidor
om porten vidtager den bestyckade stadsmuren med sina
»slangor» och »stycken». Här och där synas fasta torn till
murens och portens ytterligare försvar samt på vänster hand
den s. k. »laboratorierundelen» eller Lejontornet närmast
slottet. Till detta kommer att skanskorgar och faskiner
ofvanpå muren göra densamma ännu mera ointaglig.

Alla dessa försvarsmedel till trots och med vårt rena
samvete till sköld besluta vi oss för att till den barske posten
framföra vår önskan att komma in i staden. Då vi ju ej se
ut att vilja göra ohägn, få vi fritt passera, och sedan vi kastat
en flyktig blick i vaktrummet med dess kammare samt
beskådat den stora spiseln i själfva porten, gå vi helt frimodigt
på och befinna oss på själfva <i>Stadssmedjegatan</i>, som någon
tid kallades Norreportsgatan efter sitt läge här invid den inre
Norreport.
<img>Bykyrkan och hörnet af Olaus Petri hus.</img>

Här hafva vi
strax tvenne
gränder, en till höger,
det är <i>Stålsgränden</i>, 
den vänstra
heter <i>Peter
brokikares gränd.</i>
Stålsgränden ger oss
en bild af den
gemytliga delen i det
gamla Stockholm.
Tätt intill murens
innersida finna vi
åtskilliga smärre
byggnader, bl. a. en
halmbetäckt stuga,
där en gammal
spåkvinna låter höra
sig. Strax invid
uppgången till
tornrummet i Norreports
västra torn
befinner sig en svinstia
med åtskilliga
innevånare. Äfven finnes
i samma gränd en
torftäckt smedja och
ett inbjudande <i>våffelbruk</i> 
inrymdt i en
<img>Stålsgränden.</img>
synnerligen pittoresk gammal svensk träbyggnad med
»svalgång».

<img>»Gyllene våfflan.»</img>

Peter brokikares gränd, som leder upp till stadsdelen
»Helvetet», frestar oss ej, vi taga därför vägen rakt ifrån
Norreport genom Smedjegatan, hvars stenläggning lämnar
intet öfrigt att önska i fråga om tidstrohet.

På denna gata möter oss en mångfald olikartade
byggnader. Här finnas trappgafvelhus, trähus med utkragade
våningar och hus med spritputsade fasader eller med fasader i
»råtegel». Handtverkare och handlande af olika slag hafva
här sina lokaler, bl. a. en tenngjutare, hvars präktiga bägare
och pokaler i fönstren inbjuda till besök. <i>Konstnärernas
härberge</i> befinner sig vid denna gata i tredje huset på höger
hand. På väggen sitter S:t Lukas-gillets vapen. Detta hus
är norra hörnhuset i <i>Johan sekreterares gränd</i>.

<table o>
<td c><img>Gammal jerndörr vid Smedjegatan.</img><td c><img>Öfverstycke å port vid Smedjegatan.</img>
</table>

Nästa gränd heter <i>Urvädersgränd</i> efter ägaren till huset
med hvalfvet.

Fortsätta vi nu Smedjegatan framåt, måste vi likväl, innan
vi komma till <i>S:t Niklas brink</i> eller <i>S:t Laurentiigränd</i>, göra
halt vid sista huset pä vänster hand. Det är ett prydligt
renässanshus med en karnapp, som vetter utåt själfva S:t Niklas
port. Huset tillhör Olaus Petri, den store reformatorn,
kyrkoherde i Stockholms bykyrka samt stadens sekreterare, hvars
<img><i><small>Ill. M. Dahlander. del.</small></i>
Tenngjutaren hus vid Smedjegatan.</img>
bomärke jämte ett tyvärr något skadadt årtal synes å
burspråket. Här finna vi ett i full gång varande tryckeri, där man
bland andra rariteter äfven kan skaffa sig borgarbref,
hvarigenom burskap såsom borgare i Stockholm vinnes.

<img>Konstnärernas härberge vid Smedjegatan.</img>

Nu hafva vi på vår vandring kommit till S:t Niklas brink
hvars nedre del kallas S:t Laurentiigränd. Till höger synes
baksidan af S:t Niklas’ eller »den helige Nils’» port med
<img>S:t Gertruds gillestuga.</img>
helgonets bild uppställd i en nisch i portens inre högersida
I vänstra hörnet intill porten se vi <i>Draketornet</i>, som i konung
Gustaf I:s tid användes att härbergera förbrytare, när
fängelsetornen i slottet icke kunde mottaga flera gäster.

Vi vandra emellertid uppåt brinken, lämnande Bykyrkan
med sina salustånd på höger hand. Helvetesgränden med
Hans Kranks hus, sedan det Oxenstiernska, hafva vi då på
vår vänstra sida; det är det sista huset, innan vi komma upp
till slottsplanen. På vänster hand finnas tvenne hus, vettande
åt slottet och inbäddade i lummiga buskager. Det är <i>S:t
Gertruds gille</i> eller så kallade gillestugor. Vi träda in.
Väggarna äro kalkmålade, i taket finnas inskriptioner, kryddade
af renässansens humor, tänkespråk, m. m. Vill man förfriska
sig med ett verkligt godt glas öl, är här ett utmärkt tillfälle.
Såväl på nedra bottnen som en trappa upp i den större
gillestugan, där inredningen är i enahanda stil, finner besökaren
nämligen sitt lekamliga välbefinnande tillgodosedt.

Styra vi nu kosan upp till <i>slottet</i>; möter blicken först
vid bron öfver slottsgrafven tvenne ståtliga lejon på
piedestaler. De bevaka ingången till den präktiga slottsporten,
som daterar sig från Gustaf I:s tid, så när som på
kolonnuppställningen, hvilken tillkom under Johan III:s regering.

Slottsporten gifver tillträde till den hvälfda stenbron,
som förmedlar passagen öfver grafven, hvilken just här
framdrogs af konung Gösta på 1550-talet, hvarvid den mäktige
konungen lät rifva ned ett bra stycke af Bykyrkans kor för
att få plats för grafven. Själfva slottet är omgifvet af en
särskild mur, som åt vänster, när man passerat slottsbron,
med själfva slottet bildar en smal gång. Åt höger är en
mindre trädgård.
<img>Slottsbron.</img>

När man passerat porthuset och lämnat dess fasta hvalf
bakom sig, väntar man att finna ingången till själfva slottet.
Det har sig dock ej så lätt, ty anordningarna öfverensstämma
ej med våra dagars begrepp om en dylik ingång. I stället
för att ligga midt framför Lejonporten, befinner den sig något
undanskymd snedt åt vänster. Midt emot porten står i en
kanonglugg i motsatta muren en kanon, hvars mynning
är riktad mot själfva det yttre porthvalfvet. Det är icke utan
att man med en viss respekt och med raska steg skyndar
förbi den farliga tingesten och praktiserar sig in på den af nobless
präglade, storartade borggården. Först passerar man dock
genom den nyss nämnda inre slottsporten, som upptill är
försedd med ett fällgaller, afsedt att utestänga sådana
fiender, som lyckats trotsa alla öfriga hinder på vägen. Vi,
som uppträda med de fredligaste afsikter i världen, riskera ej
att få gallret nedfälldt framför oss.

<img>Skyttemuren.</img>

Borggården är präktig. 
På södra sidan se
vi den monumentala
fritrappan, som i första hand
leder upp till den s. k.
trumpetaregången, en af
kolonner buren loggia. Vi
hafva kommit in genom
det sydvästra hörnet. Den
länga, som då är rätt i
norr, innesluter slottskapellet, 
och på samma sida
finnes en utgång, som
leder till den förut nämnda
bron från Helgeandsholmen. 
Köket befinner sig
i samma länga, mot det
nordvästra tornet, hvilket
ännu bibehållit sin
medeltida krenelering. På västra sidan, alldeles vid ingången, har
vakten sitt tillhåll i ett stort rum, kalladt borgstugan. Rätt
i öster är en länga, som upptages af kanslirum m. m. En
s. k. vattenport i denna längas stenfot leder ned till källaren,
där det gamla arkliet eller »byssehuset» med slottets
vapenförråd är inrymdt.

Präktiga kanoner i tidens stil finnas uppställda såväl på
borggården som vid muren.

De rum i slottet, hvilka äro tillgängliga för allmänheten,
befinna sig i den västra längan. För att besöka dem, måste
vi först beträda den till trumpetaregången ledande fritrappan.
Sedan vi kommit upp i den loggialiknande gången, vända vi
oss till höger. Längst bort i fonden synes en rymlig trappa,
som vi besluta oss för att stiga uppför. Vi hafva ej gått
många steg, förrän vi hejdas af vår nyfikenhet. Till vänster
se vi nämligen, alldeles intill trappan, en liten kammare. Vi
tro i första ögonblicket, att här är fråga om något pinorum,
där tortyren i all sin gräslighet ännu florerar. Vi kunna
dock lugna oss. Det blifver oss snart tydligt, att vi befinna
oss midt öfver ingången i borggårdens sydvästra hörn. Den
märkvärdiga inrättning vi upptäckt i det lilla rummet i muren
är helt simpelt vindspelet till det fällgaller, som vid annalkande
fara tillsluter porten.

Fortsätta vi nu trappan uppför, stå vi snart i ett vackert
hvälfdt tornrum med stilfulla kalkmålningar pä väggarna,
framställande bladslingor. Taket i detta rum är siradt med
bladslingor och astronomiska framställningar; det är »maket med
de planeter». Nästa rum är en sal med rikt inlagd panel,
där mönstret utgöres af blommor och frukter. Taket är
indeladt med vackra kassetteringar, och dörrarna äro verkliga
mästerstycken. Till höger om ingången se vi en präktig
grön kakelugn; på väggarna hänga porträtt af de tre första
Vasakonungarne. Ett intressant bord, inlagdt med skiffer, står
midt i rummet.

Från denna sal komma vi åter till ett mindre rum. Här
är taket måladt med schablonerade fyllningar. En väldig spisel
gifver en allvarlig prägel åt detta rum, hvars väggar äro
prydda med gobeliner, framställande scener ur Jakobs historia.

I alla dessa rum finnas åtskilliga möbler af högt värde.
Bl. a. betrakta vi med intresse drottning <i>Gunilla Bielkes skåp</i>
(från Linköpings domkapitel).

<img>Praktgafvel på »Adelhuset».</img>

Efter gobelinrummet komma vi till en förstuga med
skulpterade figurer. Här är vandringen i slottet afslutad, ty
andra gemak än dessa äro ej för allmänheten tillgängliga.
En vindeltrappa med tunnhvalf och väggnischer för oss åter ned
på borggården, i hvars sydvästra hörn vi vid utträdet befinna oss.

För att beskåda äfven slottets äldre delar måste vi taga
samma väg ut, som vi kommit in. Lämnande bron bakom
oss svänga vi af åt vänster och se då bakom muren »slotts
örtagården»; åt densamma vetter den prydliga praktgafvel,
som af k. Johan III uppförts, och hvarå läses denne konungs
devis: <i>Deus Protector Meus</i>. Denna del af slottet är den
äldsta och kallas »adelhuset». Här inrymmes rikssalen. Där
bakom höjer sig det imposanta tornet »<i>Tre kronor</i>», efter
hvilket hela slottet ibland <i>orätt nog</i> uppkallats.

Sedan slottet sålunda studerats i detalj begifva vi oss till
staden och taga då vägen bäst öfver den öppna platsen kallad
»sanden». På höger hand lämna vi kyrkan, till vänster
däremot göres ett ögonblick halt för att i förbifarten beskåda
det första huset på vänster hand, bollhuset med dess teater,
där lustiga »commedior» uppföras. Nedåt sjösidan finner man
på höger hand <i>Bollhusgränden</i>, som fortsättes af <i>Jakob Bagges
gata</i>, dit vi sedermera återkomma.

Nu taga vi vägen genom <i>Källargränden</i> och fortsätta till
<i>Stortorget</i>. På höger hand ligger stadens <i>rådhus</i>, som trots
sin föga invecklade anläggning genom de enkla medel, hvilka
1500-talets konstnärer så väl förstodo att använda, fått en
pompös verkan upptagande täflan med söderns kostsammare
byggnader.

Det hela ter sig ståtligt efter den i k. Johan III:s tid
företagna »förbättringen». Byggnadens nedre del tyder på en
medeltida anläggning, men gaflar och spets (tornet) samt
målningarna förskrifva sig från nämnde konungs tid. Fasaden
med sina kalkmålningar gör ett lifligt och anslående intryck.
<img>Rådhuset.</img>

Midt på rådhuset å det framspringande, af pelare
uppburna partiet befinner sig »burspråket», d. v. s. den öfvertäckta
balkong, från hvilken borgmästare och råd, ja någon gång
konungen själf talade till den på torget församlade
menigheten. På högra sidan från åskådaren sedt synes i muren
målad en väldig solvisare med alla himmelstecknen, i
sannskyldig renässansstil. Vi nöja oss dock icke med att
beundra rådhuset utifrån; tyvärr äro dock själfva »rådstufvan»
och de öfriga kamrarna ej tillgängliga, ty det höga rådet har
strängeligen förbjudit menigheten att intränga i rådhusets inre.
Vi måste därför åtnöja oss med att besöka källarvåningen,
dit vinrankan i skylten lockar oss. Genom en massiv port
i byggnadens västra hörn nedstiga vi utför tegeltrappan.
Den konstnärliga anblick, som nu möter oss, är så
öfverraskande, så oväntad, att vi måste samla våra intryck,
klargöra våra begrepp. Bästa sättet är då onekligen att vid
något af den stämningsfulla källarsalens ekbord taga oss en
styrketår. Här är nämligen den förnämsta utskänkningslokalen
i staden, och för en ringa penning fås det härligaste »rijnska wijn.»

Behörigen uthvilade och återkomna i jämvikt efter vår
förvåning, kunna vi bättre iakttaga denna källares stilfulla
inredning, som nyss slog oss med häpnad. Tak och väggar
äro här öfverallt prydda och målade; figurer och blommor
omväxla med ornament och sinnrika inskriptioner. Den
halfskymning, som ligger öfver det hela, gifver källarsalen en
alldeles särskild prägel och en tidsfärg, som icke störes af något.
Denna källarsal, kanske det intressantaste i hela staden, skulle
ingen försumma att besöka.

Länge kunna vi dock ej dröja i källaren, hvars frestande
varor behörigen afprofvats och gillats. Vi måste återtaga
<img>Rådhuskällaren.</img>
<img>Rådhuset och Per Brahes hus.</img>
vandringen på de spetsiga kullerstenarna, ty äfven torget är,
utom en eller annan borgmästarsten, stensatt på samma vis
som gatorna.

Torget ser synnerligen tilltalande ut. Där är en
omväxling i arkitektur, som smeker ögat och intresserar. Här
stå gamla medeltida byggnader, representanter för de första
stenhusen i staden, sida vid sida med renässansbyggnader,
som räkna några sekel mindre.

Norr om rådhuset t. ex.
och ganska nära detta finna
vi det hus, som Gustaf I
skänkte sin systerson Per
Brahe, hvars arfvingar sedan
tillbyggde den öppna gången
med dess pelare. Härtill
kunde de dock endast under det
villkor få tillstånd, att
utbyggnaden ej hindrade trafiken till
och från rådhuset. Detta hus är en fullödig representant för
en förnämlig stormans stadsboning i slutet af 1500-talet.

Här invid i hörnet af <i>Köpmangatan</i> se vi ett litet
medeltidshus, hvars gafvel är prydd med indragna putsade murytor. Öfver
porten synes ett för det medeltida kynnet betecknande vapen.

<img>Vapensten infattad å norra hörnhuset af Stortorget och Köpmangatan.</img>

Innan vi öfvergå till nästa hörnhus, kasta vi en flyktig
blick ned i Köpmangatan, genom hvars gamla från 1300-talet
daterande port, »porta platee mercatorum» eller <i>Köpmanporten</i>,
vi se ett vackert perspektiv ned åt sjön. Till vänster löper
<i>Jakob Bagges gata</i>, som längre fram ändrar namn och blifver
Bollhusgränd. Till höger invid Köpmanporten finnes en vacker
brunn. Hörnhuset på andra sidan kallas »Spanska drufvan»
<img>Stortorgets östra sida och Köpmangatan.</img>
<img>Bardskärarens hus vid Stortorget.</img>
Det är ett gammalt hus, som k. Gustaf I skänkte Alf Grefverad; 
här har en vinhandlare öppnat sin rymliga vinstuga med
dess förtjusande utsikt och inbjuder oss att smaka ett glas
äkta spanskt.

Här intill och i rät vinkel från »Spanska Drufvan» står
ett nästan spöklikt hus, med sin stolta krenelerade gafvel, en
gengångare från den gråa medeltiden. Träder man uppför
den utspringande trappan, finner man visserligen intet, som
påminner om spöken eller onda andar, men en hemsk
dödskalle grinar oss till mötes. Konungens »bardskärare», ett
mellanting mellan läkare, apotekare, sockerbagare och
barberare m. m. är herre på täppan i den lilla hemtrefliga lokalen,
där man likaväl kan få sig en påse karameller som en ny
peruk, lika lätt bli rakad som få för sig uppenbaradt »sättet
att bli evigt ung»; med få ord ett slags 1500-talets Dulcamara
residerar här.

<i>Svartmunkegatan</i>, i hvars östra hörn detta hus är beläget,
lämnar oss tillfälle att uppsöka den på <i>Kinhästegatan</i> belägna
»Lusthige theater», en väldig byggnad med platser för 3 à
400 åskådare.

Hörnhuset midt emot »bardskäraren» är också ett
medeltida hus. Dess trappgafvel med putsade masverk prydes af
en nobel bild af den Heliga jungfrun. Såsom arkitektur torde
det vara det vackraste vid Stortorget. Det äges af Jan
guldsmed, hvars flitiga arbetare hamra och löda, snida och gravera,
allt utan att på ringaste vis låta sig störas af besökaren, som
sannolikt ej kan lämna mäster Jan utan att hafva gjort
åtskilliga beställningar.

Guldsmedens grannhus, »<i>huset med kulan</i>», är upptaget
af de konstförfarna väfsystrarna från Brunkeberg, hvilka här hafva
<img>Väfvarehuset vid Stortorget. (Huset med kulan.)</img>

sina väfstolar uppslagna midt i hjärtat af staden. Huset ligger
i hörnet af Skomakaregatan, som äfven leder till »Then lustige
theater». Med lätt spänd hvalfbåge förenas väfsystrarnas hus
med ett s. k. dubleradt medeltida gafvelhus på torgets västra
sida. På samma sida i södra hörnet af »<i>Beltaregången</i>» se vi
ett annat medeltida spetsgafvelhus med i trä snidade
vindbräder samt våningarna hvilande på utkragade stockverk.
Äfven där äro de svenska väfnaderna hemmastadda.

Innan man lämnar torget, får man ej glömma att kasta
en blick på den djupa <i>torgbrunnen</i> i huggen sten med sin
smidda järnställning. Äfven måste man, om också med
motvilja, ägna någon uppmärksamhet åt »<i>kåken</i>» eller skampålen,
som gifvit namn åt den framför till Västerlånggatan ledande
Kåkbrinken. Strax invid kåken synas de med årtalet 1᛫5᛫2᛫0
inhuggna <i>stenarne</i>, som påminna om blodbadet.

Genom <i>Trångsund</i> styra vi nu kosan från torget till
kyrkan. På vänster hand möta vi genast ett af de med
anledning af eldfaran så ofta förbjudna trähusen. Detta hus i
tidig medeltidsstil med sina starkt framspringande våningar
och sitt på konsoler hvilande karnap har en stark romansk
anstrykning. Här har en krukomakare sin verkstad, och kan
man se den idoge mannen dreja sina fat och krukor, hvilka
sannolikt efter öfverenskommelse med mästaren kunna få
medföras såsom minne af vandringen.

Sista huset i Trångsund, midt framför kyrkotrapporna, i
hörnet af S:t Niklas’ eller Storkyrkobrinken, är ett
trappgafvelhus liggande långs efter gatan med öfvervåningen
hvilande på pelare, hvarigenom uppkommer en smal portik under
hvars hvalf de utländska bladen, som kallas tobak, tillhandahållas.

Vända vi oss nu till <i>bykyrkan</i>, som från denna sida i
det närmaste ter sig så som den gjort från dess tidigaste
skeden, kunna vi visserligen genom de öppna kyrkportarna
komma in i det hvälfda vapenhuset, men själfva ingångsdörrarna 
till kyrkan förblifva obevekligen låsta; genom dörrarnes 
blyrutor fängslas vi dock af den vy öfver kyrkans inre
som man har härifrån.
<img><i><small>Ill. M. Dahlander. del.</small></i>
Dubleradt gafvelhus vid Stortorget.</img>
<img>Gafvelhus vid Stortorget.</img>

Till vänster synes en liten dörr, öfver hvars tröskel man
utan vidare betänkligheter kan träda. Det är dörren till
<i>Helga Lekamens kor</i>, som befinner sig här och hvars vackra
altare uppväcker vår beundran.

Promenaden genom staden är nu ändad och »Gamla
Stockholms» största märkvärdigheter äro beskådade och
beundrade. Genom S:t Niklas’ port finner man lättast vägen
till Malmarna och till det omgifvande landet.

Vi sluta denna skildring med ett tack till besökaren för
hans välvilliga intresse samt med en förhoppning att han, i
händelse han skulle uraktlåtit att skaffa sig burskap såsom
borgare i staden, ej måtte glömma det nästa gång, då han
gör vandringen på ensam hand.

*
</chapter>

Etsningarna äro utförda af Silfversparres Nya Grafiska Aktiebolag.
<img><i>Gamla Stockholm</i></img>





