
<table o>
<td c><big>ANTECKNINGAR</big>
<td c>
<td c>OM
<td c><img><small>SVENSKA QVINNOR.</small></img>


<chapter name="Porträtt 1—5">
<img>
<table o>
<td c>1. CATHARINA AF SAXEN LAUENBURG<br>Gustaf I första gemål<td c>2. MARGARETHA LEJONHUFVUD<br>Gustaf I andra andra gemål.
<td 2 c>3. CATHARINA STENBOCK<br>Gustaf I tredje gemål
<td c>4. CATHARINA MÅNSDOTTER<br>Erik XIV gemål<td c>5. CATHARINA JAGELONICA<br>Johan III första gemål
</table>
</img>
</chapter>
<table o>
<td c><big>ANTECKNINGAR</big>
<td c>OM
<td c><h1>SVENSKA QVINNOR.</h1>
<td c><img></img>
<td c>STOCKHOLM, P. G. BERG, 1864
</table>

<chapter name="Förord">
<table o>
<td c><big><sp>FÖRORD.</sp></big>
<td c>——
</table>

I en tid, då upplysningen inom vårt land
stigit ända derhän, att man icke längre <i>strider</i>
om qvinnans rättigheter, utan mannen, tvärtom,
sjelfmant och oombedd tagit initiativet till det
fulla erkännandet af hennes värde och rätt, icke
blott som menniska, utan individ och samhällsmedlem, 
torde det icke anses obehörigt, att man
skrifver en bok – om icke uteslutande <i>för</i>, så
uteslutande <i>om</i> qvinnor.

Mycket, mer än mycket, har i tal och skrift
blifvit ordadt om männerna och deras bedrifter,
deras handlingar och sträfvanden, deras både
krigiska och fredliga idrotter, och tacksamt har
alltid både samtid och efterverld skattat åt 
deras bemödanden för mensklighetens väl; ja, man
har i ymnigt mått egnat dem ryktets lager och
gjort rättvisa åt deras snille, mod, tapperhet
och själskraft, äfven då, när icke slägtets 
förkofran i dygd och upplysning, icke samhällets
upphjelpande ur nöd och betryck, utan endast
egna intressen utgjort driffjedern för deras 
handlingar.

Icke underligt heller. Mannen har i fordna
tider varit allt, qvinnan deremot – åtminstone
under vanliga fall – alltför litet, för att i det
offentliga uppmärksammas.  Nu deremot, då 
andra åsigter göra sig gällande, då det till och
med är fara värdt, att man skall öfvergå från
den ena ytterligheten till den andra och icke
allenast lossa på de bojor, dem vårt 
menniskoslägtes ena hälft under årtusenden burit 
– fördomens, konvenansens, det antagna brukets bojor
– utan till och med yrkar på qvinnans rätt att
uppfostras nästan lika med mannen, för att när
som helst och hvarest hon det kan, erhålla ett
af de brödstycken, hvilka hittills uteslutande 
varit <i>honom</i> tillämnade, nu, säga vi, under denna
tid af det gamlas omstörtande och det nyas 
förberedande, torde det arbete, som här lägges 
under allmänhetens ögon, mindre än någonsin vara
ovälkommet.  Man får der kasta en blick, om
än aldrig så hastig, öfver mängden af de svenska
qvinnor, hvilka ända ifrån hedenhös och intill
våra dagar på något sätt framträdt ur hvardagslifvets 
allmänna slentrian, vare sig genom sina
dygder, sina talanger, sin gifmildhet etc.  Vi hafva,
endast för att närmare belysa hvad som dock
länge utgjort publikens talämne, ej heller 
uteslutit sådana qvinnor, hvilka genom sina fel skaffat
sig en sorglig ryktbarhet.  Oftast har dock, såsom
af dessa blad lätt kan synas, qvinnans upphöjda
plats i samhället, vid mannens sida, och det rum
hon såmedelst lyckats att i häfden intaga, varit
det, som gifvit henne en plats i denna samling
af <i>framstående qvinnor</i>.  Vi kunna i många fall
icke prestera några fullständiga biografier, utan
endast några skizzerade teckningar, emedan 
materialier felas oss.


Man må ej stöta sig på, att vi här upptagit
äfven sådana fruntimmer, hvilka hafva ingen 
annan utmärkelse, än de donationer de gjort åt
våra fordna kyrkor och kloster.  Denna benägenhet 
att rikta det andliga ståndet och de döda
helgonbilderna, som i vår tid och i vårt land
förefaller besynnerlig, är dock icke desto mindre
intressant att lära känna, helst man besinnar, att
den troligen skedde på munkarnes inrådan och
med vilkor, att den gifvande skulle, såsom det
hette, “få lott af allt det goda, som gjordes i
klostren natt och dag“. -- Hvad åter <i>de</i> 
fruntimmer angår, som i <i>våra</i> dagar, eller rättare, i
sednare tider, gifvit större eller mindre gåfvor
till välgörande ändamål och milda stiftelser, så
förtjena de väl att här upptagas.

Om, såsom någon gång är fallet, en qvinnas
namn här blifvit nämndt nästan endast i 
förbigående, hvaremot hennes son, eller söner, blifvit
närmare belysta, så härrör detta från den 
verldsgamla sanningen, att qvinnan, såsom mor, på
samhället utöfvar ett så oberäkneligt inflytande
genom den uppfostran och de exempel hon ger
sina barn.  Hur mången stor, upphöjd och ädel
man har icke sin mors omsorger, förmaningar
och efterdömen att tacka för hvad han blifvit,
genom de frön af dygder hon i barndomen 
nedlagt i hans själ; hur mången man deremot, 
hvilken lefvat till medmenniskors olycka, till fasa
för samtid och efterverld, har icke haft en lastbar, 
elak eller försumlig mor att till största 
delen skylla för att han blifvit sådan.

Den som tror, att detta vårt arbete kommer
att upptaga endast <i>namnkunniga</i> qvinnor, finner
genast, vid första ögonkastet derpå, att han begått 
ett stort misstag; ty ehuru sådana <i>företrädesvis</i> 
upptagas, har dock vår mening varit, att
äfven i korthet omnämna andra, som genom ett
eller annat framstående drag gjort sig bemärkta.  
Äfven hafva vi bland svenska qvinnor upptagit
alla drottningar, prinsessor, samt de qvinnor, som
finnas i de svenska sagorna.

Om – såsom vi med skäl frukta – den
förebråelsen drabbar oss, att vi utelemnat en
och annan, som bordt och skolat vara med, så
bedja vi på förhand om benäget undseende, 
lofvande att de uteglömda, så vidt möjligt är, skola
i det efterföljande supplementet blifva upptagna.  
Skulle man deremot tycka, att vi intagit alltför
många af högst obetydligt intresse, så ursäkta
vi oss dermed, att deras korta omnämnande 
upptagit ett ytterst litet rum, samt att de, om så
skulle finnas nödigt, kunna i en kommande 
upplaga lätteligen uteslutas.

De flesta af våra qvinnor upptaga vi endast
efter deras fäders namn, emedan många af dem
blifvit två à tre gånger gifta.  Men vi skola 
deremot i ett register på slutet införa en förteckning 
på deras ingifta namn, så att man lätt kan
finna dem.

Och nu, efter alla dessa förutskickade 
anmärkningar, återstår oss intet annat, än en 
innerlig och hjertlig önskan, att detta vårt <i>Försök</i>
må med välvilja mottagas och med öfverseende
och skonsamhet bedömmas.

I slutet af arbetet ämna vi, likasom i 
Biografiskt Lexicon, uppgifva de personer som till
hufvudsaklig del lemnat bidrag till detta arbete.

<tab>Stockholm i September 1864.

<tab><tab><tab><tab><tab><tab> <b>Utgifvarne.</b>

*
</chapter>

<h2>A.</h2>

<chapter name="Adlersparre, Sofia Adolfina">
<b>Adlersparre, Sofia Adolfina.</b>  Den nyligen med
döden afgångna utmärkta konstnärinnan, fröken
Sofia Adlersparre, var för mycket framstående,
för att ju icke hvarje bildad svensk skulle hafva
hört henne omtalas och på fosterlandets vägnar
gladt sig öfver att hon tillhörde oss.  Hon har
nu flyttat till ett annat land, det eviga <i>Idealets</i>,
hvarom förnämligast konstnären och skalden
drömma; men hennes minne tillhör oss dock,
tillhör för everldliga tider vår svenska konsthistoria, 
om ock florbeslöjadt af saknaden öfver
hennes temligen tidiga bortgång.

Fröken Adlersparre föddes d. 6 Mars 1808
och dog 1862.  Hennes föräldrar voro d. v. 
landshöfdingen på Öland <i>Axel Adlersparre</i> och dess
fru <i>Carolina von Arbin</i>.  Redan som helt ung
röjde hon utmärkta anlag för målarekonsten och
gjorde med hvarje år deruti allt större och större
framsteg, synnerligast under hennes resor till 
Paris, Dresden, München och andra större tyska 
städer, jemte ett långvarigt vistande i Rom. -- I
Paris studerade hon under Wickenberg och Wahlbom, 
samt under Léon Cogniets ledning på hans
välkända atelier för damer.  Wahlbom undervisade 
henne särskildt i anatomien.  Från Paris
hemförde hon två kopior af Rafaels och Murillos
båda förnämsta arbeten, som förvaras uti galleriet
i Louvern.  År 1845 företog hon åter en resa till
Paris på H. M. drottning Josefinas bekostnad.  I
Dresden kopierade hon den förnämsta taflan i
dervarande galleri, i originalets storlek, Rafaels
Madonna di San Sisto, som H. M. drottning 
Josefina inköpte, och hvilken finnes i den nya 
katholska kyrkan i Christiania.  Hon erhöll 1851 af
statsmedel ett reseunderstöd, som satte henne i
tillfälle att en längre tid uppehålla sig i München,
Bologna och Florens, samt att under tre och ett
halft år vistas i Rom, der stora konstnärer från
flera länder godhetsfullt besökte hennes atelier
och gåfvo henne råd och rättelser. -- Hennes
mest berömda arbeten äro kopior af Rafaels
namnkunnigaste målningar.  Hon medförde vid
återkomsten från Italien 1855 följande taflor, dem
det tilläts henne att få för allmänheten exponera
i ett af de kungliga slottsrummen, nemligen:  1)
<i>Christi förklaring</i>, efter Rafael, kopia, tagen i 
Vaticanen i Rom, med särskildt tillstånd, hvilket
blott undantagsvis och ganska sällan meddelas.  
Denna kopia inköptes af H. M. n. v. enkedrottning 
Josefina och skänktes till katholska kyrkan
i Stockholm, der den tjenstgör såsom altartafla.  
2) <i>Den heliga Cecilia</i>, af Rafael, kopia i samma
storlek som originalet.  3) <i>Ecce homo</i>, af 
Ludovico Carlo di Cigoli, kopia i originalets storlek.  
4) <i>Josephs död</i>, af Franceschini, kopia i 
originalets storlek. -- Detta om kopiorna.  Der voro
jemväl originalmålningar, såsom:  1) ett porträtt
i hel figur och i naturlig storlek af påfven <i>Pius
IX</i>, måladt för det tillämnade galleriet på 
Drottningholm, hvarest porträtter af framl. H. M. 
konung <i>Oscars</i> alla samtida regenter nu finnas 
samlade;  2) <i>En dansande flicka från Rom</i>;  3) <i>En
flicka från Ferentino di Campagna, i högtidsskrud</i>;  
4) <i>En borgardotter i München med sin jungfru,
båda i nationaldrägt</i>;  5) <i>En annan flicka i 
München</i>;  6) <i>Porträtt af Hersilia Giotti i Florens</i>;  7)
<i>En tiggande qvinna med barn, från Terracina.</i> --
Kapten Angerstein, känd såsom artist, yttrar om 
Sofia Adlersparre bland annat följande: “Det är
kompositionen, uttrycket, skönhetslinien, man 
måste beundra hos Rafael, ej färgspelet, och då Sofia
Adlersparre lyckats kopiera honom bättre än hon
lyckats kopiera Cigoli, som var mera kolorist, så
antyder det på högre konstnärssinne, än om hon
lyckats kopiera den sednare, men ej den förre.“

Fröken Adlersparre vistades under sednare
åren af sin lefnad inom fäderneslandet, egentligen 
i hufvudstaden, der hon var bosatt.  en
som norden -- vi kunna ej nog upprepa det -- 
är ett land för beundran af skön konst, icke för
belönande af densamma, så voro den stora 
konstnärinnans omständigheter långt ifrån goda, 
framför allt sedan en långsamt tärande, en grym och
obotlig sjukdom hos henne innästlade sig, tog
öfverhanden och långsamt, blott helt långsamt,
såsom denna sjukdom alltid gör -- plågade henne
till döds.  Hon hade just hunnit den ålder och
kommit i den tur, att hon blef förklarad 
pensionsmessig i <i>Litteratörernes och Artisternes 
pensionsförening</i>; och en vän bar till henne, på 
hennes plågobädd, det första qvartalet, det <i>enda</i> hon
fick uppbära, ty hon afled några få dagar derefter.
</chapter>

<chapter name="Agandeka">
<b>Agandeka</b> var enligt de gamla nordiska 
sagorna en ung och fager konungadotter från 
Westergöthland.  Hennes fader, konung Starno, var
samtidig med den vidtberömde skottske hjelten
Fingal, som under ett af Starnos vikingatåg till
Skottlands kuster tillfogat honom ett svårt nederlag.  
Detta kunde den stolte småkonungen aldrig
glömma, men då han ej vågade möta sin tappre
fiende i öppet slag, låtsade han trogen vänskap
och inbjöd honom till besök och gästabud i 
Westergöthland samt lofvade honom sin dotter, den
fagra Agandeka.  Fingal infann sig utan tvekan
åtföljd af sin tappra kämpaskara, men Starno
traktade efter hans lif och ställde försåt för 
honom i skogen vid en till den höge gästens ära
anordnad vildsvinsjagt.  Emellertid hade 
Agandekas hjerta upptändts af kärlek till den stolte
kämpen från Morwen, hvarföre hon i tysthet 
varnade honom för mördarne i skogen och 
anropade hans beskydd mot hennes faders vrede.  
Fingal framgick oförskräckt genom skogen med
sina kämpar, och de snart framrusande mördarne
föllo alla för de tappre skottarnes svärd.  Då
Starno erhöll kunskap härom genom sina från
jagten återvändande svenner, uppflammade han
af häftig vrede och utropade: “för hit Agandeka
till hennes älsklige konung af Morwen!  Hans
hand är fläckad af mitt folks blod; hennes ord
hafva icke varit förgäfves.“  Då den bäfvande
Agandeka inställdes för sin stränge fader, 
genomborrade han utan förbarmande hennes sida med
sitt svärd.  Då kastade Fingal en blick på sina
kämpar, striden började ånyo, Starno och hans
krigare stupade; men den bleknade mön lät Fingal 
bära ombord på sitt snabbseglande skepp och
uppkastade efter sin ankomst till Skottland hennes 
förtidiga graf vid Ardwens strand.
</chapter>

<chapter name="Agda">
<b>Agda.</b>  <i>Olof Tyste</i> och <i>Liten Agda</i> är en 
tilldragelse från Gustaf I:s tid, hvilken <i>Pontin</i> på
ett så verkligen hjertrörande sätt har behandlat
i sin bok <i>Förr och nu i Wadstena</i>, att den väl
förtjenar att här återgifvas.  Det är dock endast
sjelfva fakta, sjelfva <i>detaljerna</i>, vi här gå att 
anföra, emedan det trånga utrymmet i ett arbete,
sådant som detta, förbjuder all vidlyftigare 
utläggning.  Dock tro vi, att sjelfva framställningen 
af händelsen, sådan den timat, skall, äfven
afklädd alla vältalighetens blomster, i sig sjelf
ega nog poesi, för att tala till ett och annat
hjerta.

<i>Agda</i>, dotter till den rikaste, snålaste och
högfärdigaste krämaren i Wadstena, under denna
stads mest lysande period, älskades af en 
yngling vid namn <i>Olof</i>, som äfven var af henne 
älskad tillbaka.  Fadern till flickan sade ett bestämdt
nej och förbjöd friaren sitt hus.  Denne gick då
så sluten inom sig sjelf, så blek och tyst vorden,
af den tärande hjertesorgen, att han af alla fick
benämningen <i>Olof Tyste</i>.

Dock, icke nog med att Agda af sin far
skiljdes från den hennes hjerta valt, han ville
äfven tvinga henne att äkta en annan, för 
hvilken hon kände afsky, men som hade faderns 
bifall, derföre att han var rik.  Agda vägrade 
bestämdt; och då fadern, häröfver uppretad, 
förelade henne valet mellan att gifta sig med den
han åt henne utsett, eller gå i kloster, valde hon
utan tvekan det sednare och ingick i det nära
staden Wadstena belägna, då så ryktbara 
Brigittinerklostret, der hon genast började sitt 
noviciat.

Detta var visserligen emot gamle <i>Michels</i>,
hennes fars uträkning, ty han hade heldre velat
se henne gift.  Men han hade en gång gifvit
henne att välja och -- hon <i>hade</i> valt.

Novisåret var dock långt ifrån tilländalupet,
då Olof Tyste, Gud vet på hvad sätt, hade 
funnit tillfälle att meddela sig med Agda och de
voro öfverens om att fly.  Således, under en
mörk höstnatt, då regnet nedstörtade i strömmar
och vinden tjöt i alla väderflöjlar och bladlösa
trän, lade Olof till med en båt vid den sidan af
klostermuren, som gränsade åt Wetterns strand,
kastade med skicklig hand upp en silkesstege,
hvarpå Agda klättrade, mottog henne lyckligen i
sina armar och rodde bort med henne, genom
storm och svallande vågor, skyddad af kärlekens
genier. -- De landade mot morgonen på 
Westgöthakusten.

Då först kom man i klostret underfund med
att Agda hade flytt, och det väsen denna 
upptäckt åstadkom låter bättre tänka än beskrifva
sig.  Abbedissan rasade i kapp med <i>confessor
generalis</i>, och så gjorde äfven Agdas far.  Hämnd
och död svuros åt de flydda älskande; och detta
var i alla fall öfverflödigt, ty de grymma 
klosterlagarne voro en gång för alla i sådana fall 
bestämda.  Den felande klosterjungfrun skulle 
lefvande begrafvas och hennes förförare lefvande
brännas.

Händelsen med klosterrofvet inberättades 
genast för biskop <i>Hans Brask</i>, denne prelat, som
var så nitisk för katholska kyrkan och så rädd
om dess anseende, aldramest nu, då han af den
nye konungen hade så mycket att frukta, emedan 
han visste att Gustaf var den nya läran 
tillgifven.  Äfven Brask fann för godt att -- icke
<i>rasa</i> -- ty dertill var han för sansad och klok
-- men att <i>straffa</i>. Han lät således <i>bannlysa</i> de
båda älskande.

Bannstrålen var i dessa prestväldets tider
det värsta af alla straff.  Olof Tyste och skön
Agda voro således fågelfria.  Ingen fick hysa dem
under sitt tak, ingen fick gifva dem så mycket
som en dryck vatten -- hvem som ville kunde
ostraffadt döda dem; ty de ansågos ju af Gud 
förbannade och stående <i>utom</i> det menskliga samhället.

Biskopens i Linköping bannlysning fortskaffades 
genom budkaflar öfver hela landet och träffade 
de älskande just i samma ögonblick som de
framträdde till altaret i <i>Husaby</i> klosterkyrka, för
att der sammanvigas.  En af Olofs vänner, som
bodde der i närheten, och som gifvit de flyende
skydd, var i kyrkan närvarande, tillika med en
talrik brudskara; men då budkaflen med 
bannlysningen just i detsamma kom, blef det annat 
än vigsel af.  Folket drog sig med hast undan, 
liksom för tvänne pestsmittade; man lemnade 
dem genom kyrkan en bred väg, för att gå ut, 
och man manade dem, under hotelser och 
förbannelser, att skynda sig ur allas åsyn.  Knappt 
förunnades dem i den <i>förra</i>, nu plötsligt till 
<i>fiende</i> förvandlade vännens hus så mycken tid,
att Agda fick utbyta sin brudskrud mot en 
enklare drägt och Olof fick i en rensel hoplägga
de kläder och redbarheter han fört med sig.

Mångfaldiga och i sanning upprörande voro
deras öden, der de gingo från gård till gård,
stundom emottagna och omhuldade, men genast
med afsky bortjagade, så snart der nalkades 
någon, som igenkände dem för att vara de båda
bannlysta.  Till och med från julaftonens glädje,
från strålande ljussken, från öfverflödig välfägnad
och muntra lekar måste de hufvudstupa ut i natt,
mörker, snöglopp och vinterköld. -- Olof bar på
sina armar den gråtande, af köld halfstelnade Agda.

Men en dag, då deras förtviflan hade nått
sin höjd, hittade den unga flickan på det rådet,
att de skulle gå tillbaka till Wadstena och der
uppsöka kung Gustaf, som just då hade dit 
anländt.  Så skedde.  Genom tusende faror, under
hvilka himlen på ett underbart sätt höll sin hand
öfver dem, anlände de till staden, som, lyckligtvis 
för dem, hvimlade af konungens soldater, till
hvilka de genast vände sig, begärande skydd,
jemte tillträde till konungen, som hade befallt
att ingen bedjande, eho det vara måtte, finge
från honom bortvisas. -- Soldaterna korsade sig
visserligen och drogo sig undan för de bannlysta,
ty många voro de, som kände dem; men de vågade 
dock icke annat än anmäla dem och de
kommo genast fram till monarken, som emottog
dem med mycken godhet, lade deras händer i
hvarandras och lofvade hjelpa dem till deras
trogna kärleks lyckliga seger.

Han skref genast till Hans Brask, befallande
honom, så kärt det honom var att ej förlora 
sitt biskopsembete, att genast låta förkunna 
bannlysningens upphäfvande.  Derefter sände han Olof
och Agda, under en stark militärbevakning, till
den rike Michels hus, med befallning, att han
skulle förlåtande och godhetsfullt mottaga sin
dotter och blifvande måg. -- Men den stolte 
krämaren svarade, att kungen egde ej att blanda sig
i hans husliga angelägenheter; och att, om de
bannlysta vågade sig ett steg närmare hans hus,
skulle han “låta sina hundar med morrande och
bett och sina drängar med stöttor och stafvar
jaga dem bort.“

Men då vredgades herr <i>Laurentius</i>, konungens 
kansler, som var med bland skyddsvakten,
och sade, på eget bevåg, det konungen hotat
att innan qvällen göra Michel ett hufvud 
kortare, så vida han icke genast i sitt hus insläppte
och omsorgsfullt vårdade “<i>sina barn</i>“.

Michel trodde på hotelsen, blef mäkta 
förskräckt och skyndade att lyda.  Redan följande
dagen skickade Gustaf efter gubben och medlade
förlikning mellan honom och de unga.  Snart
blef i den rike krämarens hus ett dundrande
bröllop, der glädjen stod högt i tak och der
kungen sjelf dansade om med bruden, efter att
i kyrkan hafva fört brudgummen till altaret.

Hvad klosterfolket sade härom, må Gud allena 
veta.  De fingo säga hvad de ville; deras
väldes tid var nu snart förbi.
</chapter>

<chapter name="Agda">
<b>Agda.</b>  En utmärkt vacker borgarflicka, som
på sin tid gjorde mycket buller, eller snarare gaf
anledning till mycket prat.  Hon var dotter till
en af de rikaste krämare i Stockholm, den så
kallade <i>Pehr i Porten</i>, emedan han hade sin 
handelsbod i det långa hvalf, som från nuvarande
Benikebrinken i Stockholm gick ned till östra 
stadsporten, eller från Östra Långgatan och ner till sjön.  
-- Agda fängslade Erik XIV, då kronprins, och
förde med honom en så förtrolig sammanlefnad,
att hon skänkte honom trenne döttrar, <i>Lucretia</i>,
som dog helt späd, samt <i>Virginia</i> och <i>Constantia</i>,
hvilka af deras höge fader erkändes, upptogos
till hofvet, sedan han blef konung, uppfostrades
der, såsom prinsessor, och blefvo gifta med 
ganska ansedde män. -- Det var dock i Eriks 
aldraförsta ungdom, som han älskade Agda Pehrsdotter, 
och innan han lärde känna den oförlikneliga
<i>Catharina</i>, den han sedan var obrottsligt trogen.
-- Agda blef, emot konungens vilja, besynnerligt
nog, oaktadt sitt så mycket fläckade namn, sedermera 
gift (1561) med konung Erik XIV:s kammarjunkare 
<i>Joachim Fleming</i>.  I detta gifte hade hon
en dotter, <i>Anna</i>, som blef gift med hertig Carls
kammarjunkare <i>Hieronymus von Birchholtz</i>.
</chapter>

<chapter name="Agib">
<b>Agib.</b>  <i>Agib Ester Ben Abraham</i> var namnet
på en nittonårig judinna från Tripolis, som d. 27
Maj 1781 döptes i Stockholms Storkyrka af 
erkebiskop <i>Uno von Troil</i>.  Faddrar voro: konung 
<i>Gustaf III</i>, drottning <i>Sofia Magdalena</i>, samt hertig 
<i>Carl af Södermanland</i> med gemål. -- De namn 
hon vid sin döpelse erhöll voro: <i>Gustafva 
Magdalena Carolina Elisabeth</i>, således ett efter 
hvardera af de höga gudföräldrarne.
</chapter>

<chapter name="Agmundsdotter, Margaretha">
<b>Agmundsdotter, Margaretha.</b>  Då hon som
nunna ingick i Skenninge kloster 1399, gaf Sten
Haraldsson och hans hustru Cecilia Nilsdotter
till nämnda systerkloster Friggestorpa gård och
en qvarn.
</chapter>

<chapter name="Agnes">
<b>Agnes.</b>  Hon var en prinsessa af 
Braunschweig och blef konung Albrechts af Sverige
<i>andra</i> gemål, dock icke förrän år 1396, just då
han nyligen blifvit från sin sexåriga fångenskap
frigifven och således icke längre <i>var</i> konung.  Ty
hans thron hade drottning Margaretha längesedan 
inkräktat. -- Såsom enka efter nämnde konung 
lefde Agnes i <i>tjugoett</i> år och dog först år
1433.
</chapter>

<chapter name="Agunda">
<b>Agunda</b> hette en Wärendsflicka, hvilken tillika
med sina tvänne systrar, <i>Pieta</i> och <i>Wissla</i>, åtföljde
<i>Blenda</i> på hennes tåg till danskarnes förgörande,
och hvarunder de trenne nyssnämnda systrarna
betedde sig som hjeltinnor. -- De voro, liksom
Blenda, förnäma och rika, hvilket ock bevisas
deraf, att alla tre systrarna läto uppbygga hvar
sin kyrka i Småland.  Så bekostade Agunda <i>Agunnaryds</i>, 
Pieta <i>Pjeteryds</i> och Wissla <i>Wisslanda</i> kyrka.
</chapter>

<chapter name="Ahlbom, Sofia">
<b>Ahlbom, Sofia,</b> hvars far var guldsmed i 
Westerås, föddes derstädes d. 25 Nov. 1803.  Hon
visade en medfödd fallenhet för att rita, hvilken,
märkvärdigt nog, uppenbarade sig redan hos 
barnet i vaggan.  Ty då modern hade att stöka i
hushållet plägade hon sätta den något öfver 
årsgamla Sofia midt på golfvet och gå ifrån henne
till sina sysslor, likväl med vilkor, att hon alltid
stack i hennes lilla hand ett stycke krita.  Hon
kunde då vara säker på, att barnet satt der stilla
och tyst, till hennes återkomst, att det satt på
samma fläck, som hon placerat det, men att det
derjemte hade, rundt omkring sig, ritat en mängd
af streck och kantiga figurer, sådana blott ett
barn af den åldern kan åstadkomma.  Man hade
nemligen längesedan märkt, att den lilla plägade
sålunda leka med en kritbit och en sådan blef
derföre under en längre tid, hennes enda 
förlustelseämne.

Några år gammal började hon att med 
blyertspenna afteckna figurerna på en blå och hvit
porslinskakelugn, som fanns i föräldrarnes rum,
och gjorde det så korrekt, att det väckte förvåning 
hos alla, som sågo det.  Bland dessa var
<i>Grandel</i>, en då nära 80-årig kopparstickare, som
umgicks i Ahlbomska huset.  Han varsnade den
uppväxande flickans synbara fallenhet för att rita,
fästade uppmärksamhet dervid och erbjöd sig att
handleda henne.  Sofia blef en lika flitig och
framåtgående elev, som den gamle Grandel (en
skicklig artist) var nitisk lärare, och hon drog
af denna undervisning i att först <i>rita</i> och sedan
<i>gravera</i>, den fördelen, att den sistnämnda 
konsten sedan för lifstiden kunde bli så väl hennes
källa till utkomst, som den talang, hvarmed hon
gjort sig känd och såsom konstnär uppskattad.

Tillika med sin syster <i>Gustafva</i> höll mamsell
Ahlbom, under tio års tid, nemligen efter faderns
död, i Westerås stad en skola för flickor, hvarmed 
de försörjde sig sjelfva, jemte sin åldriga
moder.  Sofia <i>graverade</i> ock emellanåt och hade
arbete åt flera af stadens guldsmeder.  Men en
förmögen och förnäm dam, hvars bekantskap hon
gjorde och hvars synnerliga aktning och 
tillgifvenhet hon lyckades vinna, föranstaltade om 
hennes förflyttning till hufvudstaden, der hon, efter
allt utseende, skulle kunna hafva bättre framgång
på konstens bana, i och med det hon blefve mera
känd.  Och så flyttade, år 1832, hela den lilla
familjen, mor och döttrar, till Stockholm, der de
sedan oafbrutet blefvo boende.  Modern är nu
längesedan död, men de båda systrarna, Sofia
och Gustafva, lefva fortfarande tillsammans i
denna själars och hjertans innerliga förening,
som gör lifvets bördor lätta och undanrödjer
många törnen från dess branta stig.

Mamsell Sofia Ahlbom har tvänne gånger
gjort resor till utlandet och, hvardera gången,
vistats någon längre tid ute, särdeles i Paris.  Att
hon haft nytta af dessa sina resor kan ej betviflas, 
minst af dem, som närmare känna hennes
lifliga sätt att se och uppfatta allt.  En ljusare
blick öfver lifvet och dess förhållanden, jemte ett
klarare förstånd och ett redigare hufvud än 
mamsell Ahlboms, torde vara svårt att finna.  Hon
är, i fråga om affärer, så praktisk, att få män
kunna vara det mera, dock utan ringaste pedanteri, 
utan att låta spörja någon lust att vilja
tränga sig fram, någon i ögonen fallande sträfvan 
efter utmärkelse.

Mamsell Sofia Ahlbom, som länge varit bekant 
för sina i koppar graverade förskrifter och
sina artistiska gravyrer i silfver och guld, 
sysselsatte sig äfven en tid med lithografi och har nu
under de sednare åren äfven med utmärkt framgång 
slagit sig på fotografien, den hon drifver
med den hos henne egna både ifvern och 
noggrannheten.  Af hennes trägna verksamhet som 
gravör kunna vi nämna att hon under kaptenerne 
Högfeldts och Petterssons föreståndareskap för
Navigationsskolan i Stockholm varit gravör åt
densamma.  Åt Slöjdskolan har hon i år graverat 
inskriptionerna å alla belöningsmedaljerna, och
dylika flere gånger åt Krigsakademien vid 
Carlberg.  Under åren 1842--44 utförde hon i Paris
åtskilliga arbeten i sten-gravyr åt den skicklige
dessinatören Jacob.  De sednaste tre åren har
hon åt Riddarhuset graverat Vapenboken.  I sin
ungdom ritade hon äfven på sten en karta öfver
Stockholm, och en dito öfver Wisby.  Vår ädla
Fredrika Bremer har äfven i smickrande ordalag
omnämdt mamsell Ahlbom i sitt arbete: <i>Hemmen
i gamla verlden</i>, del. I.  Hon idkar dock icke blott
skön konst, utan är äfven ganska hemmastadd på
litteraturens område.  Hon har, på både vers och
prosa, utgifvit ganska värdefulla saker och hennes 
bildning är, genom flitig läsning, resor och
uppmärksamhet på verlden och tingen, vida <i>öfver</i>
mängdens af svenska fruntimmer. -- Hennes umgänge 
är derföre både angenämt och lärorikt,
huru mycket hon än i början söker hålla sig
tillbaka.

Anmärkningsvärd är isynnerhet den strid för
en god sak, som mamsell Ahlbom hade att 
utkämpa, under de år, på 1850-talet, som idén
om en pension för äldre lärarinnor vaknade I 
mamsell <i>Josefina Delands</i> hufvud, af henne med
största ifver sattes i verket och af en mängd 
andra med lika mycken ifver omfattades, hvilket ju
var ganska naturligt.  Men då företaget emellertid 
strandade mot en hos så väl stiftarinnan, som
den först utvalda direktionen oförlåtlig envishet
och ett löjligt sjelfförtroende, samt var på väg
att alldeles gå om intet, var det mamsell Ahlbom, 
som af ren mensklighet, af ömkan öfver
att något så väsendtligt godt ej skulle komma
deraf i behof varande medmenniskor till godo,
välvilligt erbjöd sig, att efter bästa förstånd reda
saken och, om möjligt, bringa den till verkställighet, 
trots de hotande farorna.  Lik en på en
gång klok och rask styrman -- i fall det är oss
tillåtet att här använda denna maskulina bild -- 
fattade hon styret och lyckades att, efter otroliga
mödor, bringa det med rytande stormar och 
fräsande bränningar kämpande redlösa skeppet i
land, efter så mycken hopplöshet och så många
utståndna faror.

Under fem års tid, räknadt från 1859, har
mamsell Ahlbom varit sekreterare i svenska 
lärarinnornas pensionskassa, utan att derföre vilja
mottaga det ringaste arfvode.  <i>Hennes</i> belöning,
för den dyrbara tid hon offrat, de oräkneliga
strider och obehag hon utstått, de mödor och
vakor, dem endast den <i>Allseende</i> sett och den
<i>Rättfärdige</i> en gång vedergäller, är den, att 
förnimma det hennes arbete ej varit fåfängt, att dess
utsäde blifvit välsignadt med hundradefallt frukt.

Mamsell Ahlbom har nu frånträdt 
sekreterarebefattningen till mamsell <i>Fredrika Hassel</i>, som
helt nyligen öfvertagit densamma.
</chapter>

<chapter name="Ahlborn, Lea">
<b>Ahlborn, Lea,</b> född Lundgren, dotter till 
aflidne myntgravören Ludvig P. Lundgren, föddes
i Stockholm d. 18 Febr. 1826.  Efter slutade
skolstudier genomgick hon en ritkurs i Köhlers
privat-ritskola samt roade sig under tiden 
hemma hos fadern med modellering i vax efter 
medaljer, hvilken modellering ådrog sig dåvarande
öfverdirektörens vid myntverket samt flere 
artisters uppmärksamhet.  Detta ingaf henne den
tanken att hon i den vägen kunde blifva till
nytta.  Under denna tid erhöll fadern en beställning 
af konung Oscar att guillochera gulddosor,
dem konungen ämnade skänka bort.  Lundgren
åtog sig detta arbete mera för ärans än för 
förtjenstens skull, emedan det då ej fanns någon
annan i Sverige som kunde utföra det.  Men
detta arbete, som fordrade sträng uppmärksamhet 
och stor säkerhet på handen, var plågsamt
för en gammal man och ingen fick någonsin
störa honom dervid.  Dottern Lea kom derföre
på den idén att vilja lära sig det, för att kunna
vara sin gamle far till någon hjelp.  Fadern
skrattade i början deråt, men lät henne likväl
försöka, hvilket slutade dermed att henne 
ombetroddes allt i den vägen.  Snart nöjde hon sig
dock icke härmed; hon ville gå vidare, hon ville
äfven lära sig att sköta grafstickeln samt 
började nu med gravering på silfverpjeser, och snart
blef hon så öfverhopad med beställningar af 
gravyrarbeten, att hon, ehuru inom kort uppöfvad
till en betydlig färdighet, ofta måste tillsätta
halfva nätterna för att hinna fullgöra 
beställningarne.

På detta sätt hade den unga Lea snart hopsparat 
en för henne icke så liten summa och detta
lifvade hennes önskan och mod att fortgå på
konstnärsbanan.  Ehuru vid de Fria konsternas
akademi tillträde till undervisning den tiden ej
beviljades fruntimmer, gjordes dock för Lea 
Lundgren och Amalia Lindegren ett undantag, som
sedan kom flera andra konstnärinnor till del,
hvadan mamsell Lundgren kom i tillfälle att 
begagna sig af undervisningen i artistskolan.  
Samtidigt med dessa studier beredde hon sig hemma
tillfälle till undervisning i oljemålning och lärde
sig af sin far miniatyrmålning på elfenben.  I
en och annan tafvelsamling förekomma ännu 
oljemålningar af hennes hand.  Under allt detta 
fortlefde hennes håg för graveringskonsten, i hvilken
hon ville ytterligare fullkomna sig.  Hon började
nu biträda sin far med att gravera stämplar,
till en början af mera enkel beskaffenhet, och
härigenom ökade hon sin sparkassa.  Våren 1852,
då hennes bror, medaljgravören P. H. Lundgren, 
på akademiens stora stipendium reste till
Paris, begagnade hon sig af detta tillfälle att få
ressällskap och följde honom dit, bekostande 
resan utaf sina hopsparda medel.  Här studerade
hon flitigt ritning och modellering på åtskilliga
atelierer och graverade samtidigt hos flera 
gravörer, dels stämpelgravyr, dels camégravyr i 
couquille.  I den sistnämnda genren graverade hon 
<chapter name="Porträtt 6—10">
<img>
<table o>
<td c>6. GUNILLA BJELKE<br>Johan III andra gemål<td c>7. ANNA<br>Sigismunds första gemål
<td 2 c>8. CONSTANTIA<br>Sigismunds andra gemål
<td c>9. MARIA<br>Carl IX första gemål<td c>10. CHRISTINA<br>Carl IX andra gemål
</table>
</img>
</chapter>

en camé med prins Gustafs, en annan med 
nuvarande konungens porträtt, samt en tredje med
en Kristusbild; de förstnämnda köptes af H. M.
nuvarande enkedrottningen och den sistnämnda
af enkedrottning Desideria.  På detta sätt 
beredde hon sig ytterligare tillgångar att kunna
längre uppehålla sig i Paris, der gravörerne nu
äfven började betala hennes arbeten, hvaribland
ett sigill åt kejsarinnan Eugenie betalades med
80 francs (gravören fick 400 fr.). Hösten 1853
drabbades hennes bror af en sjukdom, hvarföre 
hon, som ej ville skriftligen underrätta 
fadern derom, fann sig föranlåten att resa hem,
för att kunna på ett mildare och för den gamle
mannen mindre farligt sätt meddela honom den
sorgliga underrättelsen. Få dagar efter hennes
hemkomst insjuknade fadern i choleran och dog.  
På anmodan af öfverdirektören för myntverket
åtog sig då mamsell Lundgren att tills vidare
sköta myntgraveraretjensten, i afvaktan på att
hennes bror, som till denna tjenst var ämnad,
skulle tillfriskna.  Men den yngre Lundgren 
afled ett och ett halft år derefter, utan att hafva
tillträdt tjensten.  Alldenstund mamsell Lundgren
under denna tid skött tjensten till vederbörandes
fullkomliga belåtenhet blef hon antagen till 
myntgravör, och denna tjenst har hon nu bestridt i
elfva år samt under tiden bildat fyra elever, af
hvilka den ena för närvarande på resestipendium
vistas i Paris.  År 1854 inträdde hon i gifte med
ornamentsbildhuggaren Carl Ahlborn. Hon har
visat sig vara lika god maka och husmoder som
utmärkt konstnärinna, och detta äktenskap är
välsignadt med flera barn.

Lea Ahlborns hufvudsakligaste gravyrarbeten
äro: alla stämplar till öremynten i koppar och
silfver under konung Oscars regering och den
nya uppsättningen deraf under konung Carl XV:s
samt stämplarne till hela den nya myntuppsättningen 
af penni och marka för Finland, alla till
tullstaten behöfliga stämplar i riket, samt för
riksgälds- och statskontoret, kommerse-kollegium
m. fl. statens verk; hon har vidare graverat större
delen af de medaljer, dem Svenska Akademien
och Vetenskapsakademien under de sista elfva
åren låtit prägla öfver utmärkta personer, till
ett antal af öfver tjugo, samt en större 
medalj för Smaleenenes amt i Norrige med landskap 
och djur, för ridderskapet och adeln öfver
landtmarskalkarne grefvarne H. Hamilton och G.
A. Sparre, äfvensom öfver presidenten Hartmansdorff; 
åt Landtbruksakademien öfver statsrådet
Poppius, åt Carl Johansförbundet öfver konung
Carl XIV Johan, till minne af hans landstigning
på svensk jord d. 20 Okt. 1810, öfver friherre
P. A. Tamm, landshöfdingen friherre Kræmer, 
öfverste N. Eriksson, professorn i Lund J. F. 
Holmbergsson, medaljen till minne af svenska 
läkaresällskapets femtioåriga årsdag, konung Carl XV:s
belöningsmedalj “litteris et artibus“, drottningens
“ingenio et arti“ samt prins Oscars “in sui 
memoriam“. -- Vidare en större medalj till belöning
för utmärkta slöjdalster i Malmö, en dito för
Höganäs, större och mindre medaljer för 
Hallands, Kalmare, Östergöthlands m. fl. 
hushållningssällskaper; Stockholms, Upsalas, Carlstads,
Örebro, Malmö, Linköpings m. fl. handtverksföreningars 
medaljer; Gottlands jägaregilles och 
Götheborgs jagtsällskaps, äfvensom den större 
medalj som kejsar Alexander II nu låter prägla i
anledning af finska landtdagen, med kejsarens
bild å ena samt eklöfskrans å den andra sidan.

Man ser af dessa anteckningar, ehuruväl 
endast upptagande en del af hvad hon på så kort
tid åstadkommit, huru stor hennes verksamhet
varit, hvilket äfven blifvit erkändt af H. M. 
konungen, som 1863 dekorerat henne med en större
guldmedalj att i blå bandros bäras på bröstet.
</chapter>

<chapter name="Alfhild">
<b>Alfhild.</b>  Om denna drottning förtäljes, att
hon genom sin stora gifmildhet mot de andliga,
så väl som genom grundandet af ett 
Benediktinerkloster i Alvastra tillvunnit sig välsignelse,
tacksamhet, ära och beröm.

Men, så hade hon ock ett stort felsteg att
försona, och väl behöfde hon, i och för detta,
erlägga summor och smickra sig in hos kyrkans
tjenare, eftersom det under den besynnerliga tid,
hvarpå hon lefde, gick an att såmedelst utplåna
en skamfläck, som i <i>våra</i> dagar skulle förblifva
outplånlig.

Alfhild var gemål åt konung Nils i Danmark;
men som han var en gammal man, sjuklig och
knarrig, fick hon den idén, att en vacker dag
helt simpelt rymma ifrån honom och resa öfver
till Sverige, till den derstädes regerande konung
<i>Sverker Kolson</i>, hvilken var en ung och vacker 
man och som genast tog den förrymda till sin
gemål. -- Antingen det var kärleken till Sverker,
som hade lockat Alfhild, och att de båda voro
förut öfverens om det vådliga steg hon hade att
taga, eller hon flydde för att rädda sig undan
den olycka, som hon såg hota hennes danske
gemål och följaktligen också henne sjelf, är och
blir en fråga, den häfden ej förmått belysa.  Nog
af, att då Nils snart blef afsatt och fördrifven
från land och rike, satt Alfhild helt trygg på
Sveriges thron, jemte konung Sverker, åt hvilken
hon skänkte tvänne söner, <i>Johan</i> och <i>Carl</i>.  Den
förre blef dock, redan såsom ung prins, för sin
dåliga lefnads skull ihjälslagen af bönderna; den
andre blef konung i Sverige, under namn af Carl
VII Sverkerson.

I Alvastra klosters kyrka hafva fyra konungar
blifvit begrafna, nemligen <i>Sverker I</i>, <i>Carl VII
Sverkerson</i>, <i>Sverker II</i> med sin gemål <i>Ingrid</i>, samt
<i>Johan I Sverkerson</i>, äfvensom <i>Ulf Gudmarsson</i>,
S:t Britas man, m. fl. -- Ruinen efter Alvastra
kloster är en bland de vackraste i Sverige och
utvisar, att denna byggnad måtte hafva varit på
en gång skön och storartad.
</chapter>

<chapter name="Alfhilda">
<b>Alfhilda</b> fordom <b>Ulvilda</b>. I Rhyzelii 
klosterbeskrifning ser man att en herr Birger Philpusson 
1279 gaf sin gård Tybbele till everldelig ego
under Fogdö nunnekloster, för att blidka Gud
för det han, utan de andliges lof och förut skedd
trolofning, ingått äktenskap med sin hustru, 
Ulvilda.
</chapter>

<chapter name="Alfsol">
<b>Alfsol.</b>  Historien om henne är, i all sin 
groteska vidunderlighet, ändå både romanesk och
rörande.  Den är kort, men af en slående effekt.

<i>Alfsol</i> var dotter till <i>Alf</i>, fylkiskonung i 
Bohuslän, som då kallades <i>Alfhem</i>.

Bohuslän hörde visserligen på den tiden till
Danmark; men mellan de båda konungarne 
<i>Sigurd Ring</i> i Sverige och <i>Eisten Beli</i> i Danmark
rådde så mycken vänskap, att de på båda hållen
voro hvarandras medregenter och vistades tidtals
hos hvarandra, än i Sverige, än i Danmark.  De
båda folken voro derföre så nära förenade, att
Alfsol väl kan erhålla ett rum bland svenska
prinsessor.

När nu Sigurd Ring blifvit en gammal gubbe
-- ty det var efter det ryktbara slaget vid 
Bråvalla hed -- vistades han en gång i Westergöthland 
och red omkring der, för att se att allt
var godt.  Så kom han till Alfhem, der en stor
myckenhet folk hade samlat sig, i anledning af
en stor offerhögtid, och deribland var äfven den
då kort förut aflidne konung Alfs dotter, hvilken,
nyss uppvuxen ur barnaåren, för första gången
bivistade en sådan fest, som ett offentligt offer
till gudarnes ära.

Den gamle Sigurd blef vid hennes åsyn så
betagen, att han genast begärde den unga 
prinsessan till äkta af hennes bröder, som voro på
stället närvarande.  Dessa råkade härvid i det
förfärligaste bryderi.  Icke ville de ge sin unga,
herrliga syster åt den utlefvade gubben, och för
väl visste de, att en vägran skulle ådraga dem
en förfärlig hämnd af den mäktige Sigurd Ring,
som var deras öfverkonung, då <i>de</i> voro endast
lydkonungar.

Men den stackars ungmön fällde så bittra
tårar och bad i så bevekande ton, att de ej måtte
uppoffra henne, så att de slutligen samtyckte till
att ge den förälskade gubben ett höfligt afslag.

Emellertid inträffade hvad de hade fruktat.  
Sigurd Ring hemsökte dem med en väldig här
och förklarade, att om han genast finge Alfsol
skulle han vända om igen, utan strid, i annat
fall skulle han förhärja hela deras rike.  De unga
fylkiskonungarne, som hvarken ville dömma sin
älskade syster till en så grym lott, som att
förtina vid sidan af en utlefvad, knarrig och af
henne afskydd gubbe, ej heller ville utsätta sitt
land och folk för plundring och alla krigets 
fasor, hittade på en medelväg.  De gåfvo sin syster
gift, för att genom döden befria henne från olyckan 
och hastigt sända hennes ande, det <i>bättre</i>
af hennes varelse, till gudinnan <i>Frigga</i> i <i>Vingolfs</i>
sal.  Sjelfva drogo de i strid mot <i>Ragnar</i>, Sigurd
Rings son, som i envig dödade dem, en efter
annan.

Sålunda segrare öfver Alfsols båda bröder
befallde den gamle Sigurd, att prinsessan skulle
genast föras till honom.  Det skedde -- men hon
kom på en bår och öfverhöljd med en svepduk.

Huru stor blef ej nu den gamles bestörtning,
då han, som hoppats få fröjda sina ålderskumma
ögon med åsynen af den gudomligt sköna flickan,
hans herrliga segerbyte, i dess ställe möttes af
hennes genom dödsplågorna vanställda lik.


Nu ville Sigurd icke lefva längre.  Han lät
lägga alla sina i striden dödade kämpar på ett
skepp, lät lägga den sköna Alfsols lik i förstäfven 
och satte sig sjelf der bredvid.  När nu seglen 
blifvit fyllda af vinden och fartyget hunnit
ett stycke från land antände han det med ett
bloss, som han hade i handen.

På detta flytande bål slutade den gamle,
vidtberömde konung Sigurd Ring -- för en ungmös 
skull -- sitt bragdrika lif.

Detta är den romantiska berättelse om hans
död, som sagan omtalar, men enligt <i>Rosenhane</i>
stupade han i slaget mot Gjukungarne i Holstein,
och enligt <i>Lagerbring</i> var han den tiden på ett
krigståg mot finska folkstammar.
</chapter>

<chapter name="Algotsdotter, Ingegerd">
<b>Algotsdotter, Ingegerd,</b> dotter af Knut Algotsson 
och den heliga Brigittas syster, Margaretha.  
Hon blef intagen i Wadstena kloster vid 18 års
ålder, då helgonet S:t Brigittas öfverlefvor anlände
från Rom.  Den 18 Maj 1388 blef hon invigd till
detta klosters första abbedissa, hvilket ansågs för
en stor ära för klostret.  Drottning Margaretha
kom ofta till Wadstena och lät der inskrifva sig
som verldslig syster, <i>soror ab extra</i>, i anledning
af en syn, derunder Brigitta sagt henne, som då
var i djup själsångest: ”Sök bröderna i 
Wadstena, de skola hjelpa dig af all din nöd”.  
Mottagen kysste hon abbedissan först på handen,
sedan alla, till och med de ringaste tjenarne bland
klosterfolket.  Hvem kunde väl då tro att 
Ingegerd, den första abbedissan och så nära slägt
med stiftarinnan, den heliga Brigitta, samt af
förnäm börd, sedan måste afsättas från sitt 
embete, hvilket skedde 1403, emedan man anklagade 
henne för alltför stor förtrolighet och ett
nära umgänge både med verldsliga och andliga
manspersoner.  I dödsstunden, som inföll d. 14
Sept. 1412, blef enligt nunnornas tro allt godt,
emedan hon dog efter bönen:  ”O! dulcissima
Maria, Mater Dei, adjuva nunc”.  Och hon hade
ej dött utan att först undfå sakramenten.
</chapter>

<chapter name="Allerts, Brita">
<b>Allerts, Brita,</b> en af de många kungliga och
furstliga älskarinnor, dem vår häfd har att omtala.  
Hon var dotter till en rådman Claes A. i Stockholm 
och lärer hafva varit ganska vacker.  Af sin
älskare, <i>Carl X Gustaf</i>, som långt före sitt 
uppstigande på thronen stod i förtroligt förhållande
till denna qvinna, fick hon till skänks -- såsom
historien uppgifver -- åtta gårdar och en qvarn,
allesammans belägna i Färs härad i Skåne. -- 
Sonen, som hon skänkte honom, hette <i>Gustaf</i> och
blef grefve 1674 med namnet Carlsson till 
Börringe och Lindholmen.  Han uppfostrades i 
riksamiralen Carl Carlsson Gyllenhjelms hus.  Född
1647, dog han 1708.  Han var öfverste för 
Uplands regimente. -- Brita Allerts beskylles 
emellertid för att både före och efter bekantskapen
med konungen hafva fört en vidlyftig lefnad.
</chapter>

<chapter name="Almroth, Ebba">
<b>Almroth, Ebba</b> och <b>Emma,</b> döttrar af 
öfverdirektören vid mynt- och kontrollverken i riket,
Nils Wilhelm Almroth, som dog 1852.  Dessa
hans tvänne döttrar reste till Krim och biträdde
miss Nightingale vid de sårades vårdande, under
Sebastopols belägring, men återvände i dåvarande
krigspresten d:r Blackwoods och dennes frus sällskap 
till Stockholm 1857.
</chapter>

<chapter name="Alner, Julia">
<b>Alner, Julia,</b> enkeprostinna, skänkte år 1852
1500 rdr rmt till Serafimerlasarettet i Stockholm.
</chapter>

<chapter name="Alströmer, Margaretha Hedvig">
<b>Alströmer, Margaretha Hedvig,</b> dotter af 
kommersrådet Patrik A., blef 1781 gift med 
generalmajoren N. A. Cronstedt, som 1788 dömdes att
arkebuseras, men fick förskoning till lifvet med
tjenstens förlust och lifstidsfängelse på Warbergs
fästning, hvarifrån han på hertig Carls förbön
sedermera blef lösgifven. -- Hon var en ganska
skicklig dilettant i målarkonsten och ledamot af
De Fria Konsternas Akademi.  Född 1763 afled
hon 1816.
</chapter>

<chapter name="Alströmer, Sara Maria">
<b>Alströmer, Sara Maria,</b> dotter af direktören
Johan Alströmer och sondotter till den namnkunnige 
patrioten Jonas Alströmer, skänkte år 1813
en summa af 1500 rdr rmt till Riddarhuset, att
användas såsom pension åt fattiga, arbetsamma
fröknar.  I Anreps ”Ättartaflor” kallas hon Sara
Magdalena, och uppgifves hafva dött 1813, vid
29 års ålder.
</chapter>

<chapter name="Altén, Maria Dorothea">
<b>Altén, Maria Dorothea,</b> föddes i Stockholm d.
13 Mars 1799.  Hennes far, sekreteraren Mårten
Altén, var en af sin tids flitigaste litteratörer.

Dorothea Altén röjde redan som barn stora
anlag för poesi och började helt tidigt att 
författa, till och med att från trycket utgifva ett och
annat vitterhetsförsök.  Hon var ej mer än fjorton 
år gammal, då en af henne öfversatt komedi,
<i>Receptet</i>, lemnade pressen, och vid aderton års 
ålder skref och utgaf hon ett skådespel, <i>Förlofningen</i>.

Ehuru tidigt gift med pastorn vid tyska 
församlingen i Götheborg fortfor dock denna 
författarinna med sitt skriftställeri, både på vers
och prosa.  Hon har utgifvit <i>Dramatiska och 
Lyriska Försök</i>, <i>Smärre Poemer</i>, samt flera romaner,
såsom: <i>Två systrar i Östergöthland</i>, <i>Pensionsvännerna</i>, 
<i>Wilhelms Brefvexling</i>, m. fl. och dessutom
<i>Johan Huss</i>, ett historiskt-religiöst skaldestycke,
samt i öfversättning <i>Valda Skaldestycken af Schiller</i>, 
jemte mycket annat.
</chapter>

<chapter name="Amalia Charlotta">
<b>Amalia Charlotta.</b>  Andra dottern i ordningen 
af Gustaf IV Adolf och hans gemål drottning 
Fredrika af Baden.  Hon föddes i Stockholm 
d. 22 Febr. 1805.  Det gick ett rykte, redan 
medan de kungliga voro här, att prinsessan
Amalias rygg skulle varit afbruten, eller att hon
fått en släng af den s. k. <i>engelska sjukan</i>.  Nog
af -- hon var under hela sin lifstid klen och
sjuklig, blef dock fullvuxen, men dog helt ung
och oförmäld, hysande endast ett svagt minne af
sitt fosterland Sverige, der hennes vagga stått
vid en konungathron, men det hon med sin 
familj nödgats landsflyktig lemna, för att söka skydd
i ett annat land.
</chapter>

<chapter name="Amundsdotter, Helga">
<b>Amundsdotter, Helga,</b> af kungligt blod, var
först gift med en konung Birgers frände, Magnus
Ragvaldsson, men sedan, blifven enka, med 
riddaren Rörik Birgersson.  Konung Magnus skref
år 1289 till påfven om den både <i>konungens och
rikets stora skada och fara</i>, som skulle följa, om
Rörik gifte sig utomlands, och begärde derföre
påfvens tillåtelse till hans äktenskap med Helga.  
Om henne berättar Israel Erlandsson Ängel, att
hon visat sig ytterst bedröfvad öfver att tvänne
gånger efter hvarannan svikas i hoppet att blifva
mor och att, då hon för tredje gången hyste
detta hopp, hon lofvade S:t Erik en gyllen, så
vida han hos Gud kunde för henne utverka den
nåden, att hon i sina armar finge sluta en 
lefvande son eller dotter. -- Hon fick då ett par
älskliga tvillingdöttrar och gaf med förtjusning
helgonet S:t Erik den utlofvade penningen. -- 
En <b>Helga Amundsdotter</b>, dotter af Amund Röriksson, 
som var riddare, rådsherre och en af 
Södermanlandslagens författare, blef 1358 gift med 
riksrådet Waldemar Eriksson, konung Waldemars 
sonson och son af Erik och Ingeborg Blå.  Såsom
Waldemars enka blef hon sedan gift med Ivar
Königsmarck, anföraren för Erik XII:s drottnings,
Beatrix’, brudskara, som hit anlände 1356.  Om
Königsmarcks hårda behandling af sin maka se
De la Gardieska Archivet, del. VII, pag. 163.
</chapter>

<chapter name="Amundsdotter, Ingeborg">
<b>Amundsdotter, Ingeborg,</b> gaf 1391 följande
egendomar till Gudhems kloster, nemligen 
Storgården i Gökhem, Svaleryd och Asa.
</chapter>

<chapter name="Anckarstjerna, Lovisa">
<b>Anckarstjerna, Lovisa,</b> dotter af 
amiral-general-löjtnanten Cornelius A.  Hon var född 1680
och blef 1703 gift med amiralen Nils Ehrensköld,
som dog 1728, och året efter afled hon sjelf.   
Amiralen efterlemnade en son, som vid ett fall af
hästen afbröt sitt ena ben, hvaraf han vid 18 års
ålder afled.  Då församlingens pastor kort före
hans död ville gifva honom nattvarden och 
härom underrättade den bedröfvade modern, ansåg
hon detta som en dödsdom och blef så förtviflad, 
att hon kände sig genast förlora målet.  
Hon sprang då ut i köket för att söka vatten;
men då sådant ej för ögonblicket stod tillreds,
insöp hon en slef ärtsoppa ur en i spiseln 
stående gryta, men hade redan blifvit så angripen
af förskräckelsen, att hon ej vidare kunde tala.  
Man efterskickade genast Skånes då varande
Æsculapius, arkiatern Stobeus, som förgäfves 
söktes vid Ramlösa och på flera andra ställen.  
Slutligen påträffades han sjelf sjuk på en herrgård,
och vagnen återkom efter tre dagars tid utan
läkare till Knutstorp, hvarest amiralskan 
Ehrensköld redan hade aflidit.  Sonen, som då ännu
lefde, hade, under de dagar modern icke varit
synlig, beständigt klagat: “Har då min mor 
alldeles öfvergifvit mig?“  Han dog ett par dagar
derefter, utan att förut ha blifvit underrättad om
moderns död.  Barfod berättar vidare: Af ganska 
trovärdigt och då lefvande folk har jag hört
berättas, “att en hop ifrån marken hemkommande
arbetare, flera veckor före dessa olyckshändelser,
sent om aftonen sett tomma likkistor bäras från
Knutstorpsvägen in uti Kågeröds kyrka, hvarest
man likaså väl som i herregårdsgrafven sett ljus
brinna, hvilka omständigheter sedan till alla 
delar uppfylldes“.

Såsom exempel på skånska herrskapernas
då brukliga begrafningsståt, vilja vi, enligt ett
åsyna vittnes skriftliga utsago, berätta, att vid 
amiralskans och hennes sons begrafning, som
skedde en månad efter deras död, i närvaro af
en myckenhet bjudna herrskaper och ståndspersoner, 
stodo de förut bisatta liken uppe på 
kyrkogolfvet, och på båda sidorna 16 prester såsom
bärare; de gifta vid moderns kista och de ogifta
vid sonens.  Den sistnämnda pryddes af en stor
krona af sammanbundna juvelsmycken, midt ibland
hvilka Peter den Stores rikt briljanterade porträtt
lyste.  Detta hade af nämnde kejsare blifvit 
föräradt till fadern, amiralen Ehrensköld, då han,
efter en tapper sjöträffning, af monarken sjelf
blifvit tillfångatagen.  Denna dyrbara prydnad 
aftogs, före likens nedbärande i grafven, af tvänne
fröknar, som i stället fästade en myrtenkrans på
den döde ynglingens kista.

För att göra rum åt dessa båda lik, spolierades 
på det ovärdigaste sätt de i samma graf
befintliga kistor, som förvarade stoftet af fordna
danska riksrådet Otto Brahe och hans familj.  
Nämnde herres kista, med en påsittande stor plåt
med inskription och alla den dödes anor på
smärre sköldar af rent silfver, sönderslogs utan
barmhertighet.  Jag har sjelf, tillägger berättaren,
sett qvarliggande bräder af densamma med 
påsittande vapen, men alla de större prydnaderna
voro alldeles bortröfvade.
</chapter>

<chapter name="And, Ramborg Israelsdotter">
<b>And, Ramborg Israelsdotter,</b> dotter af 
lagmannen i Tiunda, Israel Andersson A. och 
Ramfrid Folkunge.  Af den utmärkta ätten And, nära
beslägtad med S:t Brigitta och flera konunga-ätter, 
hafva vi flere lagmän, biskopar, erkebiskop,
riksråd m. m.  Domprosten Andreas And är den ej
minst märkvärdige, som Uplandslagen författare.  
Hans brorsdotter, <i>Ramborg And</i>, var först gift
med Carl Gregersson Läma, dotterdotterson af
konung Erik den Helige, sedermera med Arvid
Göstafsson Sparre, d. ä., till Wik, som 1301 var
konung Birgers råd och 1315 lagman i 
Södermanland, men som 1317 blef ihjälstucken med
en pil i Nyköping, vid hertigarne Eriks och 
Waldemars fängslande.  Fru Ramborg lät vid Wik
bygga det s. k. Wikshus eller Wiksmur, ett bredt,
elfva våningar högt torn, äfvensom den ej långt
från Wik belägna Westeråkers kyrka, der hon
begrofs 1326 under en kopparhäll, med latinsk
inskription. -- Hennes dotter, <i>Ramfrid</i>, blef gift
med lagman Israel Birgersson, och deras 
dotterdotter, <i>Helena</i>, är konung Carl VIII:s mormor,
Sten Sture d. ä. mormors mor och konung Gustaf 
I:s farmors mormors mor.  Fru Ramfrid är
jemte sin man begrafven i Nicolai kapell i 
Upsala domkyrka bland Finstaslägtens yppersta.  I
en beskrifning om gamla grafvar hafva vi funnit
följande inskription på Ramborg Ands graf från
1300-talet: “<i>Si quis me mortuam spoleaverit, 
vindicet Deus. Orate pro me.</i>“ (Gud hämnas på den
som ej låter mig hvila med frid i grafven.  
Bedjen för mig.) Denna förbannelse gjorde att 
konung Gustaf I, som upptagit kopparhällen öfver
grafven, på samma gång som kyrkklockorna 
nedtogos för att betala rikets gäld, sade: “<i>Gifven
Ramborg sin häll igen.</i>“
</chapter>

<chapter name="Andbjörnsdotter, Helena">
<b>Andbjörnsdotter, Helena,</b> och hennes son 
Johan Uddesson samt hans hustru Gunhild, skänkte
1359 tre gårdar i Westhorga till Nydala kloster,
“der de sig lägerstad utkorat“, för sina egna och
herr Måns Torstenssons själar.
</chapter>

<chapter name="Andersdotter, Christina">
<b>Andersdotter, Christina,</b> skall hafva varit 
abbedissa i Gudhems kloster 1392.
</chapter>

<chapter name="Andersdotter, Karin">
<b>Andersdotter, Karin,</b> valdes till abbedissa i
Wadstena kloster 1490, i hvilket embete hon fortfor 
till 1497.  Hon skänkte 1494 gården Asaks i
Wiske härad till Helgeandshuset i Skara “för sin
och sina förfäders lägerställe och själarykt“.
</chapter>

<chapter name="Andersdotter, Brigitta">
<b>Andersdotter, Brigitta.</b>  På en tid då nästan
ingen läkare fanns i Sverige, se vi s. k. kloka
gummor uppträda och prakticera i läkarekonsten.  
En bland dessa var ofvannämnda Brigitta.  
Den 15 Mars 1549, då drottning Margaretha
Lejonhufvud var på Näs i Dunckers socken skref
hon till sin syster, Märtha Sture (Kung Märtha
kallad), huru hon hört att hennes kära syster
Märtha var något svag och ville, om det behöfdes, 
gerna sända till henne hustru Brigitta Lars
Anderssons, ändock hon kände sig sjelf mycket
svag och väl hade behof af den kloka gumman.  
Brigitta sändes, fast drottningen väl behöfde henne
sjelf, och vi se af nämnda drottnings andra bref
att denna “älskeliga hustru Brigitta Lars Anderssons“ 
vid deras ofta inträffande sjukdomar skickades 
mellan dessa syskon för att vårda dem och
deras många barn.
</chapter>

<chapter name="Andersdotter, Anna">
<b>Andersdotter, Anna,</b> var gift med den 
namnkunnige Göran Pehrsson, konung Erik XIV:s 
rådgifvare, som för sina stämplingar måste undergå 
en pinsam död d. 28 Sept. 1568.  Öronen afskuros 
och uppspikades, jemte hans adelsbref, på
pålen.  Derpå hängdes han, men nedtogs ännu
lefvande, rådbråkades långsamt, halshöggs och
steglades, allt på Brunkebergs torg. -- Göran
Pehrssons hustru dömdes äfven skyldig, att hafva
velat förgifva konungens frilla, men hon lefde
ännu 1598.
</chapter>

<chapter name="Andersdotter, Anna">
<b>Andersdotter, Anna,</b> var gift med borgmästaren 
i Nyköping Bengt Nilsson Skräddare, med
hvilken hon hade tvänne barn, Johan och Erik.  
Enligt allmänna tanken ansågs konung Carl IX
vara den sannskyldige fadern till Johan, hvilken
han till kroppsställning och anletsdrag liknade.  
Det vissa är, att hertig Carl, som den tiden 
residerade i Nyköping, ofta med höga besök 
hedrade hans föräldrars hus; och på annat sätt
kan man knappast förklara Johans tidiga 
framgångar, samt de hans vilkor öfverstigande 
kostnader, hvarmed hans uppfostran bereddes, fulländad 
genom en tioårig vistelse i Europas förnämsta 
bildningsanstalter.  Utrustad med ovanlig 
vältalighet, grundlig och omfattande lärdom samt
en vidsträckt verldskännedom, återkom han till
fäderneslandet och blef sedan lärare för Gustaf
Adolf, steg i graderna ända till riksråd, och hvem
känner ej den namnkunnige Johan Skytte.  Andra
sonen, Erik, med namnet Schroderus, blef magister, 
rector scholæ i Nyköping, sedan boktryckare
och translator regni.  I sin öfversättning af 
Livius har han skrifvit en tillegnan till sin broder
riksrådet, deri han liknar <i>Riket vid en menniska:
Konungen är det kroppsliga hufvudet, men Lag
och Rätt är själen, Armeerna äro armarne, det
skattdragande Folket, som bär tillsammans, är 
fötterna och Riksrådet är hjertat.</i> -- Han bör ej 
förblandas hvarken med magister Erik Schroderus,
som 1639 drunknade uti Norrström i Stockholm,
eller med storätaren Henrik Schroderus, som var
lifdrabant hos konung Carl X.  Denne Henrik
skall på en finnskuta vid Stockholms brygga i
ett mål förtärt en hel fjerding smör, och en 
annan gång beställde han på ett värdshus mat för
12 personer, hvilken anrättning han sedan ensam
med god smak förtärde.
</chapter>

<chapter name="Andersdotter, Brita">
<b>Andersdotter, Brita,</b> som sades ha inrymt sin
kropp till boning för den onde anden, blef på
ett grymt sätt bestraffad, genom kongl. rådets
dom d. 3 Febr. 1710, som vi här införa för dess
märklighet att hon dömdes enligt bibeln samt
sjö- och krigsartiklarne: “Uti Kongl. Maj:ts 
frånvaro hafve Wi til Justitiæ-Sakers afgörande 
förordnade och befullmägtigade Råd lätet Oss 
föreläsa den Kongl. Hof-Rättens af den 3 Decemb.
förledet år underdånigst insände Skrifvelse tillika
med den för detta hitsände ransakning och Dom
under den Kongl. Hof-Rättens förra underdånigst
aflåtna Skrifvelse, angående Soldate-Enkan B. A.
D., 54 år gammal, som gifvet sig ut för at vara
besatt, och låtet föra sig kring Landet med Wakt,
samt sådane åtbörder brukat, at man varet 
föranlåten vårda hänne hela nätterna öfver, 
hvarunder hon utfaret i svåra och eftertänkeliga 
expressioner; och som efter noga undersökning
man befunnet det hon aldeles icke varet behäftad 
med någon sådan sjukdom, utan pådigtat sig
den samma, fördenskull har den Kongl. Hof-Rätten 
pröfvat skäligt at B. A. D., som således 
upoffrat den onda andan sin kropp til boning, tvärt
emot dess Döpelse-Förbund, Marc. 10: v. 15, 16.
1 Cor. 3: v. 16, 17, och brukat försmädelser emot
Guds Namn och Dess Tempel, har således 
öfverdraget sig det straff, som Levit. 24: v. 15, 16,
samt Kongl. Maj:ts Förordning och Religionsstadga 
af år 1655, dess 5 artic., Kongl. Majt:s
Förordning om Eder och Sabbaths-Brott af år
1687, §. 6, så väl som ock Sjö- och Krigs-Articlarne, 
Tit. 1, §. 2, samt åtskillige Kongl. Præjudicater 
förmå och innehålla; ty bör hon mista lif
sit, halshuggas och i båhle brännas.  Dess dotter
Margaretha, som följt med denna sin ogudaktiga
moder, och med hvarjehanda sina utlåtelser 
inbillat Folket at tro, det således vore beskaffadt
med modren, som hon föregifvet, hvarmedelst
bemäldte Margaretha gjort sig i samma misshandel 
delagtig, skall derföre efter Kongl. Maj:ts
Förordning om råds bahne af år 1698 den 29
Julii hudstrykas för Tingsdörren och undergå 
behörig Kyrkoplikt, hvilket dock såsom et <i>crimen
læsæ Majestatis Divinæ</i> Kongl. Maj:ts Nådigste
ompröfvande den Kongl. Hof-Rätten underdånigst
hemställer, hvaruppå länder den Kongl. Hof-Rätten 
til behörigt svar, det Wi efter inhämtadt 
betänkande af Consistorierne i Upsala och Stockholm 
öfver detta mål, hafve det samma med alla
dess omständigheter noga öfvervägat och för 
skäligt funnet, det B. A. D. skall för sit brott 
afstraffas med ris slitande, 2:ne gånger efter 
hvarandra, först i Jönköping, om hon nu där fängslig 
sitter, eller i orten hvarest hon förvaras, och
sedan försändas under fängsligt förvar hit til
Stockholm och här andra gången slita ris och
sättas på tukthuset i all sin tid att arbeta, sedan
hon här sammastädes först undergått Kyrkoplikten.  
Men med Dottren Margaretha och dess 
afstraffande förblifver det efter Kongl. Hof-Rättens
om henne gifna Utslag.“
</chapter>

<chapter name="Andersdotter, Elsa">
<b>Andersdotter, Elsa.</b>  Hon finnes upptagen bland
våra psalmförfattare, och skall verkligen på näfver 
hafva skrifvit en psalm, som varit intagen i
gamla psalmboken under N:o 411.  Numera 
omarbetad återfinnes den i nya psalmboken under
N:o 487, hvarunder hennes namn står antecknadt.
</chapter>

<chapter name="Andersson, Anna">
<b>Andersson, Anna,</b> en nutidens författarinna,
känd under pseudonymen, eller rättare signaturen 
<i>Anna A.</i>, är boende i staden Skara och gift
med konsistorii-komministern derstädes, <i>Wästberg</i>.  
Hon har skrifvit åtskilliga småsaker, så väl på
vers, som prosa, både i tidningar och kalendrar.
Hennes sångmö är dock vanligen melankolisk och
sorgsen, förmodligen en följd af författarinnans
djupa och innerliga saknad efter hennes enda
barn, en son, som dog vid sex års ålder, en förlust, 
hvaröfver hon lärer ha svårt att trösta sig.
</chapter>

<chapter name="Andrée, Fredrika">
<b>Andrée, Fredrika,</b> äldsta dottern af medicine
doktor A. Andrée, föddes på Gottland 1836 och
njöt från barndomen undervisning af sin fader,
hvilken, sjelf utmärkt musikalisk, tidigt spårade
hos sin dotter stora, af naturen nedlagda anlag
för musik och sång, samt sålunda föresatte sig
att hans Fredrika skulle, kosta hvad det ville,
med tiden bli en stor talang.  Detta lyckades ock.  
Då den unga flickan hunnit till fjorton års ålder
sändes hon till konservatoriet i Leipzig, att der
studera musik. -- Derifrån återkommen engagerades 
mamsell Andrée såsom aktris vid kongl.
theaterns sångscen och uppträdde första gången
i <i>Martha</i>.  Ett par år sednare reste hon till 
Paris, der hon under tvänne år ytterligare utbildade
sig för konsten.  Från den tiden har hon städse
bibehållit och bibehåller ännu sin plats vid 
kungliga theatern, oaktadt hon 1863 om sommaren
ingick äktenskap med en sin kamrat vid lyriska
scenen, herr <i>Stenhammar</i>. -- De roller, hvari fru
Stenhammar aldra mest utmärkt sig, äro, förutom
<i>Martha</i>, <i>grefvinnan i Figaro</i>, <i>Agatha i Friskytten</i>,
<i>Valentine i Hugenotterna</i>, <i>Margreta i Faust</i>, m. fl. 
-- Hon åtnjuter, såsom sångerska, publikens gunst
i rikt mått, samt såsom personlighet allas aktning.
</chapter>

<chapter name="Andrée, Elfrida">
<b>Andrée, Elfrida,</b> född 1841 på Gottland, är 
dotter af medicine doktor A. Andree.  Hon har rika
musikaliska anlag, spelar harpa, fortepiano och 
orgel, samt sjunger.  Såsom elev af professor <i>Gustaf
Mankell</i> och försedd med många af Musikaliska
Akademien utfärdade erforderliga betyg om 
kompetens, sökte mamsell Elfrida Andrée år 1861
tjenst såsom orgelnist i Finska kyrkan.  Der 
uppstod mycken strid, ty somliga sade: “Hvarför skulle
man åt en knappast tjugoårig flicka bortgifva en
syssla, den man sedan urminnes tider sett bestridas 
af män, och hvartill så många unga musikelever 
af det maskulina könet äfven nu äro 
sökande?“  Andra, deremot, sade: “Hvarför skulle
man åt en person, försedd med betyg om 
erforderlig skicklighet <i>vägra</i> den önskade 
platsen, endast af en gammal inrotad fördom, att
qvinnan måste hålla sig uteslutande till nålen
och spiseln?“ -- En ledamot af finska församlingen, 
den numera aflidne landshöfdingen G.
Montgomery, som på sin tid hade mycket att
säga inom nämnde församling, förordade 
mamsell Andrée.  Denne ärans man, finne till lif och
själ, äfven i konsten att med en fast viljas kraft
och ihärdighet genomdrifva hvad han en gång
önskat, på grund af att det, enligt hans åsigt,
var det rätta, gjorde här sitt votum öfvervägande;
och så erhöll mamsell Andrée orgelnistsysslan,
den hon ännu till allas belåtenhet innehar och
bestrider, och skall, såsom anledning är att hoppas, 
i många decennier bibehålla densamma. -- 
Hon ger äfven lektioner i sång och musik.
</chapter>

<chapter name="Anna">
<b>Anna,</b> Olof Skötkonungs dotterdotter, förmäldes 
med Henrik I, konung i Frankrike, och blef
derigenom stammoder för franska, spanska, 
neapolitanska och portugisiska konungahus, som 
regerat intill våra dagar.
</chapter>

<chapter name="Anna">
<b>Anna</b> hette en abbedissa i Askaby kloster,
som 1418 lät bygga och hvälfva klosterkyrkan,
hvarom en latinsk inskription i sockenkyrkan bär
vittne.
</chapter>

<chapter name="Anna">
<b>Anna,</b> en naturlig dotter till Carl VIII Knutsson 
och hans älskarinna Christina, som han 1470 
på sotsängen förklarade för sin äkta hustru.  
— Anna gifte sig 1450 med höfdingen på 
Westerås slott, Håkan Svensson Bölja.
</chapter>

<chapter name="Anna">
<b>Anna,</b> dotter af konung Gustaf I och 
Margaretha Lejonhufvud, föddes d. 9 Juni 1545.  
Konung Erik XIV förmälde henne 1562 med Georg
Johan, pfaltzgrefve till Weldenz, Lauterech och
Lützelstein.  Konungen af Danmark inbjöds att
bivista bröllopet.  Det unga paret flyttade ut till
sina slott i Tyskland.  Mannen var en stor 
projektmakare, hvilken bland annat erbjöd konung
Johan III att med sin Weldenzska flotta 
landstiga i Lappland och gå mot ryssen, om han finge
1500 hästar till undsättning.  Den svenska 
konungadottern hade hört, men afböjt många sådana
äfventyrliga förslager.  Hon lärer varit sin mans
rådgifvarinna, när han skaffade hertig Carl den
goda Maria af Pfaltz till gemål.  Hon dog d. 3
Mars 1610, och hennes ättlingar i två grenar 
utdogo i samma århundrade.
</chapter>

<chapter name="Anna">
<b>Anna,</b> konung Johan III:s dotter med Catharina 
Jagellonica, föddes d. 17 Maj 1568 på Eskilstuna 
slott, nära sju månader efter sedan föräldrarne 
lösgifvits ur sitt fängelse på Gripsholm.  
När enkedrottning Catharina Stenbock kom till
Eskilstuna, för att bära Anna till dopet, medförde 
hon nyheter om ett försåt af konung Erik XIV
mot Johans, Sigismunds och Carls lif.  Här 
beramades sannolikt ett nytt uppslag i brödrakriget.  
Slägttvister oroade sedan snart sagdt den nydöptas
hela lefnad.  Då hon nyss fyllt fyra månader var
hennes fader redan konung.  Vid 19 års ålder
följde hon sin broder Sigismund till Polen och
vid hans kröning visade hon barmhertighet mot
den arme prins Gustaf, konung Erik XIV:s son,
hvilken stod såsom tiggare bland åskådarne till
dessa högtidligheter.  Konung Sigismund ville 
trolofva henne med österrikiska erkehertigen Ernst,
för att få honom på polska thronen, som han ville
lemna.  Sveriges ständer gåfvo till och med 100,000
daler i brudskatt, “efter hon var medellös“, och
löfte om lika mycket, då hon gick i brudstol,
men fiendtligheter med Österrike hindrade denna
plan.  År 1589 reste hon åter till Sverige, men
då konung Sigismund 1591 firade sitt bröllop
med erkehertiginnan af Österrike, skickade 
konung Johan som legat, att å hans vägnar bivista
bröllopet, prinsessan Anna, åtföljd af riksrådet
Johan Sparre som marskalk och hans fru, 
Margaretha Brahe, som hofmästarinna, samt öfrig svit.  
År 1593 återkom hon till Sverige och synes hafva
bott på Stegeborg, der hon 1595 höll det 
märkvärdiga bröllopet mellan Johan Gyllenstjerna och
Sigrid Brahe, Erik Bjelkes fästmö — ett steg,
som visar karlavulenhet.  År 1598 reste hon åter
till Polen med högtidlig svit, för att förmälas
med markgrefven af Brandenburg, Georg Hans,
men detta äktenskap gick ej heller i fullbordan.

Prinsessan Anna var barmhertig, ej blott
mot Sigismunds parti, utan äfven mot Carls 
anhängare.  År 1601 sände hon linnekläder och
penningar till hertig Carls son, Carl Carlsson
Gyllenhjelm, som i Warschau satt fången i 12 år.

Carl IX var mycket ovänlig mot sin 
brorsdotter, och skrifver i sin rimkrönika att Anna
förälskat sig i Gustaf Brahe och polacken Adam
Possmoschi, hennes sekreterare.  Huru mycket
som häraf är sannt, är nu svårt att afgöra, men
till hennes beröm kan man säga, att hon ej 
afföll från lutherska läran, ehuru mycket hon 
öfvertalades, och hon har varit välgörande, synnerligen 
mot sin farbroders son och andra politiska
offer.  Denna <i>Sveriges prinsessa</i>, som hon kallade
sig, dog d. 26 Febr. 1626 i Marienburg i Preussen, 
58 år gammal.
</chapter>

<chapter name="Anna af Österrike">
<b>Anna af Österrike.</b>  Ehuru icke varande 
någon svensk furstinna, måste dock Anna af Österrike 
här upptagas.  Det är dock egentligen blott
en hastig blick vi kunna kasta på henne, emedan 
hon endast under en helt kort tid visade
sig i Sverige och gjorde sig derunder af 
svenskarne föga känd.

Då Sigismund, Johan III:s son, redan vid
tjugo års ålder lemnade detta sitt födelseland — 
sitt <i>fosterland</i> borde vi väl säga, men såsom 
sådant ansåg ju Sigismund aldrig sitt arfrike — 
för att uppstiga på Polens thron, dit han blifvit
vald efter sin morfader, konung Sigismund I,
Catharina Jagellonicas far, hörde man här 
endast berättelsevis, då och då, någonting om 
honom.  Bland annat berättades, att han år 1590
hade förmält sig med en österrikisk prinsessa,
som ej ännu var fullt sjutton år gammal.  Denna
unga konungabrud var Anna, dotter till erkehertig 
Carl af Österrike och sondotter till den då
regerande kejsaren, Ferdinand II.


Såsom österrikiska var Anna naturligtvis 
katholik, och hon var dessutom en ganska ifrig 
anhängarinna af den påfliga läran; hvad under då,
om hon styrkte den redan från späda barndomen
katholske Sigismund i hans nit för denna lära
och hans afsmak för den lutherska?

Då Sigismund år 1593 anlände till Sverige,
för att högtidligen och konungsligt, såsom det
höfdes, till dess sista hvilorum ledsaga sin 
aflidne faders stoft, var den unga och sköna 
drottning Anna med.  Hon var då på tjugonde året
gammal och mycket älskvärd, sades det af dem,
som fingo närma sig henne.  Men då hon ej 
förstod landets språk och dessutom hade en afgjord
ovilja för allt hvad svenskt var, ja -- nästan
hyste <i>förskräckelse</i> för svenskarne, såsom varande
enligt hennes tanke idel upprorsmakare och 
barbariska kättare, så drog hon sig undan, så 
mycket hon förmådde, och visade sig endast vid 
högtidliga tillfällen, då det omöjligen kunde undvikas.

Dessutom var hon djupt bedröfvad och 
nedstämd till sinnet.  Hon hade ju i Polen nödgats
qvarlemna det käraste hon i verlden egde, sitt
några månader gamla barn, prinsessan Anna Maria, 
hvilken polackarne envisats att behålla, 
såsom underpant på att Sigismund skulle till dem
återkomma och ej med ens qvarstanna i Sverige;
och Anna, som nu för andra gången hade 
förhoppning att blifva mor, hade fått den fixa idén
att <i>svenskarne</i> skulle göra på samma sätt, när
Sigismund ville återvända till Polen, särdeles och
helt bestämdt, om det blefve en son hon födde.  
Denna fruktan förföljde henne, som ett spöke,
så att hon aldrig hade någon ro, och sällade sig
till hennes längtan efter det i Polen qvarlemnade
barnet, hvilka båda känslor i förening gjorde
henne oåtkomlig för all lifvets glädje.

Och någon sådan tillmättes ock i ganska
ringa mått denna arma, till ständiga sinnesskakningar 
dömda drottning.  Under hela den långa
färden från Polen, genom de många östersjöländer, 
som på den tiden tillhörde Sverige, hade
det ju varit beständiga uppträden och strider
mellan invånarne och kung Sigismund, hvilken
på sin elake biktfaders, den påflige legaten <i>Mala
Spinas</i>, inrådan flera gånger hade brukat våld
emot folket. -- Och ingalunda blef det bättre
här i Sverige, der hertig Carl, som sedan 
broderns död var riksföreståndare, ju låg i 
uppenbart kif med sin kunglige brorson, och der 
invånarne, samt- och synnerliga, voro delade i två
partier, antingen Carls eller Sigismunds 
anhängare.

Emellertid blefvo dock, efter mycket krångel
och ett långt uppehåll, Sigismund och Anna
krönta i Upsala d. 19 Febr. 1594, och på 
sommaren gaf drottningen lifvet åt <i>icke</i> en son, utan
åter en dotter, som dock lefde endast några få
månader.  En nästan löjligt storartad döpelsefest, 
dit en mängd af utländska furstar voro af
den fåfänge Sigismund inbjudna, medhanns 
emellertid och en oerhörd ståt glimmade kring det
redan så godt som halfdöda barnet, som från sin
födelsestund hade varit sjukt och eländigt och
som snart afled.  Dess lik medtogs på resan 
härifrån, ty drottningen tillät ej att det jordades i
det kalla, protestantiska Sverige. -- Hon var ock
moder åt Uladislaus Sigismund, som uteslöts från
svenska thronen.

Den 15 Juli 1594 stadfästade hertig Carl
det drottning Anna tillförsäkrade lifgedinget, som
bestod af Linköping, Söderköping och Stegeborg 
med dess län, men glömde ej tillägga, att
drottningen dock ej finge låta något intrång ske
i lifgedingets evangeliska religionsfrihet.  Utflyttade 
hon ur riket såsom enkedrottning, så skulle
en tillbörlig lösen för lifgedinget gifvas henne.

År 1598 d. 10 Febr. dog drottning Anna, endast 
24 år gammal, i det hon åter skulle bli mor.
</chapter>

<chapter name="Anna, Pehrsönernas moder">
<b>Anna, Pehrsönernas moder.</b> -- Under namnet
Anna, som burits och ännu i dag bäres af en
otalig mängd svenska qvinnor, mer och mindre
framstående, mer och mindre ädla och upphöjda,
måste vi äfven anföra det af en ytterst afskyvärd 
qvinna, hvilken genom sin elakhet kommit
i en olycklig åminnelse från tidehvarf till 
tidehvarf.

Anna var en qvinna af folket, född före 
reformationen.  Hon tjenade hos en prest, vid namn
<i>Petrus</i>, hvilken var <i>Curatus</i> eller kyrkoherde vid
Sala grufförsamling.  De katholska presterna,
ehuru dömda till celibat, måste dock alltid ha
en qvinna, som lagade deras mat och förestod
deras hus.  En sådan kallades i Sverige “<i>Red-Deja</i>“, 
eller “<i>Forssia</i>“.  Anna var således Curator 
Petri “Forssia“.


Men förhållandet stannade icke vid det af
husbonde och tjenarinna, utan gick derhän, att
Anna hade med kyrkoherden flera barn, hvaraf
åtminstone tvänne äro i historien ytterst 
beklagansvärdt namnkunniga, såsom varande födda
till Sveriges olycka, de och deras afkomlingar.

Den ena af sönerna var <i>Göran Pehrsson</i>, 
konung Erik XIV:s rådgifvare och s. k. vän, men
egentligen hans onda ande.  Han hade, såsom
helt ung, kommit till Gustaf I:s hof, för att lära
den lille kronprinsen <i>läsa</i>, allt ifrån första 
bokstafven, och han qvarstannade sedan oaflåtligen
hos samme olycklige furste, allt intill dennes 
afsättning från konungathronen.  Hans ondska och
menniskofiendtlighet äro för mycket allmänt 
bekanta, för att här behöfva vidare omordas.  
Besynnerligt var, att han flera gånger dömdes till
döden, först af konung Gustaf, sedan till och
med af sjelfve Erik XIV, utan att domen gick i
verkställighet, förrän år 1568, då Johan III 
dömde honom att rådbråkas.  Den gången undslapp
han icke.

Hans bror, <i>Christiern Pehrsson</i>, Annas och
Petri andre son, var anställd vid kungliga 
kansliet och dog 1567.  Han lärer hafva varit en
ytterst elak och falsk menniska, en “Tisseltasslare“, 
såsom historien uppgifver.  Björn Pedersson 
Bååt yttrade sig om honom sålunda: “Er
broder och ni andre löpa för kungen med allt
det sqvaller, som kan förarga, och det för att
göra er nödvändiga; men tänk på räkenskapsdagen.“

Göran Pehrssons son, den bekante historieskrifvaren 
<i>Erik Göransson Tegel</i>, lärer ingalunda
hafva vanslägtats från fädernet.  Det var om 
honom, som Carl IX yttrade: “Af djeflaägg blir
djeflaungar“.  Äfven <i>han</i> steg högt i graderna
och lyckades vinna de kungligas gunst, så att
han blef rikshistoriograf.  Dock blef han ofta
dömd för grofva förbrytelser och ansågs hafva
verkat lika mycket ondt och begått lika fula
streck, som någonsin hans fader.  Den grymme
drabanten <i>Peder Williamsson</i>, som vid 
Sturemorden i Upsala så ohyggligt nitiskt gick den 
sinnesrubbade Erik tillhanda, var en systerson till
Göran Pehrsson.

Och för att nu återkomma till Anna, 
stammodern för denna afskyvärda slägt, så visar 
häfden nogsamt huru hon var af folket allmänt 
afskydd.  Man kallade henne en trollpacka och
påstod, att mycket af det onda hennes son 
Göran utöfvade härledde sig från <i>hennes</i> ingifvelser.  
Konung Johan, äfvenledes öfvertygad härom, 
dömde henne att rådbråkas på samma gång som 
sonen; men då hon skulle föras till afrättsplatsen
kastade hon sig af hästen och afbröt nacken.  
En påle blef då slagen genom ryggen på henne
och sedan blef den döda kroppen nedgräfd i ett
kärr mellan Stockholm och Järfva.
</chapter>

<chapter name="Anna från Wermdön">
<b>Anna från Wermdön.</b>  Under detta namn vilja
vi här meddela en liten underrättelse om en 
stackars qvinna från den tid, då bildningen och 
vetenskapen i vårt fädernesland ännu ej hunnit 
besegra och utrota den olyckliga tron på hexor
och trolldom.  Den 12 Juni 1593 infördes af 
komministern Johannes Nikolai på Wermdön en på
samma ö bosatt qvinna vid namn Anna till 
Stockholms konsistorium.  Hon sades “vara en 
trollqvinna och läsa öfver smör, yste o. s. v., skära
i kalfsvansen, låta bloden drypa på bröd och ge
det åt kalfven för modstulenhet.  Hon tillfrågades 
om hon brukade läsa Pater Noster på kalfsvansen.  
Hon bekände att hon blott läst Mater
Maria.“  Vi känna ej slutet på eller följden af
denna anklagelse, men taga för afgjordt att den
olyckliga qvinnan enligt den tidens sed släpades
till bålet.
</chapter>

<chapter name="Apelgren, Sofia Lovisa">
<b>Apelgren, Sofia Lovisa,</b> dotter af tobaksfabrikören 
i Stockholm Haqvin Apelgren, dog 1811
och hade till Maria Magdalena församlings 
fattighus testamenterat hela sin förmögenhet, 
uppgående till 1525 rdr rmt.
</chapter>

<chapter name="Appelbom, Ingrid">
<b>Appelbom, Ingrid,</b> är minnesvärd endast 
derföre, att hon var föremål för en -- visserligen
under andra förhållanden berömvärd, men vid
det tillfälle vi här gå att omnämna högst 
malplacerad ömhet och skonsamhet å hennes mans
sida. -- Hon var nemligen gift med öfversten
och vice landshöfdingen Hieronymus Lindeberg
till Lindesberg och Bergsäter, som år 1677, då
danskarne belägrade Landskrona slott, der 
Lindeberg var kommendant, uppgaf det till fienden,
utan att lossa ett enda skott.  Häktad och 
tilltalad härför anförde Lindeberg såsom skäl för
sin brist på tapperhet och fosterlandskänsla, att
hans fru legat sjuk och ej tålt höra några skott.  
-- Den ömsinte mannen, som, ehuru 
fästningskommendant, ej visste att fosterlandets intressen
måste tagas i betraktande före familjens, blef
utan nåd och miskund arkebuserad, d. 10 Nov.
1677.  Enkan erhöll dock, af kunglig gunst och
nåd, 400 daler silfvermynt i hemmansräntor till
årligt underhåll för sig och barn.
</chapter>

<chapter name="Arfvedson, Anna">
<b>Arfvedson, Anna.</b>  Bland minnen från tredje
Gustafs tid utgör mamsell Arfvedson ett, och 
kanske icke bland de minst intressanta.  Hon var sin
tids <i>Pythia</i>, det orakel, från hvars -- om icke
rykande håla, så åtminstone mystiska boning en
hel hop orakelsvar utgingo.  Hon var nemligen,
såsom många torde veta, det adertonde århundradets 
största spåqvinna i Sverige.

Då det beklagligen är hos mången menniska
en medfödd svaghet, att ej i lugn kunna låta tid
och händelser hafva sin gång, utan de nödvändigt 
vilja lyfta en flik af framtidens slöja, för
att med ett nyfiket öga titta derinunder, så var
mamsell Arfvedson mycket anlitad och det, sedan
hon kom riktigt i ropet, mest af den förnäma
verlden.  Och då det nu hände sig, ja -- mer
än en gång, till följd af hennes skickliga spioneri
på andras förhållanden, att hennes förutsägelser
gingo i fullbordan, så växte ryktet om hennes
siareförmåga i jemnbredd med guldet, som man
hopade omkring henne.  Man påstår att sjelfva
den snillrike konungen skulle gjort henne ett
besök, för att få veta sina kommande öden.  
Detta var ej långt före hans död. -- Hon vågade
visserligen icke tala rent språk, om hon ock visste
aldrig så mycket om den i hvälfning varande
mordplanen, det behöfver ej heller en profetissa;
ty ju mer hon i halfbegripliga ord och mystiska
bilder invecklar sina svar och förutsägelser, ju
bättre låta de för den nyfikne frågaren.  Men
det påstås dock, att hon skulle hafva varnat 
konungen för Mars månad, samt för en man i röd
väst. -- Mamsell Arfvedsons födelse- och dödsår 
är ej uppgifvet.

Följande spådomar af henne taga vi oss friheten 
omnämna: Den snillrike Carl Aug. Ehrensvärd 
gick också en dag till henne jemte sin vän,
general-amiralen Trolle.  Sedan hon en stund
under djupt begrundande skådat i kaffekoppen,
sade hon båda hvilka de voro och förespådde
Ehrensvärd att han skulle blifva Trolles efterträdare, 
något som ej syntes troligt, emedan Trolle
var vid fullkomligt god helsa och Ehrensvärd ej
stod honom närmast i tur.  Det slog likväl in.  
Trolle dog efter ett års förlopp, och ett 
konvolut, som konung Gustaf III före sin afresa till
Italien efterlemnat, med påskrift att det skulle
brytas i händelse af Trolles död, befanns innehålla 
Ehrensvärds utnämning till general-amiralsembetet.

Då konung Gustaf III en afton i December
1788, i sällskap med grefve Jakob De la Gardie,
besökte mamsell Arfvedson, som bodde i ett litet
rödt trähus i en gränd vid Regeringsgatan, nära
Johannis kyrka, låtsade hon ej känna konungen,
utan kallade honom, liksom hans sällskap, herre,
spående länge ur kaffesumpen om bref, lycka i
kärlek och mera dylikt.  Slutligen yttrade hon:
“Akta er för den herrn ni möter i afton med bar
värja, han traktar efter edert lif.“ -- “Vi 
bortgingo“, berättar De la Gardie, “kort derefter.  
Det var nära 12 om natten.  På Regeringsgatan
möttes blott brandvakt och två gamla käringar;
men konungen var i en egen ångest och sade ofta:
“det är besynnerligt, högst besynnerligt“.  Och på
D:s anmärkning, att spådomen helt säkert ej skulle
gå i fullbordan, upprepade konungen ofta: “Ja,
men hon har sagt mig så mycket, som slagit in.“

I en af slottstrapporna möttes nu en hofherre,
som kom från en supé hos hertiginnan och som
hade en bar värja under kappan, hvilken syntes
i det han aftog hatten för monarken.  Denne 
häpnade, men erhöll på sin fråga den förklaringen,
att mannen en gång blifvit i L*** öfverfallen och
från den stunden aldrig gått i skymningen utan
med bar värja, redo till försvar.  Gustaf yttrade
då, med märkbar brytning i rösten:  “Ja, men
Gud bevara mig, det är väl skillnad på L*** och
Stockholm.  Stick in er värja“. -- De la Gardie
säger sig vara säker på att denna person aldrig då
tänkte något ondt mot konungen, men är ej viss
på hvad som sedan alstrades i hans sinne, då
han märkte sig misstänkt och följd af spioners
uppmärksamhet.“  Efter mordanfallet på Gustaf
III blef personen på konungens misstankar 
arresterad, och han befanns då hafva varit en bland
de tre som lottade om äran att bli konungamördare; 
han var kapten vid gardet, anställd vid
konungens hof och hette Adolf Ludvig Ribbing.
</chapter>

<chapter name="Armsköld, Brita">
<b>Armsköld, Brita,</b> gift första gången 1640 med
en kapten Peder Fahnehjelm, skänkte, då hon
1655 blef enka, en vacker altartafla till Torpa
kyrka i Östergöthland, såsom minne af den 
aflidne mannen.  Sedan gifte hon om sig med 
ryttmästaren Odert Poll; och då äfven han med 
döden afgick 1667, lät hon balsamera hans lik och
begrafva det i ofvannämnda kyrka, der hans vapen ses.
</chapter>

<chapter name="Ascheberg, Margaretha von">
<b>Ascheberg, Margaretha von,</b> dotter af 
fältmarskalken Rutger von A., föddes d. 9 Juli 1671
på Holma gård i Bohuslän.  Hon beskrifvas såsom 
ett på alla sätt utmärkt fruntimmer, så väl
i fråga om yttre skönhet, som inre förträfflighet.  
Naturen hade i rikaste mått begåfvat henne och
en ytterst omsorgsfull uppfostran gjorde äfven
sitt till, för att så mycket möjligt var utveckla
hvad naturen nedlagt. -- Hon gifte sig vid nitton
och ett halft års ålder med Kjell Christopher
Barnekow; bröllopet stod i Malmö.  Men endast
i nio år fick Margaretha behålla sin älskade make,
den hon sedan i femtiotre år öfverlefde.

Att hon var en rask qvinna, som ej bäfvade
tillbaka för någon fara, bevisas bäst deraf att
hon i krig följde sin man, som var öfverste vid
ett kavalleriregimente i holländsk tjenst, och 
således måste bevista fälttåget mot fransmännen.  
Under det att Brüssel som allrahäftigast 
bombarderades af hertigen af Villeroi födde hon sonen
<i>Rutger</i> 1695.  Året derpå gaf hon lifvet åt 
dottern <i>Magdalena Eleonora</i>, sedermera gift med 
generalmajoren, landshöfdingen i Malmö baron W.
Bennett.  Året 1698 föddes sonen <i>Otto Magnus</i>
(död följande året), samt 1700 dottern <i>Brita</i>, som
sedan blef gift med riksrådet, generalguvernören
i Pomern och akademikansleren grefve J. A.
Meijerfelt.

Efter sin makes död kom den tjugonioåriga
enkan först i tillfälle att uppenbara sitt 
oförskräckta mod och sin outtröttliga arbetsförmåga.  
Hon uppträdde då i sjelfva verket såsom öfverste 
för sin aflidne mans s. k. <i>Prestdragoner</i>, dem
han i lifstiden mottagit, med skyldighet att med
211 man, tillika med hästar och mundering, 
komplettera regimentet.  Detta åliggande fullgjorde
enkan till allas belåtenhet -- någonting alldeles
ovanligt för ett fruntimmer.  De myckna omkostnader 
hon härföre hade att vidkännas beräknade
hon vid arfskiftet med sina barn 1724, då deras
fäderne skulle af dem utbekommas, till icke mer
än 20,000 dal. silfverm.  Hos Barfod heter det:

“Enkan befann sig med sina barn i en ganska 
svår belägenhet.  Hennes egendom var väl
ansenlig, men sal. herrns med kronan afslutade
kontrakter gjorde besittningen deraf ganska 
vacklande.  Grefvinnan lät dock ej modet falla.  Hon
företog och utredde lyckligen allt hvad hennes
herre ej hunnit utföra.  Det hufvudsakligaste,
eller regimentets uppsättande, blef till alla delar
verkstäldt, hvarvid hon utöfvade den hennes 
aflidne man förbehållna rättigheten att tillsätta
alla officerare.  Då regimentet mönstrades från
henne i Christianstad intog grefvinnan sitt rum
vid bordet jemte mönsterherrn.“

Regimentet underhölls af henne i flera år
och under krigets lopp, allt till följd af det 
ingångna kontraktet. Genom till konungen 
ingifvet förslag, angående inträffade officersvakanser,
ersatte hon dem med nya.

Besynnerligast af allt var, att grefvinnan
Barnekow, oaktadt alla dessa vådliga och svåra
företag, som skulle kunnat bringa mången man
till ruin, icke blott bibehöll egendomen ograverad 
-- ty hon fruktade ingenting så mycket, som
att en gång lemna den skuldbelastad åt sina
barn, hvarför hennes ifrigaste sträfvan var att
betala alla i hennes mans tid åsamkade skulder
-- utan hon samlade äfven penningar -- ja, stora
summor, hvarför hon inköpte gods, det ena efter
det andra, såsom <i>Ellinge</i>, <i>Söfdeborg</i> m. fl., samt
den del i Tosteborg, som hon icke hade ärft. -- 
Och allt detta i en tid, då så många skånska
herrskap er, hvilka förut suttit med ograverad
egendom, genom de långa krigen bragtes till 
armod.“ -- Detta ur Barfod.

“Denna öfverstinna“, yttrar hennes biograf
vidare, “denna öfverstinna, som anmälde 
officerare till erhållande af kungliga fullmakter, 
erinrar om en fru Johanna Banér, född Sappi, 
hvilken, enligt Sofia Brahes “Slägtebok“, satt i 
konungens rådkammare, samt reste fram med en
stor svit af kavaljerer före och efter sin vagn.“

Barfod anför att grefvinnan Aschebergs 
regimente kallades “prestdragoner“, såsom varande
från början uppsatt af de skånska presterna.  
Men enligt Ennes, i hans bok “Carl XII:s 
krigare“, hade säterierna så väl som prestgårdarna
fått åtaga sig denna börda.  Huru mycket dess
öfverste grefve Barnekow och hans enka bidragit
till regimentets utrustning kunna vi ej upplysa.  
Först 1702 öfverfördes det till Lifland.  Då var
friherre C. A. von Buchwald dess chef.  Under
honom kämpade regimentet vid Pultusk 1703,
stormade Reusch-Lemberg 1704, stridde vid 
Frauenstedt 1706, då Buchwald blef svårt blesserad.  
Han dog 1707 och efterföljdes af prins Maximilian 
af Würtemberg, hvilken sårades då han förde 
regimentet öfver Berezinaströmmen 1708 och
blef sedan, tillika med hela regimentet, 
tillfångatagen 1709 vid Pultava.

Då fru grefvinnan Barnekow, eller Ascheberg 
(som hon benämndes med sitt farsnamn),
1753 afled, åttiotvå år gammal, blef hon på 
mångahanda sätt och af mångfaldiga personer 
lofordad, förutom det att de fattigas välsignelser 
följde henne i grafven, hvilken länge och ymnigt
vattnades af tacksamhetens och saknadens varma 
tårar.

Prosten Casten Aulin i Malmö skref öfver
henne en likpredikan, som med tillegnan och
personalier m. m. bildar en volym af 30 ark <i>in
folio</i>.  I denna likpredikan säges:  “De fattiga
följde henne, såsom en stor skara, hvart hon
reste mellan sina egendomar.“  Vi skulle för vår
del tycka det varit bättre, om under hennes 
egendomar ej <i>funnits</i> så många fattiga.  Men samme
loftalare fortfar: “Hon tröttades icke att göra väl
och hennes hand var för dem (de behöfvande)
aldrig tillsluten.  Hon gjorde dem godt 
uppenbarligen; derom vittna hospitaler och skolor,
dem hon byggt vid sina sätesgårdar, till de 
gamlas understöd och de ungas undervisning.  Hon
gjorde dem godt hemligen.  Här skrefs månget
bref, som ingen visste, utan hon och den Allvetande; 
men det kom ej tomt till den nödlidande,
fast han ej visste hvarifrån det kom.“

Ur de till predikan fogade minnesskrifter på
vers och prosa anföra vi ur Meijerfelts:  “Hon
gjorde allt för samvetets, intet för anseendets
skull.“ -- “Hon bar sin själs adelsbref skrifvet
på sin panna.“ -- Dalin sjöng: “Vår sälla döda
gjorde heder åt menniskoslägtet och sitt kön“, etc.

Vi skulle här kunna anföra ännu en hel
mängd citater af då lefvande skalder, författare
och predikanter, alltsammans ländande till fru
Aschebergs, eller rättare, grefvinnan Barnekows
lof och pris; men vi inskränka oss till hvad vi
redan om henne ordat, öfvertygade om att det
är tillräckligt för att gifva ett begrepp om hvad
hon i lifstiden var -- en högst ovanlig, till själ
och hjerta alldeles förträfflig qvinna.
</chapter>

<chapter name="Aslög">
<b>Aslög.</b>  Mycket har om denna konungadotter
blifvit taladt och sjunget, samt om hennes högst
underbara öden.  “Som Aslög i kung Heimers
harpa“, yttrar Tegnér i sin Axel, och för dem,
som icke känna rätta meningen med detta 
uttryck torde berättelsen om denna flicka, sådan
den nordiska häfden omtalar den, icke anses
ovälkommen.

Aslög var sista ättlingen af den i sagorna,
så ryktbara och mångbesjungna <i>Wölsungaslägten</i>.  
Hennes far var den namnkunnige hjelten <i>Sigurd
Fafnisbane</i>, modern den fordna sköldmön 
<i>Brynhilda</i>.

<i>Heimer</i> var en från sitt land fördrifven 
konung, hvilken såsom harpspelare och hofskald
vistades hos Sigurd.  Då nu denne sistnämnde
stupade för fiendehand och Brynhilda kastade
sig på spetsen af sitt svärd, för att få följa 
honom till gudars boning, skyndade Heimer undan
med deras barn, den då fyraåriga Aslög, på det
hon ej måtte råka i fiendens händer.

Han hade låtit göra en harpa, så stor att
lilla Aslög fick rum derinne, tillika med några
dyrbara smycken, och på så sätt förde han 
barnet med sig.  Ensam med henne i skog och mark
lät han henne stiga ut och springa omkring; 
eller ock satt hon vid hans knän och lyssnade,
klokt och uppmärksamt, till hvad han förtäljde
om hennes föräldrar.  Men så snart någon hördes 
nalkas inneslöt han henne åter i harpan,
och då, hon derinne grät, spelade han på 
strängaspelet och sjöng dertill, för att öfverrösta och
nedtysta hennes klagan.

Så hade nu den gamle mannen, som hade
en konungs växt och later, men en stafmans
(tiggares) drägt, vandrat omkring en längre tid,
då han en afton i mörkningen, trött och förfrusen, 
nalkades till en enstaka koja i skogen, der
han steg in och begärde herberge samt något att
stilla sin hunger med.  Hustrun, som var ensam
hemma, visade sig mycket ogin och kunde knappt 
förmås att göra upp eld i spiseln.  Ändtligen, då
en torr risbrasa flammade och den gamle 
vandraren deröfver utsträckte sina af köld stelnade
händer, bytte gumman om lynne och blef mera
tjenstaktig.  Hon hade nemligen sett en dyrbar
armring glimma under tiggarens trasor och fliken
af ett dyrbart tygstycke framticka mellan harpans
fogningar. -- Från det ögonblicket var hennes
beslut fattadt.

När nu mannen kom hem, trött, hungrig och
utfrusen, äfven han, högt jemrande sig öfver den
fattiges hårda lott, sade hon honom hviskande,
att derinne i skrubben sof en vandrare, till 
utseendet stafkarl, men som dock hade en harpa,
den han bar med sig, full af gyllene klenoder.  
Om de nu mördade denne deras sofvande gäst
och togo hans dyrbarheter, så blefve de ju för
sin hela återstående lefnad fredade för nöd och
alltför tungt arbete.

Gubben ville i början ej gå in på förslaget,
men lät dock slutligen af hustrun öfvertala sig
till att begå nidingsdådet.  De mördade den 
sofvande, intet ondt anande skalden.

Men huru stor blef ej deras bestörtning, då de
gingo att taga i besittning alla de i harpan 
förvarade skatterna och vid öppnandet af den derå
anbragta dörren en liten flicka trädde emot dem!  
I början funderade de på att mörda äfven henne;
men barnets rörande behag, skönhet och oskuld
smälte deras hårda hjertan, så att de läto henne
lefva och behöllo henne hos sig.  För att dock
ej väcka vandrares nyfikenhet och genom 
efterfrågningar få sitt begångna brott uppdagadt, 
utgåfvo de Aslög för att vara deras egen dotter
och klädde henne i det simplaste gråa vadmal,
såsom trälabarn på den tiden.

Emellertid, då prinsessan, som här kallades
<i>Kraka</i>, hade uppvuxit till jungfru var hon så
skön, att en hvar som såg henne bländades af
hennes behag och fägring.  Hon förde sig tillika
som en prinsessa, var rak, smärt och hade en
majestätisk gång -- alltsammans arf efter den
höga stam hon tillhörde.  Dertill hade hon ett
förstånd alldeles ovanligt för hennes år; man
skulle kunnat säga att det var en Disa, som 
talade med hennes läppar.

Men hon talade högst sällan -- aldrig med
främmande, och gällde derför såsom döfstum.  
Endast med fosterföräldrarna, då de voro allena,
utbytte hon de allra nödvändigaste orden.  Men
hon hatade dem derför att de hade mördat hennes 
älskade Heimer och förnedrat henne sjelf,
Sigurds och Brynhildas dotter, till det föraktade
och på allt sätt olyckliga trälaståndet.  Ty för
väl bibehöll hon år från år i det lifligaste minne
hvad Heimer så ofta sjungit för henne om 
faderns bedrifter och moderns, den fordna 
sköldmöns, oförlikneliga skönhet.

Så kom då, när flickan var sexton år gammal, 
den öfver hela norden ryktbare hjelten <i>Ragnar 
Lodbrok</i>, som var ute på sjötåg, och lade till
med sina skepp vid <i>Spangarhed</i>, så hette stället,
der den förmenta Kraka vistades.  Då en koja
varsnades ett stycke från stranden, ditsändes några
män af fartygets besättning för att baka bröd,
hvilket hade börjat tryta under de sista 
dagarne.

Då matsvennerna -- som de i sagan kallas
-- återkommo med brödet var det brändt och
på allt sätt illa bakadt, hvaröfver konung Ragnar
blef så förtörnad, att han ville låta hårdt straffa
de försumlige karlarne.  Dessa började då 
ursäkta sig dermed att de hade i torpstugan sett
en ung flicka, så vacker och intagande att de vid
hennes betraktande glömt passa på sin syssla.

Konungen frågade hvad detta var för en
flicka och de sade honom att hon var det 
fattiga inhysesfolket <i>Åkes</i> och <i>Grimas</i> dotter, ehuru
de visserligen haft svårt för att tro det, då Åke
var en gammal, ful gubbe och Grima en bland
de styggaste käringar man kunde få se.  
Emellertid var deras dotter Kraka, som gick vall med
getterna, så bländande skön och hade så 
förnäma later, att de blifvit deraf alldeles 
förbryllade.

“Prat!“ sade konung Ragnar, “jag kan ej
tro detta.  Ni sågen allesammans min aflidna
drottning, <i>Thora</i>, och den som sett henne borde
ej tala om andra qvinnors skönhet.“

Men svennerna menade att den unga Krakas
skönhet fullt ut kunde jemföras med den aflidna
drottning Thoras.

Då befallte Ragnar Lodbrok att Kraka skulle
genast föras till honom och lofvade tillika, att
om han funne henne jemnskön med Thora skulle
svennerna slippa straff.

Och Kraka kom. -- Och icke blott genom
sin förtrollande skönhet, utan ock genom sina
sinnrika svar på alla frågor, tjusade hon och
förvånade konung Ragnar, så att han satt der
alldeles förbluffad öfver detta under.

Att han genast bemäktigade sig den så rikt
begåfvade flickan och förde henne bort från Åke
och Grima, som aldrig mera fingo se henne, var
naturligt, ty hvad kunde icke en viking?  Att han
ock genast ville ega henne var lika naturligt.  
Men skönheten har sina egna privilegier och 
endast en qvinna, sådan som Aslög, kunde våga
trotsa äfven den mäktigaste man.  Flickan var
lika dygdig som hon var skön och snillrik, och
hon förklarade sig heldre vilja dö, än blifva 
förnedrad.

Äfven detta behagade Ragnar Lodbrok, som
i häfden är omtalad för sitt undseende och sin
barmhertighet, så snart det gällde qvinnor; en
dygd, som i sednare tider skulle benämnts 
<i>ridderlighet</i>.  Utan att Kraka för honom hade 
omtalat sin höga börd, tog han henne dock till sin
maka och gjorde henne till drottning och till
moder för sina tvänne söner, Thoras söner, <i>Erik</i>
och <i>Agnar</i>, som då voro några år gamla och
som snart fäste sig innerligt och ömt vid den
unga styfmodern, hvars ovanliga förstånd och
många dygder gjorde henne ej allenast fortfarande 
älskad af konungen, utan ock af hela
folket.

Kraka skänkte sin gemål icke mindre än
fem söner: <i>Ivar</i>, med tillnamnet <i>Benlös</i>, om 
hvilken benämning finnas tvänne olika uppgifter;
ithy att somliga häfdatecknare påstå att Ivar 
varit ofärdig i benen och måst bäras på en bår,
andra att han var så vig i sina rörelser, så att
det såg ut som om han varit utan ben i kroppen. 
-- Vidare <i>Björn</i>, med tillnamnet <i>Jernsida</i>,
för hans ovanliga styrkas skull; så <i>Ragnvald</i>, så
<i>Hvitsärk</i> och slutligen <i>Sigurd</i>, med tillnamnet
<i>Ormöga</i>, hvarom likaledes olika uppgifter äro
gängse.

Men Ragnar Lodbrok kom efter många års
lyckligt äktenskap med Kraka att gästa hos 
<i>Eisten Beli</i>, en konung i Sverige, hvars unga 
dotter, <i>Ingeborg</i>, som gick omkring bordet och 
kredensade mjöd åt kämparne, med sina behag 
intog den nu redan till åren komne Ragnar, till
den grad att han blef alldeles förälskad i henne.  
Hur han såg och hur han språkade och funderade, 
så stadgades hos honom allt mer och mer
beslutet att ega denna unga skönhet, för hvars
skull han ju kunde förskjuta Kraka, som var af
ringa börd, då deremot Ingeborg var en konungs
dotter.  Ändtligen meddelade han detta sitt 
förslag åt Eisten Beli, som gick in på att gifva 
honom Ingeborg, så snart han gjort sig lös från
Kraka, som ju vore ovärdig att dela hans thron.

Så fort det blef öppet vatten seglade Ragnar 
Lodbrok hem, men lofvade att på sommaren
återkomma till Eisten, för att då högtidligen fira
sitt bröllop med dennes dotter.

Han sade ingenting till Kraka om den 
tillämnade skiljsmessan från henne; men hon fick
dock veta derom genom andra.

I stället att göra larm tog hon sin tillflykt
till den vanliga klokhet, som ledt henne alltifrån
ungdomen.  Hon fördubblade sin ömhet och 
älskvärdhet mot Ragnar, hvarjemte hon sade sig
ändtligen finna tiden vara inne att för honom
yppa hvem hon egentligen vore, samt att hon ej
vore af den föraktade trälastammen.

Vid namnen Sigurd Fafnisbane och Brynhilda 
betogs Ragnar af den yttersta bestörtning.  
Hans glädje öfver att ega en med honom 
jemnbördig maka var utan gränsor.  Han tyckte sig
aldrig hafva älskat henne så, som just nu; och
långt ifrån att vidare tänka på hennes förskjutande, 
slog han helt och hållet Ingeborg ur 
hågen och for ej om sommaren tillbaka till 
Sverige, hvilket Eisten Beli ansåg såsom den största
skymf, honom tillfogad, såsom friboren man och
dertill Upsala konung.

Men han fick ej tid att hämnas, hvilket han
gerna ville; ty Aslög, såsom drottningen nu för
alltid hette, uppeggade sina båda styfsöner att
segla till Upsala med en här och öfverfalla 
Eisten i hans eget land, hvilket ock skedde.  
Agnar stupade i detta slag och Aslög grät honom
så bittert, som om han varit hennes egen son.

Aslög öfverlefde äfven sin gemål, hvars 
sednare öden icke höra till denna berättelse.  Det
var sina egna söner, som hon då uppmanade
till hämnd på konung <i>Ella</i> i England, hvilken
på ett omenskligt sätt låtit afdagataga Ragnar
Lodbrok.
</chapter>

<chapter name="Assur, Amalia">
<b>Assur, Amalia,</b> dotter af en af Sveriges 
första tandläkare, Joel Assur, är född 1803.  
Sedan hon en längre tid biträdt sin fader i 
tandläkarekonsten, fick hon af Kongl. Sundhetskollegium 
tillstånd att på egen hand praktisera i 
yrket, och sysselsätter sig ännu i Stockholm med 
artificiella tänders insättande.  Hon har en äldre 
broder, J. Assur, hvilken äfven är tandläkare.
</chapter>

<chapter name="Astrid">
<b>Astrid,</b> var enka eftet den svenske jarlen
<i>Ragvald Ulfsson</i>, då hon gifte sig med den svenske 
prinsen <i>Emund</i>, som sedan blef konung, 
under namn af <i>Emund gammal</i>, den siste af 
Lodbrokska ätten.  Hon var norska och hennes far
var <i>Nial</i>, jarl i Halogaland. -- Astrid blef moder
till <i>Stenkil</i>, sedermera konung i Sverige.
</chapter>

<chapter name="Astrid">
<b>Astrid.</b>  <i>Olof Skötkonung</i>, hvilken, såsom kändt
är, hade sitt besynnerliga tillnamn deraf att han
hyllades till konung redan medan han bars i sin
ammas sköte, samt dessutom är i historien 
märkvärdig derföre att han var den förste svenske
konung som lät döpa sig, var tvänne gånger gift:
först med <i>Edla</i>, dotter af en jarl från Wenden,
med hvilken han hade sonen <i>Emund</i> och 
döttrarna <i>Holmfrid</i> och <i>Astrid</i>, sedan med <i>Estrid</i>, ett
svenskt fruntimmer af kungligt blod, som det 
heter, hvilken skänkte honom sonen <i>Anund Jakob</i>
och dottren <i>Ingegerd</i>.

<i>Astrid</i>, Olof Skötkonungs dotter uti första
giftet, hade en längre tid vistats i Westergöthland, 
om för oenighets skull mellan henne och
styfmodern, eller af hvilken orsak, nämnes icke.  
Allt nog, det utbrast ett hårdnackadt krig mellan
de båda konungarne Olof Skötkonung i Sverige
och <i>Olof Haraldsson</i> i Norrige, hvilken sedan fick
namn af <i>Olof tjocke, den helige</i>, emedan hans fiende, 
den svenske Olof, ständigt kallade honom så.  
Slutligen fann Olof Haraldsson för godt att 
föreslå fred med Olof Skötkonung och till stadfästande 
af denna fred anhöll han om dennes dotter 
med sednare giftet, prinsessan <i>Ingegerd</i>, en
ung och skön furstinna, som ej heller fanns 
obenägen att bli drottning i Norrige.  Men då Olof
Skötkonung, med skäl förargad öfver allt det
onda Olof tjocke hade förorsakat Sverige under
sina infall och plundringar, på intet vilkor ville
lyssna till hans anhållan om Ingegerds hand,
utan gaf ett bestämdt afslag, for Olof Haraldsson, 
hvilken, icke anande ett sådant svar på sitt
frieri, hade ridit till gränsen att möta sin brud,
harmsen och nedslagen till Westergöthland, der han
visste att Olof Skötkonungs ofvannämnda dotter
Astrid vistades, hvilken var endast ett par år äldre
än Ingegerd, friade till henne, höll sitt bröllop
och hemförde henne till Norrige såsom sin maka,
alltsammans hennes fader oåtspord. -- Olof 
Skötkonung rasade och ett krig var nu oundvikligt;
men andra omständigheter gjorde att de båda
konungarne snart förliktes, vid ett möte i Kongelf, 
och det spordes att drottning Astrid lefde
ganska lycklig med sin norske gemål.
</chapter>

<chapter name="Aulruna">
<b>Aulruna,</b>  Kares dotter af Fornjotherska slägten, 
uppgifves af Rosenhane hafva varit konung
Adils första gemål.
</chapter>

<chapter name="Axa">
<b>Axa,</b> dotter af konung <i>Magnus Smek</i> och dess
gemål <i>Blanca</i>; blef gift med <i>Jon Månsson Läma</i>,
Svea Rikes råd och lagman i Westmanland.
</chapter>


<h2>B.</h2>

<chapter name="Backman, Anna Elisabeth">
<b>Backman, Anna Elisabeth,</b> en i Gefle boende
enka, har med varm hand gifvit en gåfva, hvarom 
det i Stockholms Dagblad för d. 8 Juni 1864
står att läsa sålunda: “En vacker gåfva af 1000
rdr är i dessa dagar till församlingen med varm
hand gifven af varfstimmermansenkan Berglund
härstädes, desto vackrare, som den är en icke
ringa del af besparingar under ett långt lifs 
mödosamma sträfvanden, och utan att gifvarinnan
derigenom förnärmar nära anförvandters anspråk;
ty sådana har hon icke, utan endast aflägsna
slägtingar, hvilka kanske äfven <i>icke</i> skulle väl
använda hvad dem genom arf möjligen tillkomme.  
För det hufvudsakligaste af gåfvan, eller
inemot 800 rdr, äro, med gifvarinnans bifall, för
kyrkans räkning inköpta ett par 309½ lod tunga 

<chapter name="Porträtt 11—15">
<img>
<table o>
<td c>11. MARIA ELEONORA.<br>Gustaf II Adolphs gemål<td c>12. DROTTN. CHRISTINA.<br><tab> 
<td 2 c>13. HEDVIG ELEONORA<br>Carl X gemål
<td c>14. ULRIKA ELEONORA<br>Carl XI gemål<td c>15. ULRIKA ELEONORA<br>Fredrik I gemål
</table>
</img>
</chapter>
silfverljusstakar, på hvilkas fot är anbragt 
inskriptionen: <i>Till Gefle stads stora kyrka af 
Varfstimmermansenkan Anna Elisabeth Berglund, född Backman</i>, 
1864. -- Återstoden af donationen kommer,
äfven med gifvarinnans bifall, att användas till
grundfond för inköp af en orgel för goss-skolans 
sal.“
</chapter>

<chapter name="Bagge, F. E.">
<b>Bagge, F. E.,</b> mamsell, testamenterade 1833
till Clara församling i Stockholm 3000 rdr rmt,
deraf räntan får af pastor efter godtfinnande 
användas till gåfvor åt fattiga inom församlingen.
</chapter>

<chapter name="Bagghufvud, Anna Charlotta Juliana">
<b>Bagghufvud, Anna Charlotta Juliana,</b> blef 1786
gift med ryska öfversten Gustaf Fredrik Adlerberg,
som dog 1794.  Såsom enka utnämndes hon till
förestånderska för adliga jungfrustiftet i S:t 
Petersburg och dame d’honneur af S:t Catharinas
orden.  Hon var född 1760 och lefde ännu 1806.
</chapter>

<chapter name="Banér, Ebba Margaretha">
<b>Banér, Ebba Margaretha,</b> dotter af 
generalguvernören öfver Skåne, Halland och Blekinge,
fältmarskalken Gustaf B., blef gift 1711 vid 39
års ålder med riksrådet och Åbo akademis 
kansler, Ernst Johan Creutz. Hon dog 1736 och var
enligt loftalet öfver henne “en fru af det gamla
Banérehuset, i hvilkens hjerta bodde så mycken
gudsfruktan, dygd och ära, att hon i sin tid
räknades för ett mönster af allt detta uti sitt
ädla kön.“
</chapter>

<chapter name="Banér, Sigrid">
<b>Banér, Sigrid,</b> dotter af riksrådet Eskil Isaaksson 
B. till Wenngarn, blef först gift med riksrådet 
Måns Carlsson till Eka, som lefde 
1489--1500, och andra gången med riksrådet Nils 
Eriksson Gyllenstjerna.  Hon var moder till tvänne,
hvardera i sitt slag märkvärdiga svenska fruntimmer, 
nemligen i första äktenskapet till <i>Cecilia</i>,
Gustaf Wasas moder, och i andra till <i>Christina
Gyllenstjerna</i>, Sten Sture d. y:s gemål.  På 
Christian Tyranns befallning blef Sigrid stoppad i en
säck och kastades så i vattnet, men uppdrogs
med lifvet på några danska förnämas föreställningar 
och mot sin egendoms afträdande.  Jemte
sina slägtingar insattes hon 1521 af Christian
Tyrann i fängelse uti Blå Tornet i Köpenhamn,
men blef lösgifven efter tvänne års förlopp, och
dog sedan 1528 på Gäddeholm samt begrofs i
Trosa kyrka.  Hennes broder <i>Knut</i> och halfbroder 
<i>Nils Eskilssöner B.</i> blefvo halshuggna 1520,
den förre på Lindö gård i Finland vid en stor
sten utanför porten, och den sednare utanför
Raseborg i Finland.  Om Christina Gyllenstjerna
och Cecilia, se dessa ord.
</chapter>

<chapter name="Banér, Sigrid">
<b>Banér, Sigrid,</b> dotter af riksrådet Gust. Axelsson 
B., som år 1600 blef halshuggen i Linköping,
föddes på Djursholm 1592 och var nionde barnet 
af fjorton syskon.  Sigrid var läsgirig och
gjorde egenhändiga anteckningar om sina 
förfäder och syskon.  Hon vistades merändels hos
sin äldre syster Anna, som var gift med 
riksskattmästaren Gabriel Oxenstjerna, och efter 
deras död 1656, då de båda afledo, vårdade hon
sig mycket om deras och sina öfriga syskonbarns
uppfostran.  Hon dog ogift 1669, sedan hon förut
(1653) skänkt tvänne frälsehemman till ett stipendium 
åt theologie studerande vid Upsala akademi.  
Stipendiet utgår årligen med 148 rdr 25 öre rmt.
</chapter>

<chapter name="Barck, Lovisa Albertina">
<b>Barck, Lovisa Albertina,</b> mera allmänt känd
under benämningen <i>grefvinnan Tawast</i>, är en 
person, som väl förtjenar en plats i minnets tempel;
många hafva erhållit den för mindre förtjenster,
än dem <i>hon</i> verkligen egde.  Ty <i>om</i> det är en
förtjenst, att från rangens och rikedomens 
solbeglänsta höjder blicka ned i de skuggiga dalar,
der fliten mången gång kämpar mot ett oblidt
öde och missgynnande omständigheter, så egde
grefvinnan Tawast i hög grad denna förtjenst. -- 
Hon var en bland dem -- kanske beklagligen
ganska få -- som icke <i>kunna</i> känna sig fyllest
glada och lyckliga, om de ej få meddela af sin
glädje och lycka äfven åt andra, åt dem af sina
medmenniskor, som blifvit i detta fall sämre 
lottade.  För sina vänners nöje och trefnad gjorde
hon mycket; dock torde detta vara af mindre
betydenhet, än det, som hon gjorde för obemedlade 
artister, dem hon med all ifver både 
uppsökte, gynnade och understödde.  Hennes boning,
i alla hänseenden en <i>glädjens</i> boning, stod 
beständigt öppen för de sköna konsternas och för
litteraturens idkare, liksom hennes hjerta för 
nödens klagan och hennes hand för de fattiga, 
hvilka aldrig förgäfves anropade henne.

Lovisa Albertina Barck var en bland framl.
presidenten grefve Nils Augustin Barcks många
sköna döttrar, hvilka i sin första ungdom 
skördade så mycket smicker, från läppar, nu längesedan 
förstummade af döden, de flesta åtminstone.  
Fröken Lovisa Albertina gifte sig dock ej förrän
1823 i sitt lifs högsommar, och det med en man 
af redan långt framskriden ålder, generalen och
f. d. ministern grefve Johan Henrik Tawast, hvars
sista dagar hon förljufvade och hvars ålderdomsplågor 
hon mildrade genom sin glädtighet, sin
ömhet och sitt outtröttliga tålamod.  Det var som
enka (1841) hon egentligen <i>njöt</i> af sina 
rikedomar, sitt oberoende och sin höga ställning i 
samhället, njöt, såsom vi här ofvanföre nämnt, på
det ädlaste och för hjertat mest tillfredsställande
sätt. -- Modersglädjen hade blifvit henne förnekad, 
men <i>den</i> är aldrig barnlös, som vill vara
de fattigas och betrycktas mor och vän.

Bland andra förordnanden, som grefvinnan
Tawast före sin död gjorde, var den summa af
3000 rdr rmt, som hon anslog till Allmänna 
barnhuset i Stockholm och som utföll 1864.

Grefvinnan Tawast dog 1860 i Stockholm och
ligger begrafven bredvid sin man på Solna 
kyrkogård.  Hon var född 1792.
</chapter>

<chapter name="Basse, Hella och Anna">
<b>Basse, Hella</b> och <b>Anna,</b> lefde på 1640-talet i
Skåne.  Om fru Anna B. till Sannarp berättas
att hon råkat i någon osämja med sin syster,
fru Hella Basse, gift med Erik Åkesson Thott
till Hjuleberg, hvilken försvor att med henne gå
inom samma dörr, hvarföre hon på norra sidan
af deras gemensamma sockenkyrka, Åhrstad, lät
åt sig göra en egen dörr, som ännu fanns qvar
1788.  Men slutligen blef förbittringen så stor,
att Hella ej en gång kunde trifvas med sin syster
under ett och samma tak.  Hon lät då på sitt
gods uppbygga ett eget kapell, hvaraf sedan blef
Abilds sockenkyrka, till hvilken menigheten 
rikligen offrade.  Man kallar nu för tiden 
kyrkoherden i Abilds församling för “<i>Öfverstepresten</i>“,
emedan Abilds socken alltid står främst i 
Sveriges Ecklesiastikmatrikel.
</chapter>

<chapter name="Beatrix">
<b>Beatrix,</b> prinsessa af Brandenburg, blef 1356
förmäld med konung Erik XII.  Det påstås att
hon jemte gemål och tvänne barn blef förgifven
af sin svärmoder drottning Blanca 1359.
</chapter>

<chapter name="Behm, Sara">
<b>Behm, Sara,</b> dotter af assessorn i Bergskollegium 
Abr. B., blef 1683 gift med sedermera 
biskop Jesper Svedberg, med hvilken hon hade 8
barn.  Hon dog 1696.  Både hon och mannen
voro söndagsbarn, äfvensom 7 af barnen, 
deribland den namnkunnige andeskådaren Emanuel
Svedenborg.  Om henne berättas, “att ehuru hon
var assessorsdotter och kyrkoherdehustru i 
Upsala, dertill med stor förmögenhet, klädde hon
sig aldrig efter förmögenheten öfver höfva.  När
alla skulle den tiden draga den syndiga och 
förargeliga hufvudbonaden, som kallas fontange, 
nödgades hon följa hopen och så bäran.  Men då
hon fick höra att en ko på Gottland hade fått
en kalf med fontange, så tog hon sin och sina
flickors fontanger och kastade dem på elden, 
görande ett löfte, att hon och barnen, så länge de
voro under hennes magt, aldrig skulle bäran mer.“
</chapter>

<chapter name="Benedicta">
<b>Benedicta.</b>  Hon var från Seland, hvarest 
hennes far Ebbe Suneson egde ett stort adelsgods
Knarretorp.  Förmäld med konung Sverker II
födde hon åt honom sonen <i>Thure</i>, som blef 
stamfader för den adliga ätten <>Hack</i>, samt tvänne
döttrar, <i>Helena</i> och <i>Ingegerd</i>, hvilka båda blefvo
nunnor i Wreta kloster.  Helena blef bortröfvad
af svenske jarlen Sune Folkeson och med honom
förmäld.  Ingegerd slutade sin lefnad såsom 
abbedissa i Wreta.
</chapter>

<chapter name="Benedictsson, Ingeborg">
<b>Benedictsson, Ingeborg,</i> dotter af riksrådet
och riddaren Magnus Benedictsson till Säckestad,
blef år 1350 gift med riksrådet Peder Thordsson
Bonde.  Dessa båda makar testamenterade före sin
död Jäders gods nära Arboga till Julita kloster.
</chapter>

<chapter name="Benedit">
<b>Benedit,</b> dotter af Magnus Ladulås, finna vi
ej upptagen i krönikorna bland hans sju barn,
men deremot förvaras hennes minne i folksången.  
Om hennes möderne finnes ingen sägen.  
En främmande riddare hade henne kär, men 
konungen hade satt henne i ett kloster, hvarur hon
blef befriad af sin käraste och bortförd till 
Norrige, såsom sjunges i folkvisan om <i>Arnfind och
skön Benedit</i>.  Efter 9 år afled Arnfind och 
Benedit byggde en kyrka öfver hans ben, och på
hans graf satte hon ett kors af guld, och sedan
for hon med sin hjertesorg hem till sin broder,
konung Birger i Sverige, som mottog henne med
öppen famn.
</chapter>

<chapter name="Bengta eller Benedicta">
<b>Bengta</b> eller <b>Benedicta,</b> abbedissa i Sko kloster.  
Uplandslagmannen Birger Pederson till Finnsta,
S:t Britas fader, byggde Sko nunnekloster, det
nuvarande slottet, sedan det gamla klostret 1297
hade nedbrunnit.  Det invigdes d. 28 Aug. 1300
af erkebiskop Nicolaus Allonis till jungfru Maria
och Johannis ära åt en “abbedissa och tolf 
renlifwis jungfrur“.  Rhyzelius anser det för 
märkvärdigt att både den första och den sista 
abbedissan haft samma namn Bengta.  Den sista,
Bengta Eriksdotter, var ännu qvar i klostret 1566,
lefde i stillhet och lärde bättre mäns döttrar att
läsa, skrifva och sy m. m.
</chapter>

<b>Bengtsdotter, Brigitta,</b> enka efter en herr
Erik Pedersson, skänkte 1474 till Kalmare 
nunnekloster tvänne gårdar, den ena belägen i Ryssby 
socken, den andra i Böle.

<b>Bengtsdotter, Catharina,</b> blef 1551 vald till
abbedissa i Wadstena kloster och dog 1593.  Hon
var således abbedissa i 42 år, då ingen före henne
varit det mer än 25 år.  Hon var näst den sista
i detta embete, ty 1595 blefvo nunnorna i detta
kloster allesammans utdrifna af konung Carl IX.  
En annan qvinna med samma namn blef år 1452
vald och invigd till abbedissa i samma kloster,
men lemnade embetet för sjukdom 1456 och dog
året derefter.  Ännu en tredje med namnet 
Bengtsdotter, men ej Catharina, utan Christina, var 
abbedissa i Gudhems kloster 1451--1461.

<b>Bengtsdotter, Ingeborg,</b> skänkte 1480 tvänne
gårdar i Läby och Grans socknar till Sko 
nunnekloster; den ena för sin mans, Johan Nilssons,
själ och den andra till S:t Annæ chor.

<b>Bengtsdotter, Kerstin.</b>  Vid Bankhälla by i
Wärends socken påträffades 1738 ett märkvärdigt
och dyrbart fynd.  En tjenstedräng, A. Pehrsson,
hade gått till en hage för att se efter sin 
husbondes hästar.  I detsamma kommo några pigor
med bloss för att i sjön taga kräftor; men som
detta ej lyckades och de vid försöket blifvit våta,
uppgjorde de en liten eld för att torka sig.  
Dervid sparkade drängen undan en liten stenhäll,
som låg i lösa sanden och på hvilken i fordna
tider legat en stor sten.  Och då han sedan tog
ned i sanden, fann han 2:ne stora guldringar.  
Pigan Kerstin Bengtsdotter tog ännu djupare ned
och fann 9 små ringar.  De andra pigorna blefvo
rädda, sprungo sin väg och bådo Anders och
Kerstin kasta ringarne i sjön.  Men dessa följdes
åt hem med utlåtelse: “<i>i Guds namn taga vi 
ringarne med oss, och låtom oss vara ihop, om något
ondt oss hända skulle.</i>“  Hela fyndet utgjorde 131
lod myntvigt.  Det inlöstes af kronan och 
förvarades i Antiqvitetsarkivet.  Drängen erhöll i 
ersättning 3299 och pigan 1371 daler kopparmynt.  
Guldet, som så ofta stiftat äktenskap, gjorde det
äfven här.  Drängen och pigan lade hand i hand,
köpte en del i Norrgård i Snarfva by och blefvo
lyckliga.

<b>Bengtsdotter, Ramfrid,</b> gaf 1359 till Julita
kloster i Södermanland, för sin lägerstad derstädes, 
Jäders qvarn vid Arboga, hvilken donation
hennes systerbarn stadfästade 1366.

<b>Bengtsson, Anna,</b> en dotter af riksrådet Carl
Bengtsson af Wintorpaslägten.  Hon hade en 
särdeles olycka med sina båda män, den ena efter
den andra, hvilka båda dogo en onaturlig död:
den förste, riksrådet och höfvidsmannen Carl
Carlsson Wase, blef 1494 ihjälslagen vid Öfver-Sela 
prestgård; den andre, höfvidsmannen på
Elfsborg, Erik Eriksson Gyllenstjerna d. y., 
hemföll åt samma olyckliga öde i Westergöthland år
1502.  Detta faktum förutsätter, att dessa båda
herrar och höfvidsman måtte varit verkliga 
barbarer mot folket, innan det mot dem kunde bli
så uppretadt.  Fru Anna blef mycket gammal:
hon lefde ännu i femtio år efter den sednare 
mannens död, men lärer ej varit särdeles god, 
välgörande och afhållen hon heller; ty det sägs att
med öknamnet <i>Pintorparefrun</i> skulle man 
egentligen menat just <i>henne</i> och ingen annan, fastän
det namnet, jemte den dertill hörande historien,
blifvit tillämpade på så <i>många</i> fruar.  Att fru
Anna Bengtsson skulle varit den sannskyldiga
låter troligt, derföre att hon bodde på <i>Wintorp</i>,
hvilket lätt kan förvändas till <i>Pintorp</i>. -- Fru
Anna ligger jordad uti Wintorpsgrafven i Dalums
kyrka.

Hon råkade, såsom det berättas, i tvist med
konung Gustaf I, då hon ville begagna sig af den
vid Westerås Recess fastställda rättigheten till
återtagande af gods från kloster och kyrkor.  
Hon hade från Skara tagit de gamla gåfvobrefven, 
så godt som med våld, men anbefalldes i ett
strängt kungabref att återlemna desamma till
Kongl. Maj:t.

<b>Bera.</b>  Denna sköna och glada, men på 
samma gång oförsigtiga och tanklösa qvinna hade
helt och hållet sin egen obetänksamhet att skylla
för den beklagansvärda olycka, som träffade henne
redan i ungdomens herrligaste dagar.

<i>Alf</i> och <i>Yngve</i> voro bröder och 
samkonungar i Svithiod, och Bera var Alfs gemål.

Men de båda bröderna berättas hafva varit
mycket olika, så väl till utseende, som till lynne.  
Nu älska de nordiska qvinnorna företrädesvis
mörka män, och är det fråga om priset för manlig 
skönhet, så gifves det obetingadt åt en mörk,
framför en ljus.  Men så måtte ej fallet hafva
varit i de gamla tiderna; ty alltid läser man om
en till utseendet mera vanlottad man, att han var
mörk och dyster, men om en allmänt omtyckt,
att han var <i>ljus</i> och <i>fager</i>, så ock om bröderna
<i>Helge</i> och <i>Halfdan</i> i Frithiofs saga.

För att nu återkomma till berättelsen om
Alf och Yngve, så påstås den förre hafva varit
mörk och ful, den sednare deremot skön och
gullhårig. -- Dyster, vresig, fåordig, högmodig,
njugg, misstänksam och sluten inom sig sjelf 
lärer Alf hafva varit, då Yngve deremot var glad,
öppen, frimodig, vänlig, gifmild och nedlåtande.

Att den stackars unga drottning Bera ej 
förmådde blunda för alla dessa både yttre och inre
egenskaper hos svågern, liksom hon ej förmådde
tillsluta ögonen för sin gemåls brist på älskvärdhet, 
måste man förlåta henne; men hon hade
bordt taga mera vara på sig och icke genom sitt
uppförande uppenbart <i>reta</i> Alf till svartsjuka och
hat mot brodern, hvilket hon sedan fick under
hela sin återstående lifstid ångra och begråta.

Alf var ständigt hemma och styrde riket;
men Yngve var ute på vikingatåg, förvärfvande
ära och rykte.  Hvarje gång han från ett sådant
återkom blef han med jubel emottagen af folket,
som också föredrog honom framför hans dystre
broder.  Han hade då så mycket att förtälja om
sina resor och äfventyr, och var dervid så förförisk 
genom sina höfviska seder, att han allt mer
och mer tillvann sig alla qvinnors tycke, men
allramest sin unga svägerskas, hvilken med ständigt 
växande intresse lyssnade till hans berättelser 
om sina utförda bedrifter.

Allt detta märkte Alf och vredgades deröfver.  
Han förbjöd sin gemål att sitta uppe, såsom 
hon brukade, långt inpå natten, för att lyssna
på Yngves berättelser, och han gaf henne tydligen 
sitt misshag tillkänna öfver det företräde hon
visade svågern framför sin egen man.

Då -- hvad gjorde den obetänksamma Bera? 
-- I stället att söka lugna Alf och genom ett 
försigtigare uppförande återvinna hans aktning och
förtroende, retade hon honom ännu mer genom
yttranden, som sårade hans heder, på samma
gång som hans egenkärlek, i det hon menade
att hon väl skulle varit bra mycket lyckligare
som Yngves, än som Alfs maka.  Dessutom, långt
ifrån att afhålla sig från svågerns farliga sällskap,
fortfor hon dermed.  Hon smög sig om aftnarne,
sedan Alf somnat, bort från hans sida, klädde
sig i hast och begaf sig tillbaka till högsalen,
der hon träffade Yngve och hans förtrogna kämpar 
och der hon, omgifven af sina tärnor, 
tillbragte det återstående af natten med att lyssna
på Yngve och språka med honom.

Följden häraf uteblef icke länge.  Yngve,
som ganska väl var underrättad om sin brors
tilltagande svartsjuka, ehuru äfven <i>han</i> trotsade
den, hade beständigt sitt dragna svärd bredvid
sig, liggande på bordet, vid hvilket han satt.  
Det syntes att han fruktade ett öfverfall och
ville vara beredd på försvar.

Och en gång, då glädjen stod i högan sky,
som man plär säga, då munterhet, skämt och
glam i salen öfverröstade allt buller utanföre,
inrusade Alf med draget svärd och öfverföll sin
bror så hastigt, att ingen hann kasta sig emellan.  
Yngve hade fått banesåret, men hann dock,
innan han dignade ned, betala brodern med 
samma mynt.  Det var dödssmärtans raseri, som 
förlänade kraft åt hans arm; och der lågo 
bröderna vid Beras fötter, med bröstet genomborradt
af de dödsstyng de ömsesidigt gifvit hvarandra.

Den arma unga drottningen fick nu, fastän
för sent, lära sig inse huru olycksbringande det
kan vara, då en gift qvinna visar sig föredraga
en annan man framför sin make, äfven om hon
till sina handlingar ej är egentligt brottslig.

<b<Berchner, Ulrika Eleonora von,</b> dotter af 
kammarherren G. v. Berchner och Ulrika Eleonora
Ridderstolpe, föddes d. 15 Okt. 1739 och blef
1759 gift med landshöfdingen Pehr A. Örnsköld,
men hade i sitt äktenskap inga barn.  Redan
1776 var friherrinnan Örnsköld statsfru hos 
drottning Sofia Magdalena och, enligt Ehrensvärd, 
bekant för sin artighet, sitt galanteri och sin 
slughet.  Icke älskad af sitt eget kön, ej mera 
tillbedd af det andra, främmande i hofvet med sin
person, hemmastadd derstädes med sitt geni,
böjdt till intriger, spelade hon i hofvet en 
besynnerlig roll.  Hennes rikedom, belefvenhet,
myckna umgänge i stora verlden, liksom hennes 
vidsträckta bekantskaper, voro medel, genom
hvilka hon blef betydande.  Då konung Gustaf
III och hertig Carl efter riksrådet Sinclairs död
reste till Carlskrona, besöktes fru Örnsköld på
Stafsjö.  “Man bör ge henne det loford, att hon
i sitt hus är den mest artiga och uppmärksamma 
värdinna.“  Hon dog 1809 och en medalj är
slagen öfver henne.

<b>Berg, Elsa,</b> dotter af en hederlig borgare i
Lund.  Hon var föremål för mången ynglings
förtjusning, men fästade sig företrädesvis vid en
ung studerande, Gustaf Rudebeck, född år 1672
och som då var 23 år gammal.  De svärmade en
tid i oskyldig kärleksyra.  Både muntligen och
skriftligen hade hon mottagit hans försäkringar
om evig trohet.  Det synes hafva varit ynglingens
allvar att vilja taga henne till äkta.  Emellertid
hade de älskande i ett svagt ögonblick glömt sig
ända derhän, att bröllopet måste påskyndas.  Men
nu satte sig de adliga slägtingarne deremot, och
i processen inför akademiska consistoriet erkändes 
väl, att Elsa hade full laga rätt, men en 
borgarflickas äktenskap med en adlig man stred dock
mot adelns privilegier, hvarför Rudebeck befriades
från ingående af detsamma.  Det var 1695, som
borgarflickan sålunda fick plikta för sin förbrytelse
mot -- adelsprivilegierna.  Denna tilldragelse, som
då för tiden hade många sina motstycken, påminner 
om en viss borgmästare, Johan Sundblad, i
Sigtuna, som motionerade på en riksdag, ungefär 
100 år derefter, att man ej skulle tillåta
borgardöttrar få gifta sig med adelsmän, på det
att borgarblodet ej måtte bli utspädt.

<b>Berg, Sofia.</b>  Den 20 Januari 1863, kl. 3 på
morgonen, afled på hemmanet Jern å Dalsland
ogifta qvinspersonen Sofia Berg uti den ovanligt
höga åldern af omkring 112 år.  Hennes födelsetid 
är till dagen icke bekant annorlunda än genom 
följande slägtförhållanden.  Född i Holstein,
der hennes föräldrar under det föga ärorika 
sjuåriga kriget förlorade sin egendom, kom hon vid
detta krigs slut 1762, omkring 12 år gammal,
till Witteska familjen, eller nu lefvande inspektoren 
Wittes på Jern farfar, hos hvilken hon 
vistades i 40 år; var sedermera hos dennes son i
lika lång tid och kom derefter till sonsonen, 
inspektören Witte, med hvilken hon öfverflyttade
till Sverige och inom hvilkens familj hon var uti
20 år.  I följd häraf kan hennes födelseår med
temlig visshet antagas hafva varit år 1750 och
att hon således vid sin död hade upplefvat den
långa tiden af fulla 112 år.  Hon hade aldrig
varit sängliggande sjuk förr än under de sista
fjorton dagarne före sin död; var intill sista åren
stark och rörlig som en ung flicka, med en stark
och fyllig röst, samt kunde ända intill sin 
sjukdom förrätta sömnad utan glasögon.  Då hon
slutligen nedlades på sjuk- och dödsbädden 
förklarade hon frimodigt sig vara nöjd med 
verlden och beredd att afgå derifrån, i skötet af
den familj, hos hvilken hon sednast, liksom hos
förfädren intill tredje led, alltigenom varit en
trogen vän och tjenarinna.  Hennes sjukdom var
icke plågsam och hennes afsomnande var lugnt
och stilla.  Sofia Berg hade tvänne bröder, hvilka
emot sin vilja tvingades att deltaga i det 
sjuåriga kriget.  Dessa hade dock långt före henne
gått ur verlden.

<b>Bergenhjelm,</b> fröken (förnamnet okändt), dotter 
till borgmästaren i Upsala Nils Svensson, som
dog 1669.  Hennes bröder voro hofkanslern 
<i>Johan Bergenhjelm</i> och kanslirådet <i>Göran 
Bergenhjelm</i>, som blefvo adlade.  Systern finnes dock
ej upptagen i adelsmatrikeln, hvarföre hon 
egentligen måste hafva hetat Svensson, efter fadern,
men låtit kalla sig Bergenhjelm.  Hon blef i sitt
tolfte år farligt sjuk och ansågs för död.  På
begrafningsdagen, då locket skulle läggas på 
kistan, trodde sig archiater Rudbeck, som var en
bland begrafningsgästerna, hos liket förmärka 
något tecken till lif och började anställa några 
försök till den dödas vederfående.  Detta ansågs
med misshag af de öfriga närvarande; synnerligast 
föreställde theologie-professor Schütze sin 
kollega det olämpliga uti, att med onödiga 
upptåg oroa en död kropp. -- Men Rudbeck syntes
vara temligen säker på sin sak; han fortsatte
sina experimenter, och det med den framgång,
att den skendöda uppvaknade och återskänktes
åt sina sörjande föräldrar. -- Hon blef från den
dagen frisk och rask, blef sedermera gift och
uppnådde en ålder af öfver 90 år.

<b>Bergius, Sara,</b> dotter af prosten i Norrberke
Anders B.  Hon var först gift med handlanden
i Köping Michel Hising, andra gången med 
häradshöfdingen J. Nordlind och tredje gången med 
biskop Jesper Svedberg.  Om föreningen med
henne skrifver biskop Svedberg: “Om 
Andersmessodag 1697 hade jag i en välsignad stund
bröllop med min andra käraste hustru fru Sara
Bergia.  Jag var aldrig tillförene med henne 
bekant, visste mig ock aldrig hafva sett henne, 
eller om hon var till en gång.  Blef oförmodligen
underrättad om hennes gudfruktighet, fromhet,
frikostighet emot de fattiga, och att hon var 
välmående, såg väl ut och var en snäll hushållerska 
och hade inga barn.  Summa, en sådan stod
mig väl an. Jag skrifver till henne och 
upptäcker mina tankar.  Hon ... samtyckte till 
min begäran. -- Två dagar före bröllopet kommer
jag till Stockholm, dit hon ock tre dagar förut,
efter aftal, kommen var.  Jag föres in allena i
en kammare, der hon allena för mig satt, men
jag visste intet, kunde ock intet tänka att det
var hon, ty ingen sade mig det.  Jag satte mig
neder bredvid henne.  Vi talades länge vid; jag
med henne såsom en annan helt främmande 
eller någon af hennes sällskap om allehanda 
saker.  Tills hon ändtligen frågar: hvad tycker
professorn om vår handel?  Jag svarar: hvad
skall det vara för en handel?  Det han har 
skrifvit mig till om.  Hvad har jag skrifvit henne
till om? det vet jag intet.  Skola vi icke, sade
hon, i morgon vara brudefolk?  Är hon densamma? 
sade jag.  Och så bekräftade vi vår 
vänskap med handslag och kärligt famntag.“  Med
henne hade Svedberg inga barn.  Hon dog i
Skara d. 3 Mars 1720.

<b>Berglind, Johanna,</b> är ett fruntimmer, så 
utmärkt för sin menniskokärlek och sitt outtröttliga 
nit för olyckliga likars väl, att hon för 
ingen del får bland dessa våra anteckningar om
svenska qvinnor utelemnas eller öfverhoppas, helst
hon gjort och ännu gör sig förtjent af hvarje
rättänkande menniskas aktning. -- Mamsell Berglind 
är nemligen den <i>Tysta Skolans</i> både 
grundläggarinna och föreståndarinna.

Det är skönt att lefva för en idé och ännu
skönare att genom egen ihärdighet och en aldrig
tröttnande ifver ändtligen få se denna idé 
förverkligad, framför allt när den -- såsom här är
fallet -- är god och allmännyttig, eller åtminstone 
gagnande för flera -- för <i>många</i>.  Så har
ock <i>Tysta Skolans</i> föreståndarinna, efter långa år
af fåfäng sträfvan och ständigt gäckade förhoppningar, 
ändtligen den glädjen, att se sin plan
utstakad, icke blott i inbillningens och 
illusionernas rike, utan i verklighetens, med en 
grundmur, hvilken, som man har anledning hoppas,
kommer att med tiden bära en hög och herrlig
byggnad.

Född i Stockholm d. 21 Aug. 1816 och från
vaggan fader- och moderlös, uppfostrades 
mamsell Berglind af en obemedlad enka, som för
henne var, i alla hänseenden, i moders ställe.  
Hennes barndom och ungdom voro bland de
mest glädjelösa, ithy att hon vid 3 års ålder föll,
skadade sitt ben, låg öfver ett år till sängs, gick
sedan i 4 år på krycka, föll ånyo och skadade
sig, lades åter på sjuksängen, och turade så om
under hela sin uppväxt.  Outsägliga måtte de
marter hafva varit, dem hon fått utstå under sina
fåfänga resor till och ifrån brunnar, der fattigdom 
och plågor voro hennes trogna följeslagare.

Det lyckades dock den allt uppoffrande 
fostermodern att finna en läkare, som förstod att
bota det sjuka benet.  Efter 10 veckors 
förfärliga plågor både natt och dag kunde det lidande
barnet lemna sin krycka qvar i Upland, hos den
då för tiden så mycket omtalade korporalen Alm.

År 1834, då mamsell Berglind var 18 år
gammal, var hennes fostermor ute för någon tid
hos direktör Borg på <i>Manilla</i>, det nära Stockholm 
belägna allmänna Institutet för <i>Blinda och
Döfstumma</i>.  Den unga flickan medföljde henne
dit och stannade der i sex år.  Hon kände ett djupt
intresse och ett varmt deltagande för de olyckliga 
barn, som der uppfostrades, och umgicks
med dem dagligen på lediga stunder, samt lärde
sig med lätthet de döfstummas teckenspråk. -- 
Hon nödgades dock slutligen, då den äldre 
direktör Borg dog, lemna detta sitt andra hem,
för att i landsorten söka sig kondition; men hon
gjorde det med bitter saknad, emedan det föreföll 
henne tungt att skiljas från de döfstumma.

Öfverallt, ehvart hon kom och huru än 
hennes dåvarande verksamhet tog hennes tid och
krafter i anspråk, tänkte hon beständigt på sina
döfstumma.  Och icke endast på <i>dem</i>, utan på
alla de barn inom Sveriges rike, som träffas af
olyckan att bli döfva och till följd deraf glömma
<i>tala</i>, och för hvilka Institutet på Manilla 
omöjligen kan vara tillräckligt.  Hon visste af egen
erfarenhet huru många sökande, som derifrån
måste afvisas, i brist på utrymme och medel att
dem alla intaga och vårda; och hon funderade
om icke <i>hon</i>, hon sjelf, som så väl förstod sig
på sådana af naturen vanlottade, skulle kunna
åtaga sig <i>några</i> af dem och på egen hand öppna
en liten vård- och undervisningsanstalt för 
döfstumma barn, fastän jemförelsevis i ofantligt 
liten skala.

Fasthållande denna idé begaf sig mamsell
Berglind åter till Stockholm, der hon icke 
lemnade något lofligt medel oförsökt, i och för 
åvägabringandet af hvad hon så länge velat och
önskat.  Men -- lyckan var henne oblid och
fastän hon genom det låga pris hon fordrade
för elevernas lärdom och vård tydligen visade,
att mensklighetens känsla och icke egennyttan
ledde henne, gick det ändå ganska trögt.  Mången 
skulle under sådana förhållanden hafva ledsnat 
och uppgifvit hela idén, såsom alldeles 
outförbar; men denna ädla qvinna ledsnade icke,
utan satte sin förtröstan till Herran allena, från
hvilken all hjelp kommer, och bidade och 
väntade och var tålig, menande, att det dock en
gång skulle dagas.

Och det <i>har</i> dagats.  Mamsell Fredrika 
Bremer, hvars nitiska bemödanden för allt ljus, allt
framåtskridande, hvars insigt och rådighet, så
väl som varma menniskokärlek, vi hafva att tacka
för så mycket godt, fick saken om händer och
-- från den stunden var dess framgång försäkrad.  
Hon lät i flera bland de större tidningarne
införa en anmälan med öfverskrift: <i>Den tysta
skolan</i>, beskref deruti huru de få döfstumma barn,
som mamsell Berglind lyckats få sig anförtrodda,
på det ömmaste, så väl som det ändamålsenligaste 
sätt behandlades och undervisades, vädjade
till hvarje deltagande menniskohjerta, angående 
denna skola, och lyckades att såmedelst få
en icke obetydlig summa till dess förmån 
hopsamlad.

<i>Tysta Skolan</i> -- ty detta i allo passande
namn, som Fredrika Bremer gifvit den, får den
ock för alltid behålla -- är belägen på norr, ej
långt från Observatorium, vid början af Gråbergsgatan.  
Egendomen heter Loviseberg, har nummern 
25 och är ett slags malmgård, der ingenting 
påminner om staden, aldraminst om en 
hufvudstads buller, utan allt är tyst, landtlikt, friskt
och om sommaren grönt.  Stora fält och 
trädgårdar omgifva byggningen.  Barnen hafva sina
egna små jordsängar, der de roa sig med att
odla blommor och grönsaker.  Här vårdas nu 14
döfstumma barn: det är ej utrymme för flera.  
De se friska, starka och glada ut, leka och skratta
med hvarandra på lofstunderna, alldeles som 
andra barn, och förstå ej att sakna förmågan att
höra och tala.  Det är rörande att se huru 
mamsell Berglind, sjelf ofärdig, men dock glad och
lycklig på den plats naturen tycks hafva anvisat
henne, går omkring bland dessa små, som älska
henne, emedan hon bemöter dem med kärlek,
egnar dem ett aldrig tröttnande tålamod och en
moderlig väns omvårdnad.  Huru hon kommer
ut med det låga priset är ofattligt.  Hon har
nemligen af de högstbetalande 400, af somliga
300, af andra 200, ja, af somliga endast 100 rdr
om året, och för denna betalning erhålla de 
husrum, mat och undervisning.  Sannt är, att <i>Tysta
Skolan</i> fått ett statsanslag af 4500 rdr, men det
var för en enda gång. -- Den omfattas dock
med mycken godhet af vår konungafamilj, som
aldrig tröttnar vid att göra godt.

Mamsell Berglind inöfvar nu en ung flicka
till medhjelparinna vid undervisningen; men 
hennes förnämsta stöd är dock den döfstumme 
artisten <i>Carlbom</i> (genre- och porträttmålare i olja),
som egnar sin tid och sin verksamhet åt <i>Tysta
Skolan</i>, och det måtte ej vara litet hvad han der
arbetar, med tabeller och uppfinningar af alla
slag, till underlättande af kunskapernas 
bibringande.  Barnens svar, som med redig och läslig
stil genast afgifvas på en griffeltafla, då man gör
dem en fråga, äro i sanning förvånande.

Hvilken insigt, hvilket christligt tålamod,
hvilken aldrig tröttnande ihärdighet erfordras ej
för ett sådant kall, som mamsell Berglinds!  Vi
kunna ej annat än önska henne all möjlig Guds
välsignelse och en fortfarande framgång, jemte
många besök af sådana personer, som intressera
sig för <i>Tysta Skolan</i>.

<b>Berglund, Helena,</b> fick år 1863 af 
Kommerskollegium patent under sju års tid å ett af henne
uppfunnet sätt att af lin eller linblår tillverka
bomull.


<b>Bergs, Johanna Juliana,</b> en fattig och redan
till temligt hög ålder kommen mamsell, fick 
efter sin bror, kommersrådet Bergs, hvilken lefde
ogift, och hvars enda lagliga arfving hon var,
ärfva en betydlig förmögenhet, hvaraf hon 
ymnigt njöt under sina återstående lefnadsår, hvilka
dock ej blefvo så särdeles många.  Hon egde ett
hus på Stora Nygatan i Stockholm, samt en vacker 
landtegendom, <i>Rådan</i>, helt nära hufvudstaden.  
På båda dessa ställen residerade hon som
en drottning.  Hon höll ekipage, kusk, betjent,
sällskapsdam, husförestånderska, samt kamrerare
för sina affärer och läkare för sin helsa, hvilka
båda herrar dagligen hade fritt kuvert vid 
hennes bord.

Vid hennes död 1816, då testamentet 
öppnades, befanns, att hon, förutom några gåfvor
till gamla tjenare, trogna vänner etc., donerat
till Storkyrkoförsamlingens Fri- och Fattigskola
15,000 rdr, till Spånga församling (der hennes
landtegendom Rådan låg) 12,000 rdr, till 
Strandbergska Inrättningen i Stockholm 4500, till 
Murbeckska Inrättningen 6000 och till Stockholms
Borgerskaps Enkehus 35,000, allt riksmynt.  
Donationerna uppgingo, sammanräknade, till 72,500
riksdaler.

<b>Bergsten, Ulrika Margaretha.</b>  Enligt Inrikes
Tidningar för åren 1761 och 1762 var Ulrika
Margaretha Bergsten dotter af guldsmeden Georg
Bergsten på Klenhult vid Lilla Bjurum i 
Skaraborgs län.  Hon var född 1754 och visade redan
som barn ovanliga anlag för musik.  Redan 1761,
vid 7 års ålder, spelade hon på sin lilla violin,
som hon för fingrarnes vekhets skull nödgades
stämma med munnen, öfver fyrtio olika menuetter, 
polskor, kontradansar och marscher så 
färdigt, att musikkännare, som afhörde henne, icke
kunde upptäcka några fel hvarken i takt eller
toner.  Till mångas förundran spelade hon ännu
samma år ensamt med högra handen några psalmer 
på orgelverket i Skara domkyrka, oaktadt
hon aldrig förr sett något dylikt.  Hennes 
sednare öden känna vi icke.

<b>Bese, Gunilla,</b> dotter af riksrådet Johan 
Stensson Bese, var gift med riksrådet och höfvitsmannen 
Erik Thuresson Bjelke.  Hon var en af de
fruar som voro närvarande den 12 Maj 1490 på
Lindholmen vid Gustaf Wasas födelse och intygade, 
att han hade öfver hjessan en så kallad
segerhufva och på bröstet ett rödt kors, och 
ansågs detta såsom ett förebud till hans kommande
segrar och stora ära.

Då hennes son Thure Eriksson Bjelke, som
var invecklad i Westgötha-upproret mot konung
Gustaf I, skulle med de öfrige herrarne 
halshuggas, gjorde fru Gunilla knäfall för konungen
och begärde nåd för sin son.  Han fick då lösa
sitt lif med dryga penningeböter.

<b>Beth</b> skall ha varit en af de namnkunniga
hjeltinnor, hvilka jemte Blenda förstörde och
nedergjorde den danska hären.

<b>Bethzen, Margaretha,</b> dotter af holländske
handlanden i Stockholm Mathias B., blef 1682
gift med kammarrådet Samuel Larsson Eldh,
hvilken var sonson af Erik XIV:s olycklige son,
prins Gustaf, sedermera upphöjdes i adeligt stånd
och blef stamfader för ännu lefvande slägten
Stjerneld.  Då åskan den 10 Augusti, 4:de stora
bönedagen 1694, under gudstjensten nedslog uti
Riddarholmskyrkan, blef fru Margaretha ett af
de många olyckliga offren för den härjande 
åskstrålen, om hvars framfart i nyssnämnda kyrka
Elias Palmsköld låtit trycka en särskild beskrifning.  
Märkvärdigt är att jemte Riddarholmskyrkan 
i Stockholm flera andra tempel i vidt
skiljda delar af vårt fädernesland samma dag
nedbrändes eller skadades af åskan.  Bland dessa
vilja vi särskildt nämna Lerbo, Tveta, Wexiö och
Jäders, i hvilken sednare flera personer blefvo
under gudstjensten ihjälslagna.  I Stockholm var
under nämnda åskväder så mörkt, att man ej
kunde läsa i bok.

<b>Betulin, C. E.,</b> testamenterade som enkefru
Wirrwack 1788 till Maria Magdalena församlings
fattighus i Stockholm 7333 rdr rmt, hvaraf 
räntan skall användas till pensioner åt elfva 
hederliga mäns enkor eller döttrar.

<b>Betune, Mathilde de.</b>  I början af innevarande 
århundrade lefde i Upsala en språklärare
vid namn de Betune.  Han var endast några och
tjugo år gammal, då han från Frankrike emigrerade 
till vår nordiska universitetsstad, dit han
förde med sig sin unga hustru och en årsgammal 
son, hvilken likväl tidigt afgick med döden.  
Familjen lefde ytterst indraget och sökte länge
ingens umgänge.  De få, som kommo i något 
<chapter name="Porträtt 16—20">
<img>
<table o>
<td c>16. LOVISA ULRIKA<br>Adolph Fredriks gemål<td c>17. SOFIA MAGDALENA<br>Gustaf III gemål
<td 2 c>18. HEDVIG ELEONORA<br>Karl X Gustavs gemål
<td c>19. HEDVIG ELISABETH CHARLOTTA<br>Carl XIII gemål<td c>20. EUGENIA BERNHARDINA DESIDERIA<br>Carl XIV Johans gemål
</table>
</img>
</chapter>

slags beröring med densamma, skildrade den 
såsom i högsta grad älskvärd och bildad samt den
unga frun såsom en ovanligt vacker och ståtlig
qvinna, fast ingen sultaninna i ett harem kunde
vara räddare för att visa sitt ansigte än hon
var.  Ingen kunde erinra sig att någonsin ha
sett henne ute på gatorna och ingen emottogs
af familjen, utom mannens disciplar och då på
bestämda timmar.

Efter 10 års vistande i Upsala föddes en
dotter, hvars födelse dock kostade modern lifvet.  
År 1822 dog äfven språkläraren de Betune sjelf, och
först efter hans död fann man af hans efterlemnade 
papper att han var en hertig af Sully, som,
efter att hafva emigrerat från Frankrike under
den första stora revolutionen, slagit sig ned i 
Upsala såsom fransk språklärare, utan att för 
någon yppa sitt rätta namn.

Den unga dottern, hvars namn var Mathilde,
växte upp “skönare än den skönaste ros“, och
hon hade ingen annan lärare än sin fader, hvilken 
också länge var hennes enda sällskap.  En
sådan skönhet kunde omöjligen bli obemärkt i
Upsala.  Den unga Mathilde bjöds öfverallt i 
societeten, men hindrades ständigt af sin fader att
antaga bjudningarne.  Men han kunde icke hindra 
att serenader bittida och sent afsjöngos af
studenterna utanför dotterns fönster.  Fadern 
beklagade sig öfver att han icke fick nattro.  
Äfven dottern stördes i sin sömn, men beklagade
sig icke för det.  Hennes ögon strålade till och
med klarare efter sådana nätter.

En dag yppade Mathilde för sin far att hon
förälskat sig i första tenoren i en af 
serenadqvartetterna, en student af Södermanlands nation
med namnet Holmin, hvilken bodde i samma hus
som monsieur de Betune, en ung hygglig man
för öfrigt och som studerade till prest.  
Prestkandidater ha alltid brådtom med att förlofva
sig.  Brödkakan är nära och säker, men väl 
liten, och monsieur de Betune tyckte att den var
alldeles för liten, och om den äfven varit så stor
eller välsignelserik som ett af de 5 bjuggbröd,
hvarom Skriften talar, så skulle han ändock ha
satt sig emot detta parti, af skäl, som man först
någon tid efteråt fick lära känna.  Ännu visste
ingen att det fanns en hertiginna i Upsala och
hertiginnan visste det icke ens sjelf.  Monsieur
de Betune hade hållit sin dotter i fullkomlig
okunnighet om sin börd.

“Har han formligen begärt er hand, 
mademoiselle?“ frågade monsieur de Betune.

“Ja, min far“, svarade mademoiselle.

“När?“

“I går eftermiddag.“

“Således under det jag var på mina vanliga
lektioner?v

“Jag tror det var vid den tiden.“

“Han kom inte när jag var hemma.“

“Han vågade det ej.  Han bad mig fråga
min far när han fick komma.“

“Hvad svar gaf ni honom, när han begärde
er hand?“

“Mitt ja naturligtvis.“

“Utan att begära betänketid?“

“Jag behöfde det ej.  Han har länge haft
mitt hjerta.“

Monsieur de Betune suckade, förmodligen
med tanken på sitt fädernesland, der i 
giftermålsaffärer handen är allt och hjertat intet, 
isynnerhet inom de anborna familjerna.

“Men jag begär betänketid, jag“, yttrade de
Betune, “och jag förmodar att ni samtycker 
dertill, mademoiselle?“

“Det förstås ... Men hur lång?“ tillade 
dottern försigtigtvis.

“Jag begär tre månader och fordrar att ni
under denna tid icke talar ett enda ord med 
honom eller svarar på hans bref, ifall han skulle
ha den ogrannlagenheten att skrifva.“

“Jag lofvar det“, svarade Mathilde icke utan
en synbar strid; “men, min far, hvad har ni då
emot honom?“

“Åh, just intet.  Men ... men han talar
franska som en stympare.“

“Det är sannt.  Men han talar desto vackrare 
svenska“, förklarade dottern.

Monsieur de Betune suckade ånyo.  Säkerligen 
tänkte han på den tid då hvarken han sjelf
eller någon annan inom hans familj kunde drömma 
om att en dotter till honom skulle förstå en
kärleksförklaring på svenska, om än aldrig så
vacker.  Samma dag stängde han sig inne, 
sedan han skickat återbud till de elever han den
dagen väntade till sig.  Han skref flera bref, alla
adresserade till Paris och hvilka samma dag 
lemnades på posten.  Ungefär sex veckor derefter
fick han ett bref från Paris, efter hvars 
genomläsande han syntes vid det aldrabästa lynne i
verlden och visade sig ömmare än vanligt mot
sin dotter.  Rörande hennes inclination vexlades
icke ett ord mellan Mathilde och fadern, ty 
äfven det hade ingått i öfverenskommelsén.

Det led mot slutet af den tredje månaden.  
Holmin, Mathildes utvalde, hade under tiden 
tagit sin prestexamen, lemnat Upsala och befann
sig såsom välbestäld adjunkt hos en prost i 
Södermanland.  Det var nu på sista veckan, då en
dag i Juni månad 1822 Holmin fick ett bref med
Upsala poststämpel och försegladt med svart 
sigill.  Med darrande hand bröt han förseglingen
och fann ett notifikationskort om monsieur de
Betunes dödliga frånfälle i en ålder af 52 år och
några månader.  Hindrad af sin tjenst var det
honom först möjligt att på fjerde dagen efter
brefvets bekommande resa, men då reste han
natt och dag och befann sig en vacker förmiddag 
i Upsala.  Det var tredje dagen efter de
Betunes begrafning.  Han hastade till sorghuset, 
genomgick den välkända lilla salen och fann
snart i ett inre rum mademoiselle de Betune
djupt sorgklädd och blekare än när han sist såg
henne.  Hon var dock ej allena.  Tvänne äldre
herrar voro derinne, af hvilka vår pastorsadjunkt
i den ene genast igenkände f. d. presidenten, 
dåvarande landshöfdingen öfver Upsala län, baron
Fock.  Den andre var en liten gubbe med mörka,
markerade anletsdrag och ett blått ordensband i
knapphålet.

Under synbar förvirring reste sig Mathilde
och tog ett steg för att gå emot den inträdande,
men hejdades af baron Fock, hvilken bad adjunkten 
om ett samtal mellan fyra ögon.  Båda gingo
ut i salen.  Der fick vår adjunkt veta hvad 
hvarken han eller någon annan dittills haft aning
om, nemligen att den aflidne de Betune varit en
hertig Sully; vidare att en medlem af denna 
familj, just den gamle herrn i det inre rummet,
enkom kommit till Sverige för att föra den 
aflidnes dotter, den unga hertiginnan Mathilde, till
Frankrike.  Baronen tog för gifvet att 
pastorsadjunkten icke skulle ha någonting emot att
denna unga dam återfördes i skötet af sin 
familj och återinsattes i de vilkor, som tillhörde
hennes rang och plats i samhället.  Holmin,
ehvad han än inom sig kunde ha deremot, 
förklarade sig likväl undergifven sitt öde och bad
endast att få säga den unga damen sitt sista
farväl, en bön som icke kunde afslås.

Baronen återvände till det inre rummet och
efter några sekunder visade sig Mathilde i salen.  
Holmin, i denna stund herre öfver sig sjelf -- 
ett herravälde, kanske det svåraste på jorden -- 
närmade sig den unga flickan och förklarade
mildt, men allvarligt, att han, till följd af nu
förändrade förhållanden, för alltid afstode från
sina anspråk på hennes hand.  Han tackade
henne för det förflutna, som varit så rikt på
drömmar om lycka, tackade henne äfven derföre
att han för det tillkommande bergat ett minne
så skönt, att det nästan kunde hålla honom 
skadeslös för hvad han förlorat.  Han talade så
länge andedrägten det tillät, och när han kände
sig nära att förlora den, framstammade han ett
knappast hörbart “farväl“ och tog ett steg tör
att aflägsna sig.

“Nej, ni får inte gå!“ hejdade honom 
Mathilde, “och går ni, följer jag er.  Det är då
inte nog med att jag förlorat min far, man vill
då äfven beröfva mig min brudgum!  Nej, det
får inte ske!  Jag kan icke återfå hvad döden
tagit ifrån mig, men med lifvet vill jag kämpa
om min kärlek.  Hvad angår mig ett fädernesland, 
som jag aldrig sett och som en gång försköt 
min arma, ädla far?  Hvarföre skulle jag
lemna det land, som välvilligt emottog honom,
gaf honom bergning och frid medan han lefde
och en graf efter hans död?  Hvartill gagna mig
rang och börd, om jag derigenom går miste om
mitt lifs lycka?  Nej, jag stannar här, om också
en drottnings krona väntade mig.“

Innan hon utsagt de sista orden låg hon 
redan i sin älskares armar och de blandade sina
tårar med hvarandras.  De tårarne, de räcka nu
till för allt, för lifvets fröjd, liksom för dess
smärta.

Det hjelpte inga protester, hvarken på franska 
eller svenska.  Onkeln med S:t Ludvigskorsets 
blåa band måste resa hem till sitt land med
oförrättadt ärende, sedan han likväl förut haft
den artigheten att lemna sin nièce en sedel på
10,000 francs, en ringa ting för en hertiginna,
men ofantligt mycket för en komministerfru på
landet.  Omsider fingo de ett pastorat af tredje
klassen, men hela deras lif blef en pastorale af
första.

<b>Birgerson, Carolina,</b> i hela Sveriges rike känd
under benämningen <i>den processande enkan 
Börling</i>, var ett af vår tids originaler.  Hon var född
1793 och hade till föräldrar kryddkramhandlaren
Birgerson i Upsala, en stilla och beskedlig, men
enfaldig man, och hans hustru, som var allt utom
stilla, beskedlig och enfaldig.  Barnen af ett 
sådant hjonelag kunde just ej bli väl uppfostrade;
också voro de båda döttrarne ej bland <i>de</i> 
flickor, för hvilka den då i Upsala studerande 
ungdomen ansåg sig böra visa så stor aktning.  
<i>Carolina</i>, den äldsta dottern, blef omsider gift med
en f. d. handlande eller handelsbetjent i 
Stockholm, vid namn Börling. -- De voro fattiga,
dessa makar, och lefde oenigt.  Huru och på
hvad sätt de drogo sig fram i verlden är 
obegripligt; ty fru Börling var ett <i>original</i>, ett bland
de oefterrättliga.  Ändtligen dog den stackars
mannen.  Det var då först, som enkan fick fria
tyglar att öfverlemna sig åt sin älsklingspassion,
den, att processa. -- I många år och alltintill
sin död höll hon ut med sina -- snart <i>rikskunniga</i>
-- processer. -- Om hvad? -- Ja, det är
svårt att säga; men processa gjorde hon.  Flera
tidningar gjorde sig deröfver lustiga och allmänheten 
skrattade. -- Då hon ändtligen afled, 1858,
och detta på sitt sätt notabla dödsfall förkunnades 
i de allmänna bladen, var det, som om en
hvar, hvilken läste notisen, hade dragit ett långt
och lugnande andetag af belåtenhet öfver, att
en så bråksam och orolig varelse ändtligen 
kommit till frid och hvila i grafven.

<b>Bjelke, Anna,</b>  Hon var en dotter af 
riksrådet Erik Thuresson Bjelke och gift med 
riksrådet och riddaren Johan Månsson Natt och Dag
i hans andra gifte.  Som dock adelns qvinnor
under medeltiden och långt derutöfver alltid 
bibehöllo sitt farsnamn och ej antogo mannens,
förekommer denna historiska person under namn
af <i>Anna Bjelke</i>.

Hon innehade, efter sin mans död, Kalmar
slott och län, jemte Öland, i förläning och det
var hos henne, som <i>Gustaf Wasa</i> landsteg, då
han till Sverige återkom från sin fångenskap i
Danmark.  Hon visade sig ytterst vänlig mot
flyktingen, hvilken hon dock ansåg mera som en
ung våghals, än som ämnet till en utomordentlig 
man, och plägade honom visserligen på det
bästa såsom gäst, men vägrade bestämdt den
krigiska hjelp han af henne begärde, helst som
Kalmar då hotades af Norrbys flotta. -- Då 
Gustaf sedermera sökte med sitt tal inverka på 
stadens invånare, samt på slottets besättning och
af de förra bemöttes med en föraktfull likgiltighet, 
af de sednare med fiendtliga hotelser, gömde
fru Anna Bjelke honom undan deras förföljelser,
och hjelpte honom i tysthet derifrån.  Hon dog
år 1520.

<b>Bjelke, Brita.</b>  Hon var dotter af 
Uplandslagmannen Thure Stensson Bjelke till Fogelvik
och blef först gift med Jens Falk på Seland samt
förmäldes andra gången, år 1431, med Carl 
Knutson Bonde, samt dog 1436 i Stockholm och 
begrafdes i Wadstena, således utan att bli 
drottning i Sverige.  I sista giftet hade hon en son,
Thure, som dog ung, och en dotter, Christina,
som 1446 blef gift på Svartsjö med riksrådet och
riddaren Erik Eriksson Gyllenstjerna, och som
lefde såsom enka till 1488.

<b>Bjelke, Brita, Helena</b> och <b>Margaretha,</b> voro
döttrar af ståthållaren på Stockholms slott Claes
B., som af hertig Carl fängslades 1598, men
befriades från dödsstraffet och landsförvisades
1606.  Han var på sin tid en af de rikaste bland
adeln.  <i>Brita</i>, född 1582, var gift med lagmannen 
och hertig Carl Filips råd Svante Stenbock. 
-- <i>Helena</i>, som var född 1592, blef 1618 
första gången gift med riksdrotset Magnus Brahe, 
andra gången (1638) med presidenten i 
general-kommers-kollegium och amiralen öfver svenska 
flottan Claes Fleming, som 1644 blef dödskjuten af
en kanonkula på sitt amiralskepp Skeptern, och
sjelf drunknade hon 1651 tillika med sin 
styfdotter Anna samt styfsondöttrarne Anna och 
Helena Christina Fleming, jemte jungfru Margaretha
Silfversparre, på en jakt utanför Waxholmen.  
Hon ligger begrafven i Jakobs kyrka.  Anna och
Helena Christina Fleming hade tvänne bröder,
af hvilka Fredrik, kapten vid Lifgardet, blef 
dödskjuten 1677 i slaget vid Landskrona, och Claes,
president i hela kammarverket, dog 1686 och
blef begrafven i Jakobs kyrka på samma gang 
som tvänne sina barn Ulrika Eleonora och Carl.  
Helenas styfdotter var den namnkunniga 
skönheten Ebba Brahe, som blef gift med 
fältmarskalken Jakob Pontusson De la Gardie. -- 
<i>Margaretha</i>, som dog 1629, var första gången gift
(1613) med riksrådet och riksamiralen Axel 
Nilsson Ryning, hvilken dog 1620, och andra gången
(1622) med riksdrotset Gustaf Gustafsson 
Oxenstjerna. -- Deras fader Claes Bjelke blef, såsom
ofvan är nämndt, af konung Carl IX drifven i
landsflykt med dessa ord: “<i>At han skulle packa
sig till Påfven i Rom, eller fanen i helvetet, eller
till sin konung Sigismund, der han bragt om land
och rike</i>“ (enligt konung Carl IX:s bref till Claes
Bjelke af d. 27 Maj 1606).  I anledning deraf
måste döttrarna undergå ett hårdt öde, hvilket 
ökades ännu mera kort före konungens död, då 
ståthållarne Sven Mattsson Eketrä och Erik 
Göransson Tegel fingo denna befallning, daterad 
fältlägret för Calmar d. 18 Januari 1611: “<i>Wi 
befalle att I straxt kännens vid alla Sätesgårdar och
Gods, Wi här til hafve förundt Claes Bjelkes döttrar, 
under Slottet igen, och dem skolen I låta sätta
på et Skepp, och låta föra dem åt Dantzig, och
hädan af landet.</i>“  Härigenom förlorade de äfven
deras aflidne broders Nils Bjelkes tillika med 
deras mödernegods, som dem med rätta tillhörde.  
De vände sig då skriftligen till drottningen och
bådo om hennes förbön hos ståthållarne.  Hon
svarade: “<i>at som sådant vore Konungens vilja,
kunde hon icke säga något deremot, men hon såge
gjerna, om Ståthållarena ville något dröja dermed,
om de förmådde det göra, til dess hon sjelf kunde
få tala med Konungen</i>.“  Hon skref äfven till
fröknarne, från Örebro, d. 4 Juli 1611, och 
lofvade dem sin hjelp.  Slutligen uppehölls saken
till konungens död samma år, och vid riksdagen
1612 återfingo de sina gods, äfvensom förblifva
i riket.  Samma år återkom fadern, och de rika
döttrarne blefvo snart gifta.  Härtill kunna vi
lägga, att dessa tre syskons farfar, öfverste 
kammarrådet Nils Bjelke, drunknade i Bråviken 1550,
och farbröderna Thure och Hogenschild B. blefvo
halshuggna, den förre 1600, den sednare 1605.

<b>Bjelke, Ebba,</b> var född 1570 och gift med
riksrådet Axel Bjelke.  Hon hade den sorgen att
se sin fader, Hogenschild Bjelke, en tid vice 
regent i Sverige under konung Johans vistande i
Reval, år 1605 halhuggas på Stortorget i Stockholm, 
för sin tillgifvenhet för konung Sigismund.  
Sjelf blef hon, såsom delaktig i faderns brott,
samma år dömd till fängelse, samt all hennes
egendom konfiskerad.  Hon dog år 1618.  Hennes 
tvänne bröder Svante och Sten reste till
Polen och kommo aldrig åter.

<b>Bjelke, Gunilla.</b>  Konung Johan III:s andra
gemål <i>Gunilla</i>, född 1568 och dotter af riksrådet
Johan Axelson Bjelke, var ett af dessa den krassa
egoismens och den oböjliga despotismens olyckliga 
offer, hvilka äro ämnade att i tysthet förblöda, 
utan att ens våga klaga.  Gustaf I hade
ryckt tvänne brudar från deras brudgumar och
gjort dem till <i>sina</i> gemåler, den ena efter den
andra; så tyckte nu Johan att äfven <i>han</i> kunde
göra.  Det var hans <i>enda</i> sätt att vandra i den
glorvördige faderns fotspår.

Gunilla hade, ehuru ännu ganska ung, varit
hoffröken hos drottning Catharina, eller kanske
mer hos prinsessan Anna.  Den kunglige 
enklingen, som nyss hade åt grafven anförtrott hvad
han egt kärast på jorden, detta trogna hjerta,
som i med- och motgång varit hans tröst och
glädje, blickade snart, mellan tårarne, på den
sextonåriga Gunillas rosenkinder och purpurläppar 
och -- tårarne torkade, liksom af sig
sjelfva.  Han beslöt att fria till henne, oansedt
han var trettioett år äldre än hon.  Att hon var
förlofvad med Pehr Liljesparre besvärade honom
icke det ringaste; lika litet, att hela hans slägt
var missnöjd med partiet, äfvenså hela nationen,
som, trött vid de många tvisterna mellan konung
och adel, jemte detta stånds inbördes afund och
strid, alls icke gillade att Johan valde en svensk
fröken till gemål.

Den förälskade monarken undanröjde dock
alla hinder, till och med det, att den unga flickan 
gaf honom ett öppet och bestämdt afslag.  
Denna uppriktighet lönade han med den föga
ridderliga manövern, att kasta sin handske i 
ansigtet på henne, hvarefter han vände sig till 
föräldrarne, hvilka, uppblåsta af högmod öfver den
ära, som skedde deras hus, väl visste sättet att
tvinga en motspänstig flicka att bli drottning.

Gunilla blef således förmäld och krönt år
1585, men att hon skulle bli mycket olycklig vid
den lågsinnade och grymme Johans sida och med 
den sextonåriga, stolta och sjelfrådiga prinsessan 
Anna, hennes fordna herrskarinna, till styfdotter, 
var naturligt, äfven om hon ej haft någon
hjertans kär att i tysthet begråta.  Men, hon var
ett förståndigt fruntimmer, som ändtligen insåg,
att då en sak är ohjelplig måste man göra den
så dräglig, som möjligt, och hon föresatte sig
således, att verka allt godt, på den höga plats,
dit man tvingat henne.  Hon började sålunda
hos sin gemål ett lika nitiskt omvändelseverk,
som det hennes företräderska drottning Catharina 
förehaft, ehuru i motsatt rigtning, och hon
lyckades äfven någorlunda.  Johan var dock, som
man vet, i detta hänseende en riktig vindflöjel.

I hertig Carl, sin yngste svåger, hade Gunilla 
en hätsk och oförsonlig fiende, som, fastän
han visste det hon blott genom det grymmaste
tvångs användande kommit att intaga den höga
plats han så mycket afundade henne, sedermera,
hela lifvet igenom, hatade Gunilla och iakttog
hvarje tillfälle att förödmjuka och kränka henne.  
Den son (<i>Johan</i>, hertig af Östergöthland), som
Gunilla skänkte sin gemål, aflägsnade ju hertig
Carl ännu mer från thronföljden, efter hvilken
han så ifrigt sträfvade och på hvilken han en
tid med någorlunda grundadt skäl hoppats, 
sedan den i katholska läran uppfostrade Sigismund
redan blifvit konung i Polen. -- Carls brutala
uppförande mot drottningen, sin svägerska, vid
tillfälle af Johans död, då han helt öppet och
i mångas närvaro beskyllde henne för att hafva
undansnillat en hop dyrbarheter, utgör en af
fläckarne på hans minne.

I sju år sammanlefde drottning Gunilla med
sin gemål och endast i fem år öfverlefde hon
honom.  Uttröttad, mätt på lifvet, som för henne
varit så glädjelöst, fick hon lemna det vid 
endast tjugoåtta års ålder, och skulle hafva 
lemnat det med fröjd, så vida ej bekymmer för 
hennes elfvaårige son, den sjuklige, försagde och
melankoliske Johan, hade förbittrat hennes sista
stunder. -- Hon visste, att hans halfbroder kung
Sigismund ingalunda skulle bli honom huld och
att han mot denne hade ingen annan beskyddare, 
än den efter kronan sträfvande hertig Carl.  
På så sätt var ju det arma barnet mellan tvänne
eldar. Dock -- hvad var att göra? -- Den ömma 
modern måste lemna honom och hade intet
annat råd, än det -- som likväl alltid blir det
säkraste och bästa -- att under bön och förtröstan 
anförtro honom i Försynens händer.  Hon
dog på Bråborg 1597 och begrafdes i Upsala
1598.  Sonen Johan afsade sig kronan 1604, dog,
också på Bråborg, 1618 och ligger begrafven i
Linköping.

<b>Björck, B. A.,</b> hette en svarfvarhustru i 
Öregrund, märkvärdig för de många barn, hvarmed
hon inom en ganska kort tid begåfvade sin man,
nemligen sju inom två år.  Den 2 April 1786
blef hon moder till två, d. 16 Februari 1787 till
tre, och d. 15 Febr. 1788 till ytterligare två. -- 
Endast de tvänne sista blefvo vid lif.

<b>Björklund, Gustafva,</b> mamsell.  Hon är mycket 
känd för sin <i>Kokbok</i>, hvilken på de sista 20
åren varit mest begagnad och sålts i många 
upplagor.  Hon höll en längre tid den bästa 
restauration i Stockholm, vid Munkbron, der alla större
kalaser alltid tillställdes, och prisades hon såväl
för sin goda mat som illustra servering, hvilken
på den tiden gjorde epok.  Hon dog, i knappa
omständigheter, d. 4 Okt. 1862, 68 år gammal.

<b>Björnsdotter, Helena,</b> en qvinna af folket, är
minnesvärd för det besynnerliga äktenskap hon
ingick, vid 40 års ålder, med en alldeles utlefvad 
gubbe.  Helena Björnsdotter, som var en
fattig tjenstepiga, blef nemligen d. 4 November
1759 i Tölö kyrka, nära Götheborg, sammanvigd
med afskedade dragonen Björn Styrk, som var
född i Aggerhus i Norrige 1650 och således
109 år gammal. -- Han hade två gånger förut
varit gift och blef nu troligen den äldste 
brudgum inom Sverige.

<b>Björnstedt, Albertina,</b> mamsell, som afled i
Stockholm i December 1861, har donerat sin
efterlemnade förmögenhet, utgörande omkring
85,000 rdr rmt, på följande sätt: Lärarinnornas
pensionsförening bekommer 4500 rdr oafkortade;
återstoden delas i lika delar mellan följande fyra
välgörenhetsinrättningar, nemligen: Danviks 
hospital, Institutet för blinda och döfstumma, 
Neptuni-orden samt Kapital- och Lifförsäkringsanstalten, 
dock med skyldighet för dessa inrättningar 
att till trenne i testamentet uppgifna personer, 
deribland tvänne den aflidnas tjenare, under
deras lifstid utbetala en årlig ränta, utgörande
tillsammans omkring 700 rdr rmt.


<b>Blanka</b> (<b>Blanche</b>).  Om denna drottning, som
var dotter till grefve Johan af Namur, således af
fransysk härkomst, har historien förfärliga saker
att berätta.  Nyare krönikeskrifvare hafva visserligen 
velat gifva vid handen, att dessa berättelser
skulle vara osanna, åtminstone öfverdrifna; men
då rätta förhållandet ej blifvit af menniskoforskningen 
utredt nödgas vi här hålla oss uteslutande 
till hvad den gamla historien har att 
förtälja. --  Vi få ej längre säga <i>sagan</i>, då vi 
längesedan äro inne på <i>historiens</i> område.

Drottning <i>Blanka</i> var en lika snillrik som
vacker qvinna, men tycks ej hafva haft något
hjerta.  Sin gemål, Magnus Erikson, med hvilken
hon blef förmäld 1335, förstod hon att styra 
efter sin egen vilja, hvarför han, så väl som för
sin svaghet och efterlåtenhet i öfrigt, af sina 
undersåtare erhöll öknamnet <i>Smek</i>.

Med sitt sprittande fransyska blod och sin
glödande inbillningskraft förenade drottning Blanka 
en oemotståndlig håg för att intrigera.  Sin
gemål insnärjde hon helt och hållet i sina 
spindelfina, men icke destomindre starka garn, deri
han, enfaldig och loj som han var, ohjelpligt
hemföll åt hennes godtycke.

Drottningen hade en älskare, vid namn Bengt
Algotson, en utmärkt vacker, ståtlig och inställsam 
man.  Han var son af Westgöthalagmannen
Algot Bengtson.

Åt denne skänkte hon sin gunst i aldrarikaste 
mått och förstod genom sina konster drilla
det så, att han blef en gunstling äfven hos 
konungen, hvilken för hans skull återupplifvade
det sedan åttio år afskaffade jarl-embetet och
gjorde Bengt Algotson till jarl, samt utnämnde
honom till hertig öfver Halland och Finland.  
Detta måtte dock hafva varit blott en <i>titel</i>, 
eftersom de båda landskapen äro så långt från 
hvarandra belägna.

Det gick dock med Bengt Algotson som med
många andra af lyckan gynnade, särdeles af 
hofgunst öfverhopade, att han blef öfvermodig, 
sjelfrådig och trotsig, öfver all höfva.  Han hade
hos den svage konungen, som var helt och hållet 
blind för hans förhållande till Blanka, fått
ett sådant öfvertag, att monarken aldrig vågade
ett inkast mot den djerfve gunstlingens yttrade
vilja och önskningar, för att icke tala om hans
makt öfver drottningen, hvilken helt och hållet 
såg med Bengts ögon och tänkte med hans
tankar.

Detta förtröt hela Sveriges befolkning och
ännu mer hofvet, der Bengt Algotson för sin 
högfärd och sitt krossande öfvermod hade fått många
fiender och än flera afundsmän öfver hans ovanliga 
lycka.  Men aldra mest och djupast måste
dock den punkt, hvarpå sakerna stodo, såra 
konung Magni och drottning Blankas redan 
fullvuxna söner, <i>Erik</i> och <i>Håkan</i>, af hvilka den 
förstnämnde var tagen till sin fars medregent och
sedan några år förmäld med en ung, älskvärd
prinsessa, <i>Beatrix af Brandenburg</i>.  Af mera 
manlig karakter, än hans far, föresatte sig Erik att
med ens göra slut på Algotsons välde, hvilken
äfven emot <i>honom</i> visade sig högdragen och 
obändig, men råkade dervid i en sådan onåd hos sin
egen mor, att denna inom sig svor hans förderf,
helst hon aldrig hade rätt älskat den förstfödde
sonen, utan mer hans mindre rikt begåfvade
broder Håkan.

Falsk och förställsam, såsom endast <i>hon</i>
kunde vara, dolde hon dock sin ovilja under en
lånad mask af ömhet, hvaraf den intet ondt
anande sonen helt och hållet bedrogs.  Hon bjöd
honom, att tillika med sin älskade gemål, den
blomstrande Beatrix, och deras tvänne späda
barn tillbringa julen i det kungliga föräldrahuset, 
och de kommo.  Drottningen syntes 
uppbjuda allt till deras värdiga mottagande och 
undfägnande, och högtidsglädjen stod högt i tak,
då plötsligt Beatrix och de båda barnen nästan
samtidigt insjuknade och genast dogo.  Erik,
som, äfven sjuk, såg dem alla gå bort, under
förfärliga plågor, kämpade längst mot det onda,
men dukade slutligen under derför, äfven han, i
en ålder af nyss fyllda tjugotvå år (1359). -- 
De unga makarne hade, som det då allmänt
troddes och sades, tillika med sina barn fallit
offer för en onaturlig moders furielika hämnd.

Håkan, den yngre sonen, som redan vid fyra
års ålder blifvit af Norriges ständer utvald till
sin faders efterträdare på norska thronen och
vid tolf år förklarad myndig, samt fullgod att
regeringen tillträda, uppviglades efter broderns
död af svenska adeln, som hade sina planer med
att söndra far och son, till uppror mot Magnus 
Smek.  Men han ångrade sig snart och förlikte
sig med sin fader, som då tog honom till 
medregent i Sverige, efter Erik.  Det varade dock
icke länge, förr än adeln, ursinnig öfver denna
förlikning, gjorde uppror och från Sverige 
fördref så väl Magnus som hans drottning och son,
hvilka då flydde till Norrige.

För att ur fångenskapen rädda sin far, hvilken 
kort derefter, i ett krig med hertig Albrecht
af Mecklenburg, blef öfvervunnen och fängslad,
måste Håkan afsäga sig svenska thronen och 
åtnöja sig med Norriges thron allena.

Håkan firade, straxt derefter, med mycken
ståt, i Köpenhamn sitt bröllop med danske 
konungen Waldemar Atterdags dotter, <i>Margaretha</i>,
då endast på elfte året gammal, men hvilken han
dock icke som gemål hemförde, förrän hon 
hunnit till mognare ålder.  Det var på detta 
bröllop, som lönen för den förfärliga illbragd Blanka
begått väntade henne, det var här hon mötte den
Nemesis, hvilken skulle betala henne med samma 
mynt, som hon sjelf utdelat.  Hon dog här
plötsligt (1363), under de förfärligaste plågor,
förgifven, som det sades, af kung Waldemar 
Atterdag sjelf, hvilken hittills alltid visat sig såsom
hennes vän, så länge hon hulpit honom att 
intrigera mot Sverige, hennes eget land, men som
nu icke tyckte sig längre behöfva hennes 
vänskap, utan snarare fruktade densamma.  Hon
begrafdes i Ringstad.

<b>Blenda.</b>  Om denna svenska hjeltinna har
blifvit mycket både taladt och skrifvet, och fastän 
ingen skriftställare förmår uppgifva tiden, då
hon lefvat och utfört den stora bragd, hvarför
hon från tidehvarf till tidehvarf blifvit berömd,
så är dock säkert, att hon <i>verkligen</i> utfört den.  
Derom vittna alla de från andra sig särskiljande
bruk, seder och förordnanden, som ännu intill
<i>våra</i> dagar fortvarat inom den ort, der den 
raska Blenda bodde.

<i>Alle</i> hette den konung (förmodligen 
fylkeskonung), som då regerade i Småland, och han
var borta, med alla sina vapenföra män, i ett
härnadståg mot den norske konungen.  En dansk
konung <i>Taxe</i> passade då på tillfälle, att med en
stor här falla in i det värnlösa Småland, hvarest 
endast qvinnor, barn och orkeslösa gubbar
funnos qvar, och brände och härjade der, alldeles 
förfärligt.  Taxe stupade dock snart, men
en annan trädde i hans ställe och for, om möjligt, 
ännu värre fram i det olyckliga landet, så
att Wirestads, Stenbrohults och Agunnaryds socknar 
snart blefvo alldeles ödelagda.

Då bodde i Konga härad en ung, mycket
förnäm jungfru, vid namn <i>Blenda</i>, hvilken, då
hon hörde omtalas det elände, som öfvergått en
del af Småland och hotade allt det öfriga af
landet, med manligt mod beslöt att sätta en gräns
för förödelsen.  Och hon gick härvid, ehuru ung,
tillväga med all den klokhet och besinning, som
man blott skulle väntat af år och erfarenhet.

Hon sände således ut budkaflar omkring alla
socknar och byar samt stämde alla qvinnor till
ett ställe, vid namn <i>Gemla</i>.  Alla, lät hon säga,
som ville vara henne behjelpliga vid fiendens
fördrifvande, skulle der infinna sig, medförande
alla slags mat- och dryckesvaror, så mycket 
deras hus förmådde.  Detta skedde: qvinnorna från
Konga, Albo, Kindevalds, Norrvidinge och 
Uppvidinge härader inställde sig vid mötesplatsen,
medhafvande stora lass af öl och mat.

Blenda höll nu till dem ett alla sinnen 
elektriserande tal, uppmanande dem att, under 
männernas frånvaro, rädda hus och hem, barn och
gamla föräldrar från den hotande förstörelsen.  
De ville det, allesammans, hvarefter de förseddes 
med vapen af alla slag, dem Blenda låtit
samla och föra till samlingsplatsen.  Och så 
tågade qvinnohären, utrustad med lior, yxor, knifvar, 
spett och andra tillhyggen, bort till sjön
Salen, i närheten af den så mycket beryktade
Bråvalla hed, der de slogo läger och rastade.

Här, på slätten, tillagades nu det största
gästabud man någonsin hört omtalas, i det att
all den mat och allt det öl Smålandsqvinnorna
ditfört, framsattes och uppdukades på det mest
smakliga och inbjudande sätt.

När allt var i ordning sände Blenda bud till
danskarne, som lågo lägrade några få mil 
derifrån, med anhållan, att de ej måtte vidare härja
landet, utan i dess ställe komma till Bråvalla
hed och hålla till godo med det gästabud, som
Smålands qvinnor hade för dem tillredt.  Dessa
stackars qvinnor -- hade budet uppdrag att säga
-- voro utledsna vid ensamheten; och då de ej
kunde veta <i>när</i> eller <i>om</i> deras män skulle 
återkomma, ville de fördrifva några stunder under
glädtigt samspråk med de danske krigsmännen,
som ingalunda skulle ångra det omak de gjort
sig, enär man hade fullt upp med mat och dryck
att undfägna dem med.

Detta lät ju ytterst lockande för danskarne,
som länge lidit af krigets försakelser och 
strapatser; ty de hade redan för flera dagar sedan
förtärt det sista af de i Småland med våld tagna
förråden.  De logo i skägget åt de “karlgalna
qvinnorna“, som de kallade dem, men lofvade
dock med mycken vänlighet, att hörsamma 
deras godhetsfulla inbjudning.

Och så bröto danskarne upp och i spetsen
för dem den nyvalde konungen.  Men då de 
anlände till den betecknade platsen sågo de ingen
enda menniska der, ty qvinnorna hade gömt sig
i den närbelägna skogen.  “Stor sak i käringarna!“
sade de då sins emellan, “de komma nog fram
sedan.“  Och nu kastade de sig med hungriga
vargars glupskhet öfver den tillredda maten och
sparade icke heller de bukiga öltunnorna.  
Kungen sjelf och hans höfvidsman voro ytterst 
upprymda, och så voro äfven soldaterna.

Ändtligen blefvo dock gästerna litet tunga
på maten och deras i skogen gömda värdinnor
lurade blott på det ögonblick, då de skulle få
rycka fram med den <i>sista</i> trakteringen.  Den ena
dansken efter den andra somnade af och snart
var af hela den talrika hären ingen enda vaken.

Som de nu lågo der, i största oordning strödda 
öfver fältet, djupt insomnade, väldigt 
snarkande och utan vapen, ty dem hade de straxt
före måltiden lagt ifrån sig, smögo sig qvinnorna
i ett nu fram ur skogen, öfverföllo och slagtade
dem, på det jämmerligaste sätt, så väl konungen, 
som hela hären, hvaraf blott en enda man
undkom, som kunde förtälja om de andras öde.

Härmed var dock icke allt vunnet; ty väl
var hufvudhären slagen, men en afdelning deraf
fanns ännu, som, afsöndrad från de öfriga, nu
som bäst, under nattens mörker, härjade och
plundrade i byarne mellan Åsnen och Salen.  
Detta visste Blenda och hon beslöt att förgöra
äfven <i>dessa</i> fiender.  Hon meddelade sitt förslag
åt qvinnorna, hvilka, segerdruckna som de voro
efter den nyss utförda blodiga bragden, gerna
samtyckte till detsamma.

Blenda fördelade således sin här i tre lika
afdelningar och satte två bland de raskaste 
flickorna, <i>Ramborg</i> och <i>Sigrid</i>, till anförarinnor för
de två, under det hon sjelf anförde den tredje.  
Och så begåfvo de sig å väg, tidigt i daggryningen, 
för att öfverraska fienden, som icke var så
långt derifrån.

För att dock icke i förtid väcka uppmärksamhet 
gjorde de alldeles så som det berättas i
sagan, om <i>Macbeth</i>, de buro framför ansigtet
hvar sin stor granruska, så att det såg ut, som
om en skog hade kommit vandrande.

Äfven <i>detta</i> företag lyckades.  Danskarne
hade nyss lagt sig att sofva och som de visste,
att inga svenska män funnos der, af hvilka de
behöfde frukta en öfverrumpling, hade de ej 
någon utpost, som kunde varna dem.  Qvinnohären
rusade således öfver dem från tre olika håll och
dödade dem, samt och synnerliga, innan de hunno
sätta sig till motvärn.  Anföraren, som hette
<i>Baste Stark</i>, blef af segervinnerskorna begrafven
och hans graf, nära Ströby gärde, visas ännu i
dag, under namn af <i>Baste hög</i>; men med de
andra liken gjorde man sig intet besvär, utan
lät dem ligga der, till korpars och andra djurs
byte, strödda öfver slätten, såsom de lågo, hvaraf
den närbelägna byn sedan fick namnet <i>Ströby</i>
och heter så ännu i dag.

Nu först var segren fullständigt vunnen och
aldrig har väl någon general återvändt från 
striden mer stolt och glad, än den unga Blenda, i
spetsen för sin qvinnohär.  Hon påstås då hafva
ridit på en hvit häst, iklädd en fjäderprydd hjelm
och med en dyrbar sköld samt ett dito svärd,
hvilket alltsammans hade tillhört den fallne 
danske konungen.  Der fanns ej i hela skaran en
enda qvinna, som ej halft dignade under bördan
af vapen, kläder och dyrbarheter, ty man hade
helt och hållet utplundrat de fallna fienderna.  
Derjemte medfördes en stor mängd hästar, ett
byte, som ej var att förakta.

När då de tappra qvinnorna kommo öfver
Helge å till en helt annan trakt af Bråvalla hed,
slogo de läger och rastade i flera dagar, 
hvarunder de anställde offer åt sina gudar; ty 
händelsen timade långt före christendomens 
införande.

Hur stor blef ej, vid återkomsten från 
norska kriget, så väl konung Alles, som alla hans
mäns öfverraskning, då de förnummo hvad qvinnorna 
under deras frånvaro hade uträttat.  Kungen 
utlyste genast ett stort allshärjarting, dit
han kallade alla sina undersåter och hvarvid han
tillerkände de tappra qvinnorna, som utfört en
sådan hjeltebragd, åtskilliga förmåner, hvilka de
skulle till everldliga tider få bibehålla. -- Först
och främst skulle hvarje flicka inom de fem 
häraderna <i>Konga</i>, <i>Albo</i>, <i>Kindevald</i>, <i>Uppvidinge</i> och
<i>Norrvidinge</i>, hvilka nu benämndes med ett 
gemensamt namn <i>Wärends</i> härad, till ett beständigt 
minne af det <i>värn</i> deras qvinnor egnat sin
hembygd -- först och främst, säga vi, skulle alla
flickor inom Wärends härad få ärfva sina 
föräldrar, alldeles lika med bröderna; ty på den 
tiden hade qvinnan i Sverige <i>eljest icke</i> något arf.  
Äfven åt enkorna förlänades rättighet, att vid
mannens död taga hälften af hvad i boet fanns,
så väl fastighet, som lösören.

Vidare gafs åt flickorna den förmånen, att
på sin bröllopsdag låta ledsaga sig med pukor,
trummor och andra krigiska instrumenter till
kyrkan, ja ända fram till altaret, en sed, som
varit bibehållen ända till för några få decennier
sedan. -- Slutligen fingo Wärends qvinnor bära
ett slags fältbindlar, eller granna gördlar, af rödt
kläde med silfverplåtar, guldfransar och annat
glitter, hvilka för deras stammödrar hedrande
segertecken af de efterkommande nyttjades ännu
för en mansålder sedan, men som nu existera
endast i någon enda bondgård här och der och
förevisas på begäran för vettgirige resande, 
såsom en sällsynthet från fordom.

<b>Blixenstjerna, Charlotta Elisabeth,</b> blef inom
sin familj på ett högst eget sätt minnesvärd.  
Hon var dotter af statssekreteraren Thomas 
Blixenstjerna och gifte sig 1718 med hofmarskalken
friherre Sven Cederström.  Hon dog som enka
1776, 74 år gammal.  Men då hennes afkomlingar 
i rätt nedstigande linie ville taga hennes
qvarlåtenskap i besittning, befanns att den aflidna
hade, medelst skuldsedlars utfärdande, bortskänkt
alltsammans, den betydliga fasta egendomen 
inberäknad, till en baron Anders Cederström, för
det hennes sondotter ej velat gifta sig med 
honom. -- Ett besynnerligt skäl till att göra sina
afkomlingar arflösa.

<b>Blommenberg, Anna Dorothea,</b> enka efter 
framlidne direktören Blommenberg, uppnådde en 
ålder af öfver 100 år.  Hon skänkte 1841 till 
Murbeckska Inrättningen en summa af 3380 rdr och
ytterligare 1847, d. 11 Sept., den dagen hon
fyllde 100 år, 1500 rdr till samma välgörenhetsinrättning 
(en uppfostringsanstalt inom hufvudstaden 
för mycket fattiga flickor).

<b>Blomstedt, Anna Sofia,</b> dotter af kaptenen vid
enkedrottningens regimente Johan Magnus B., föddes 
1777 och gifte sig 1809 med general-löjtnanten, 
en af rikets herrar, grefve Claes Horn af
Åminne i hans andra gifte.  Hon dog i November 
1858 och har genom en urkund af Februari
månad samma år bildat en <i>stiftelse för militärenkor 
och döttrar</i>, med företräde åt dem efter
underlöjtnanter och kaptener samt dem som äro af
naturen vanlottade, vidare åt enkor med flera barn.

Fonden, som är ställd under förvaltning och
vård af direktionen öfver arméns pensionskassa,
består af egendomen N:o 6 i qvarteret Näckström 
af Jakobs församling i Stockholm, hvilken
skall uthyras och hyrorna anslås till pensioner
à 150 rdr.  Den 19 December 1860 tillsatte 
direktionen 48 pensionsrum, sedan kompetenta 
sökande genom annons i bladen blifvit uppmanade
att sig anmäla.

Tillsättning af flera lediga pensionsrum skedde 
kort derefter.

Egendomen består af tvänne eller rättare
tre särskilda hus, af hvilka det ena i godt stånd
är af direktionen uthyrdt på 10 år emot 5000
rdr jemte underhållsskyldighet.  De andra två
husen äro i det mest förfallna skick, hvarföre
direktionen antingen måste ombygga eller 
försälja dem.  I afseende å svårigheten för 
direktionen att företaga ombyggnaden, har densamma 
ingått till K. M:t med anhållan om bifall
att försälja husen, hvilka såsom tomtplatser äro
ibland de mest väl belägna i staden, vid 
Berzelii park och Arsenalsgatan.

Denna hemställan lärer varit hänskjuten till
hr justitiekanslerns yttrande, och på hans 
tillstyrkande lärer K. M:t nyligen hafva bifallit 
husens eller rättare tomtplatsernas försäljning.

<b>Blå, Ingeborg Gregersdotter,</b> utgör ett bland
de många bevisen på det vanskliga och osäkra
uti menniskornas uträkningar.  Enka efter 
riksrådet Mattis Ödsgislesson Lillje, med hvilken hon
år 1416 blifvit gift, testamenterade hon före sin
död (1453) sitt gods <i>Arnö</i> i S:t Nikolai socken
af Nyköpings län till Nyköpings kloster, likväl
med förbehåll af everldliga messor för hennes
och hennes anhörigas själar, samt afled i den
fasta tron, att man der skulle messa så länge
verlden står. -- Och dock var icke ett århundrade 
från detta hennes förordnande tilländalupet, 
förrän klostren inom Sverige voro upphäfda 
och en annan lära, än den katholska, herrskade 
öfver hela landet. -- Hur gick det sedan
med messorna för den fromma fruns och hennes
älskade anförvandters själar?

<b>Bläsing, Ulrika,</b> gift med repslagarålderman
Olof Sjöstedt, testamenterade 1815, gemensamt
med mannen, 15,000 rdr rmt till Kungsholms
församling i Stockholm.  Afkastningen skulle 
användas till lön åt en barnlärare och åt fattiga
inom församlingen.

<b>Bock, Carolina Sofia,</b> är den vidtberömda,
ovärderliga scenens konstnärinna, som vi alla
känna.  Hon är född i Stockholm d. 28 Aug.
1792 och heter i sig sjelf <i>Richter</i>.  Till 
theaterskolan kom hon 1806, men tillträdde redan ett
år derefter, eller 1807, sin tjenst vid kongl. 
theatern, såsom verklig aktris.  Det första stycke,
hvari hon uppträdde, var <i>Folke Birgerson</i>. -- 
Mamsell Richter gifte sig första gången (1813)
med kammarmusikus Svanberg, violist vid kongl.
kapellet, efter hvilken hon dock snart blef enka.  
År 1826 gifte hon sig för andra gången och det
åter med en kammarmusikus, nemligen den 
utmärkt skicklige flöjtisten Bock, hvars toner den
theater- och concertbesökande publiken så ofta
hade tillfälle att med verklig förtjusning höra.  
I detta äktenskap föddes sju barn, hvaraf dock
de sex äldsta dogo helt späda.  Endast det yngsta 
blef vid lif, dottern Bertha, nu sin mors 
sällskap och tröst, hennes stöd och glädje på 
ålderdomens dagar.

Att fru Bock under sin femtiosexåriga 
tjenstgöring vid kongl. theatern varit en talang af
första ordningen behöfver icke ens sägas, ty det
veta alla, som haft lyckan se henne uppträda,
samt äfven de, som icke haft denna förmån, ty
ryktet om hennes oförlikneliga sätt att utföra
alla henne anförtrodda roller, har varit vida
spordt.  Synnerligast har hon excellerat i 
gummroller, nemligen i den finare genren deraf, och
aldrig -- derom äro alla öfverens -- kommer
<i>någon</i> att häruti ersätta henne.  Det fina, fulländade 
sätt, hvarpå hon återgifvit sina stundom
kantiga, gnatiga och vresiga, stundom åter goda,
medgörliga och älskliga gummor, förtjenar och
har också vunnit ett allmänt erkännande.  Till
och med från högsta ort har man sökt att 
genom en vacker gåfva gifva henne sitt rättvisa
bifall och sin stora belåtenhet tillkänna.  Fru
Bock erhöll nemligen 1857, på femtionde årsdagen 
af hennes anträde till kongl. theatern, af
H. M. konung <i>Oscar</i> en guldmedalj af största
storleken, att i blått band bäras på bröstet, 
hvilken medaljs åtsida framställer nämnde konungs
bröstbild, hvaremot på frånsidan finnas graverade
orden <i>Litteris et artibus</i>. -- Detta var för den
utmärkta konstnärinnan en skön jubeldag, men
dock icke mer än en billig hyllning åt hennes
förtjenst.

De stycken, hvari fru Bock excellerat och
deri hon skördat sina högsta triumfer, äro: 
<i>Grefvarne Klingsberg</i>, <i>Tre hustrurs man och dock 
ungkarl</i>, <i>Bildhuggaren</i>, <i>Doktor Wespe</i>, <i>De sedesamma,
eller fruntimmerna sins emellan</i>, <i>Verldens dom</i>,
<i>Polkan</i>, <i>Anna af Österrike</i>, <i>Hvita Frun</i>, <i>Slottet
Montenero</i>, samt som <i>Viarda i Preciosa</i> och som
<i>markisinnan i Regimentets dotter</i>.

Förutom aktris har fru Bock äfven varit 
lärarinna för qvinliga elever, en befattning, den
hon i 20 års tid innehaft.

Den 26 Juni 1863 hade fru Bock sin afskedsrecett, 
dervid uppfördes den lilla nätta komedien
<i>Porträttet</i>, hvari fru Bock spelade farmodern,
samt <i>Figaros bröllop</i>, deri recettagerskan icke
hade någon roll. -- Huset var utsåldt, i trots af
den för spektaklers gifvande så olämpliga tiden,
d. 26 Juni, alldeles samma förhållande som vid
fruarne <i>Almlöfs</i> och <i>Gelhaars</i> afskedsrecetter,
hvilka båda äfvenledes gåfvos den ena d. 26
Juni, den andra d. 29 Juni, fastän på sins emellan 
olika årtal.

Det är i sanning med ett visst vemod man
yttrar, att man aldrig mer får skåda fru Bock
på vår scen.  Den nu<footnote>1864. </footnote> sjuttiotvå-åriga skulle 
visserligen ännu kunna uppträda, ty hon har
helsa och vigör som en knappt femtioårig, och
hvad minnet beträffar, har det ännu ej börjat
svika henne.  Men hon påstår sjelf, att publiken
bör hafva ledsnat vid henne -- något som visst
ej är förhållandet, men som hvarje offentligt 
uppträdande person känner -- eller inbillar sig, vid
ålderdomens annalkande.  Också må vi ej 
förtänka den i så många år flitigt sträfvande, att
hon en gång velat sätta sig i ro och njuta sin
frihet.

<b>Boije, Albertina Wilhelmina,</b> testamenterade
som enkefru Wildt till Nikolai församling i Stockholm 
ett hus vid Westerlånggatan, som år 1855
såldes för 18,075 rdr, hvaraf räntan skall användas 
till 5 pensioner åt fattiga borgarenkor inom
församlingen.

<b>Boije, Margaretha,</b> dotter af öfversten Hans
B. af Gennäs, blef första gången (1620) gift med
öfversten Henrik Horn af Kanckas och andra
gången med riksrådet och generalen Arvid 
Forbus.  Hon var en intim vän med Ebba Brahe,
älskade vitterhet och samlade folkvisor.  I 
personalierna öfver henne yttras: “Fru Margaretha
har sina gudeliga meditationer uti sång på 
melodi ställt, som efter henne lemnade äre, 
dermedelst hon äfven i sin dödsberedelse sin själ
från denna verlden till det himmelska skilde och
transporterade.“  Hon dog 1668 och ligger 
begrafven i Riddarholmskyrkan, jemte hennes 
sednare man, båda uti präktiga kopparkistor, prydda
med deras vapen.

Med Horn hade hon trenne söner, deribland
Göran, som 1656 drunknade vid Drottningholm,
tillika med sin fästmö.  I sednare giftet hade
hon en dotter och en son, Jakob Forbus, som i
unga år blef ihjälkörd.

En <i>Margaretha Boije</i>, dotter af knekte-höfvidsman 
Nils B., förbjöds 1642 af konsistorium i
Åbo tills vidare sakramentet, för det hon låtit
taga ett dödt barn ur benhuset i Perno kyrka
och lägga det på en äng, i afsigt att väcka 
misstankar mot en skräddares hustru, med hvilken
hon kommit i oenighet, att hafva mördat detsamma.

<b>Bolksdotter, Gerdika,</b> blef enligt Rhyzelius
år 1403 vigd till abbedissa i Wadstena kloster,
sedan den första abbedissan derstädes Ingegerd
Algotsdotter blifvit afsatt för sina lösliga seder.  
Gerdika afsade sig tjensten 1422 och dog 1438.

<b>Boman, A.</b>  Den 2 Maj 1863 skänkte 
mamsell A. Boman med varm hand till Upsala 
universitet 15,000 rdr rmt, att utgöra en fond för
trenne stipendier, dels till förmån för afkomlingar 
af aflidne prosten Blixén, dels för medicine
studerande.  Med det ena stipendierummet afses
särskildt att uppmuntra studiet af ögonsjukdomar.  
-- På aftonen samma dag den vackra gåfvan 
öfverlemnades, uppvaktades mamsell Boman
med serenad af medicine studerande.

<b>Bonaparte, Christina.</b> -- En hvar, som 
varsnar detta namn bland vår samling af anteckningar 
öfver <i>svenska qvinnor</i>, kan ej annat än
med skäl förundra sig öfver att finna det här.  
<i>Christina Bonaparte</i>, en dam lika besynnerlig till
sin personlighet, som fallet är, att hon kan räknas 
bland Sveriges qvinnor, har emellertid ganska 
riktigt under någon tid -- d. v. s. <i>ett par år</i>
-- tillhört vårt land.  Förklaringen härpå lyder
som följer:

<i>Christina</i> var dotter af en bland franske 
kejsaren Napoleons bröder, prinsen af Canino 
Lucien Bonaparte.  Hon blef 1818, i Rom, gift med
en svensk, grefven och kommendören Arvid Posse,
reste med honom till Sverige och bodde någon
tid med sin make på hans egendom Fogelvik i
Kalmare län.  Af hvilken orsak oenighet uppstod
mellan makarne är ej kändt, men skiljda blefvo
de, 1820, således efter endast två års äktenskap.  
-- Den unga grefvinnan gifte sig sedan med två
engelsmän, en efter annan; först med sir Charles
Wyse, som blef engelsk minister i Athén, sedan
med lord Dudley Stuart, som dog i Stockholm
på 1850-talet.  Men till det ovanliga med denna
dam hörer, att hon ingendera gången blef enka,
utan skiljd vid alla sina tre männer.

<b>Bonde, Bothild,</b> dotter af Bondeättens 
stamfader Thord Bonde, var egentligen ingen svensk
drottning, men hon var dock, att börja med, en
svensk qvinna och blef efter döden ett svenskt
helgon.  Af en mycket förnäm slägt, blef hon
förmäld med den utmärkt sköne, men lika 
utmärkt lättsinnige danske konungen Erik Ejegod,
som snart ledsnade vid hennes sällskap och fann
mera nöje i umgänget med andra fruntimmer.  
Fördragsam, ända till öfverdrift, påstås drottning 
Bothild, långt ifrån att hata och sky dessa 
föraktliga qvinnor, som gjorde henne så mycken
förtret, hafva sällskapat med dem, varit utmärkt
vänlig emot dem, ja, till och med kammat deras
hår. -- Denna ovanliga fördragsamhet gjorde,
säger häfden, att hon dock bibehöll konungens
ömhet och bevekte honom till ånger, så att han
med henne företog en vallfart till Christi graf,
men dog på ön Cypern och blef der begrafven.  
-- Det var ej enligt med Försynens beslut, att
någondera af de vallfärdande makarne skulle
återse fosterlandet; ty medan Bothild fortsatte
resan till den heliga grafven, dog äfven hon på
vägen (1105) och begrofs i Josaphats dal. -- 
Hon blef dock efter döden upptagen bland 
helgonen, allt för sin ovanliga godhets och 
eftergifvenhets skull.

<b>Bonde, Catharina,</b> konung Erik IX:s eller 
Heliges yngsta dotter, var gift med norske 
höfdingen Nils Blaka, hvars far var Simon Kalf och
modern Maria, konung Harald Gylles dotter.  
Dottern af Nils Blaka och Catharina Bonde hette
Christina och blef gift med stamfadern för 
<i>Lämaslägten</i>, Håkan jarl i Götha rike.

<b>Bonde, Charlotta,</b> född 1789 och död 1855,
var dotter till en af rikets herrar grefve Carl
Göran Bonde.  Hon gifte sig första gången 1806,
vid sjutton års ålder, med excellensen grefve
Gustaf Trolle-Bonde till Björnö, men blef från
honom skiljd 1809 och ingick sedan i nytt gifte
med generaladjutanten grefve Carl Henrik 
Anckarsvärd. -- Grefvinnan Anckarsvärd hade den 
lyckan, att redan som ung flicka, nemligen 1804,
genom lottning, som skedde inom Hofrätten, 
erhålla Follnäs fideikommiss i Södermanland, som
David Gotthard Henrik Hildebrand gjort till 
fideikommiss åt sin systerson, friherre Knut 
Henrik Bonde, hvilken dog, innan han derom hann
att något förordna.

<b>Bonde, Edla,</b> dotter af Westgöthahöfdingen
Erik Göthe och Cecilia, konungadotter från 
Danmark.  Hon blef gift med Thord Bonde, kallad
Princeps Gothorum (Götha höfding), vid åren
1090--1100. -- Den lysande Bondeätten räknar
dessa såsom sina stamfäder.  Af Bondeätten 
hafva 5 konungar -- Erik den Helige, Knut, Erik
X, Erik XI den Läspe och Carl VIII Knutsson -- 
suttit på Sveriges thron, samt flera drottningar
på Danmarks och Norriges throner.  Att uppräkna 
alla andra stora män i Bondeätten skulle
här blifva för vidlyftigt; nog af, få eller ingen
adlig ätt kan uppvisa en sådan kung-adlig 
ätteledning, om man undantager Wasaätten, hvilken
sednare dock är utdöd, då deremot Bondeätten
ännu fortlefver, samt har i våra dagar inympat
nytt, utländskt kungablod i sina ådror.

<b>Bonde, Helena,</b> äldsta dotter till Richissa, 
konung Waldemar den Stores i Danmark dotter,
och Erik X, hvilken år 1210 kröntes till Svea
och Götha konung, samt syster till Erik XI, 
Läspe och Halte.  Helena blef gift med Erik 
Johansson Långe af Folkungaätten, som gjorde
uppror mot konungen, sin svåger, upphäfde sig
sjelf till konung och tvang Erik att begifva sig
ur riket, efter slaget vid Oluström 1230.  
Emellertid blef Knut Johansson Långe sårad i slaget vid
Sparrsätra 1234 och dog kort derefter af sina sår.

<b>Bonde, Helena,</b> sondotter till kung Erik den
Helige och dotter till Knut, konung öfver Svea
och Götha rike, blef gift med Holmgeir Knutsson Folkunge 
d. ä., jarl i Östergöthland.

<b>Bonde, Ingeborg,</b> konung Erik X:s tredje 
dotter och syster till konung Erik Läspe och Halte,
blef år 1230 gift med den namnkunnige Birger
jarl af Bjälbo, hertig af Östergöthland och i
många år riksföreståndare, samt stamfader för
Folkungaätten i Sverige. -- Ingeborg dog 1254,
hvarefter Birger gifte sig med Mechtild, enka 
efter den danske konungen Abel.

<b>Bonde, Ingeborg,</b> dotter af konung Magni
råd Thord Thordsson Bonde, var tre gånger gift;
första gången med Måns Guttormsson till Lilljestad, 
andra gången med Linvard Philipusson,
och tredje gången med Daniel Knutsson.  Hon
gaf 1375 några gods till Wadstena kloster.

<b>Bonde, Margaretha,</b> konung Erik IX:s äldsta
dotter, blef år 1185 gift med norska konungen
Sverre, Sigurd Jorsalafarares son, och moder till
konung Hakon, eller Håkan.  Hon dog 1202.

<b>Bonde, Margaretha,</b> har år 1713 från trycket
utgifvit ett af henne från tyskan öfversatt arbete
med titel: <i>Doct. Joh. Brähmers Betragtelser om
thrones förbråkade rö och rykande veka</i>.  Hon var
troligen yngsta dottern af ryttmästaren Carl Philip 
B. och gift med öfverstelöjtnanten Johan
Sparre, som dog 1701.  Sjelf dog hon 1728.


<b>Bonde, Maria Elisabeth,</b> dotter af 
riksskattmästaren Gustaf B., föddes 1654 och blef 1674
gift med öfverstelöjtnanten Axel Claesson 
Bjelkenstjerna, som omkom i sjöslaget mot danskarne
d. 1 Juni 1676.  Hon vistades sedan, efter sin
mans död, i sin slägtinges, kongl. rådet och 
presidenten i Svea hofrätt Knut Kurchs hus, utur
hvilket hon en söndagsafton blef med våld 
bortröfvad af amiralen Johan Wachtmeister och 
öfversten Hastfehr, samt gift (1680) med landshöfdingen 
i Stora Kopparbergs län Nils Gripenhjelm.  
Kongl. rådet Kurch och hans hustru Anna 
Christina Pehrsdotter inlemnade häröfver en 
klagoskrift till konungen, hvilken lät genom 
kanslirådet Lindsköld svara, det konungen väl funnit
ett ringa nöje i händelsen, samt att han ansåge
saken af mindre betydenhet.  Hon dog 1736, 30
år efter sin sista mans död, och fastän de hade
8 barn, deribland 5 söner, så utdog likväl 
friherrliga ätten Gripenhjelm med sonen Nils, som
afled 1759.

<b>Bonde, Märtha,</b> konung Erik X:s andra 
dotter och syster till Erik XI, var gift med 
riksrådet och riddaren Nils Sixtensson Sparre till
Tofta och blef stammoder för Sparrar och 
Oxenstjernor.

<b>Bonde, Sigrid,</b> yngsta dottern till konung
Knut i Svea och Götha riken och syster till 
konung Erik X, som dog 1216.  Hon blef gift med
kongl. rådet Magnus Knutsson Brok af Folkungaslägten.

<b>Bonnat, Juliana,</b> dotter af generalmajoren 
och hofstallmästaren Bastian B., blef gift med
Gustaf Gyllenstjerna till Björkesund.  Hon blef
genom Svea hofrätts dom d. 29 Nov. 1644 skiljd
från sin mans gods Björkesund, derföre, att hon
ej förmådde att inom laga tid bevisa sin adliga
härkomst.  Men hennes döttrar, <i>Gunilla</i> och <i>Anna
Gyllenstjerna</i> fingo dock samma år Kongl. Maj:ts
bref på att få anses för frälse, ehuru deras mor
genom nyssnämnda dom blifvit förklarad ofrälse.

<b>Boose, Kerstin Johansdotter,</b> var dotter af 
befallningsmannen på Tawastehus slott Johan Boose,
som lefde i början af 1600-talet.  Hon var två
gånger gift: första gången med en herre vid namn
Björn Bengtsson, som var adelsman, ehuru 
slägtnamnet ej blifvit antecknadt.  Härom var nu 
ingenting att anmärka, ty jungfru Boose hade ju
äktat en ädling, en hennes jemnlike i börd. -- 
Värre gick det sedan, då hon, såsom ung enka
efter nyssnämnde Björn Bengtsson, lät af kärleken, 
som spelat så många spratt, förleda sig att,
1639, ingå nytt äktenskap, denna gång med 
Bertil Nieroth, som var ofrälse, ty slägten Nieroth
hade då ej ännu blifvit i adligt stånd upphöjd.  
-- Den nygifta frun tilltalades icke, men den
stackars mannen arresterades och dömdes, enligt
då gällande lag, att afrättas, för den missgerning 
han begått, att, sjelf ofrälse, taga till 
hustru ett fruntimmer af adlig börd.  Fru Kerstin
lyckades dock att genom knäfall inför öfverheten,
samt tårar och böner, “tigga lifvet i honom“,
såsom det står; och var detta ingalunda första,
ej heller sista beviset på huru en ung, vacker
och älskvärd qvinnas tårar stundom förmå smälta
äfven de hårdaste hjertan, samt till och med
förslöa lagens svärd.

<b>Bordon, Regina Elisabeth.</b>  Enligt Inrikes 
tidningar åren 1763 och 1769 finna vi, att Bordon,
enka efter öfverstelöjtnanten von Knorring, bar
till dopet, i April 1763, sin dotterdotters dotterson, 
majoren och riddaren Carl Gustaf Moraths
lilla son.  Hon var då 80 år gammal.  Barnets
mormor, fru ryttmästerskan Agneta Gertrud von
Knorring, stod fadder.  Denne lille verldsborgare, 
som var dessa båda fruars enda arfving,
lefde till glädje för sina anhöriga, emedan i
dessa fruars familj ej varit någon manlig afkomma 
på 100 år.  Modern till barnet dog straxt
efter dopet, men mormors mormor lefde ännu i
6 år, då hon dog, 1769, 86 år gammal.

<b>Boström, Maria.</b>  Bland stora minnen 
förekomma äfven små.  Hvarje tafla har sina dagrar
och skuggor.  Till hjelteminnen -- fastän icke
af det vackraste slaget -- från en försvunnen tid
kan äfven Maria Boström räknas, så till vida
nemligen, som hon tappert trotsade alla kommunala 
författningar.  Maria Boström var gift med
en artillerist och garnisonerade jemte honom
dels i Götheborg, dels i Bohus.  Hon var en
lång, ståtlig gestalt, med skarpt markeradt 
ansigte och en svada, som kunde bringa på flykt
äfven den tappraste fältherre.  Hon utgjorde,
dels på Bohus och dels i Götheborg, alltefter
som hennes man var kommenderad, en fasa för
hela sin omgifning.  Det hade varit lättare att 
kommendera ett helt batteri de mest oregerliga 
tolfpundiga artillerister, än <i>Långa Maricken</i>,
som hon kallades.  Nästan ingen vecka förgick,
utan att Långa Maricken gick med “Spanska
fiolen“.  Detta är nu hos oss ett föråldradt 
begrepp, som torde tarfva förklaring.  “Spanska
fiolen“ var ett straffinstrument, som ännu i 
början af detta århundrade användes på kasernerade
soldathustrur, hvilka brustit i den disciplin man
ansåg nödvändig inom kasernen, framförallt hvad
ordning och renlighet angick.  “Spanska fiolen“
var af trä med hål för halsen och båda 
händerna.  Sedan detta instrument blifvit appliceradt 
på sitt offer, dref profossen synderskan 
framför sig, vid hvart annat steg ryckande i 
fiolens hals, hvilket i sin ordning orsakade en 
rörelse i förbryterskans hufvud.  Exekutionen 
bivistades vanligen af en stor skara pojkar och
andra nyfikna personer.  Det var ett folknöje
för alla, utom för den olycklige artilleristen.  
Den Långa Maricken måste, som sagt är, nästan
hvarje vecka vandra utför Bohus’ backe, ned åt
Kongelf, för att der, med “spanska fiolen“ om
halsen och profossen efter sig, representera den
svenska lagstiftningens humanitet den tiden.  Den
som mötte Maricken vid ett sådant tillfälle ryste
ovilkorligen för hennes ögon, ty de voro den
fångna tigrinnans, och rörelsen i hennes muskler 
röjde att den “spanska fiolen“ för tillfället
var af nöden.

Men en dag var hon med ens försvunnen,
till stor lättnad för alla, hennes man icke 
undantagen, utom för profossen, som gick miste
om den alltid säkert påräknade ersättningen för
“spanska fiolen“, samt för Kongelfs gatpojkar,
hvilka gingo miste om ett gratisspektakel; som
sagdt var, hon var försvunnen.

Några månader derefter inrapporterades från
Skeppslanda pastorat, att en passlös qvinna af
eget utseende, åtföljd af en mängd mer och 
mindre misstänkta qvinnor, derstädes infunnit sig,
för att hålla konventiklar.  Presterskapet, med
skäl missnöjdt, isynnerhet öfver qvinnors inblandning 
i kyrkans angelägenheter, hade derom gjort
anmälan, och konungens befallningshafvandes 
ordres utfärdades att utspana och tillvarataga de
brottsliga. -- Det skedde.  Konventiklarnes 
förestånderska befanns vara Långa Maricken; hennes
följeslagerskors namn har icke historien, men
sannolikt andra auktoriteter, upptecknat.  Långa
Maricken och hennes biträden grepos och fördes
till Bohus.  Ditkommen utbröt hon i det vildaste 
raseri, då “spanska fiolen“ ånyo sattes på
hennes hals.  “Här finnes icke frihet, hvarken i
det ena eller andra“, skrek hon med vild stämma, 
då det efter vanligheten bar utför Bohus’ 
backe.

Mången stor fältherres, mången stor mans
minne har i Bohus’ nejder förbleknat.  Långa
Marickens lefver. -- O, menskliga storhet!

<b>Botholfsdotter, Sigrid,</b> var den sista 
abbedissan i Wreta kloster, från 1513 till 1538.  Hon
fick, 1529, af konung Gustaf I alla inkomsterna
af klostret, mot vilkor, att gifva trehundra mark
örtog för detta och Askaby kloster.  Konungen
var ej hård mot detta kloster, emedan förnäma
mäns döttrar här voro intagna och hans egen
svärmor Ebba Grip vistades här under sitt 
enkostånd till 1549, då hon dog i pesten och begrafdes 
i Linköpings domkyrkas högchor. -- Botholfsdotter 
hette den 14:de abbedissan i ordningen
uti Wadstena kloster.  Hon valdes 1534 och 
afsattes 1539.

<b>Bothwild.</b>  Denna forntida prinsessas öden
äro så sammanflätade med sagan om den skicklige 
vapensmeden <i>Waulunder</i>, att vi göra bäst i
att från början tala om honom.

<i>Waulunder</i>, eller <i>Wölund</i>, lärer, ehuru 
traditionen om honom låter som en vidunderlig 
fabel, likväl varit en historisk person, hvilket bäst
bevisas deraf, att han på en annan språkets munart 
kallades <i>Willand</i>.  Då han påstås hafva 
varit bördig från vår svenska provins Småland, och
då ett härad inom denna provins ännu i dag bär
hans namn, eller rättare, namn af <i>Willands 
härad</i>, så vill det väl synas, såsom om den 
utmärkte konstnären verkligen existerat och i denna
del af Sverige haft sin bostad.

På en tid, då nationen lefde helt och hållet
af ströftåg, då åkerbruk och boskapsskötsel 
bestriddes endast af trälar, som dertill tvingades,
aldrig af friborna män, faller det af sig sjelft,
att vetenskaper och konster voro kända endast
till namnet och att alla slags handaslöjder äfven
voro högst sällsynta här.  Om någon idkade en
konst eller slöjd, var han således icke, såsom i 
våra dagar, ansedd för rätt och slätt en 
handtverkare, utan stod, såsom konstnär, i högt 
anseende hos det i allmänhet okunniga folket.

Synnerligast voro vapensmederna mycket
ärade och uppburna, ty de förfärdigade ju de
oumbärliga stridsrustningarne och de dyrbara,
verkligen beundransvärda svärden, dem de 
förstodo att väl härda och konstigt inlägga med
guld.  En vapensmed, eller guldarbetare, ansågs
jemngod med hvilken annan fri man som helst,
fastän han icke drog i härnad; ty hans yrke 
fordrade både insigt och kraft, tvänne egenskaper,
hvarpå de gamle satte högt värde.

Waulunder (Wölund, Willand), var således
en på den tiden ryktbar konstnär, hvilken icke
egde sin like.  Han berättades hafva, tillika med
två sina bröder, någon tid bott i den nordligare
delen af Upland, troligen ditflyttad från Småland,
der han måtte hafva blifvit född.  Det var i 
Upland han gifte sig och derifrån den vidunderliga
berättelsen spridde sig, som sedan fick en sådan
fart genom länder och tidehvarf; ty äfven öfver
hela det Germaniska riket är sagan om Waulunder 
känd.  Den lyder som följer:

En dag, då Waulunder och hans båda bröder 
voro ute på jagt, funno de trenne utmärkt
sköna qvinnor, dem de förde med sig hem och
togo till hustrur.  Qvinnorna, eller de 
bländsköna jungfrurna, voro komna sunnanifrån, från
<i>Mörkvedsskogen;</i> ingen visste rätt hvad deras 
fosterland hette.  Man ville till och med påstå,
att de voro Valkyrior, sända från Oden.

Men, efter att en längre tid hafva lefvat
lyckligt med sina män, försvunno de helt 
plötsligt, utan att sedermera kunna någonsin 
återfinnas.  Waulunders bröder foro att söka sina 
makar, men han sjelf satt ensam hemma och 
arbetade.  Han infattade ädelstenar i guld och 
förfärdigade väl sammansatta ringar af “guldet röda“,
som sagan säger.

Men då bodde i Nerike en konung, benämnd
<i>Nidad</i>.  Han hade hört Waulunder omtalas och
ville gerna ha honom till sin träl, för att tvinga
honom att åt sig förfärdiga allehanda kostbara
saker.  Då, på den tiden, alla i krig besegrade,
eller med list vunna, voro segrarens oomtvistade
tillhörighet, så var här blott fråga om att kunna
fånga Waulunder.

Detta var icke svårt, då man, såsom Nidad,
gick försåtligt tillväga.  Han sände några af sina
män till Upland, till Waulunders boning, för att
öfverfalla och föra honom bort med sig.  När
de anlände var Waulunder på jagt.  De gingo
då in i salen, betraktade noga hans smide och
andra kostbarheter och funno, uppträdda på ett
bastband, sjuhundrade ringar, hvaraf de togo en
enda, hvarefter de gömde sig.

Den stackars vapensmeden, djupt bedröfvad
öfver förlusten af sin älskade maka, “<i>Allhvit den
unga</i>“, återvände långsamt till sin ensliga boning.  
Vid inträdet i salen räknade han ringarne och
då han fann en af dem vara borta blef han
utomordentligt glad, ty han trodde att Allhvit
var återkommen, att hon varit derinne, tagit en
ring, gömt sig och ville öfverraska honom.

Nu satte han sig ned, för att invänta henne;
men då hon dröjde blefvo hans ögon tunga och
han föll i en djup sömn.  Vid sitt uppvaknande
fann han sig till händer och fötter fängslad med
tunga bojor.  Det var Nidads utskickade, som
hade stulit sig på honom under sömnen och som
nu förde honom med sig hem.

När han sålunda ställdes fängslad inför 
konungen tog denne Waulunders eget dyrbara och
konstiga svärd, som i hela verlden ej egde sin
like, och snart fick den olycklige se armringen,
som blifvit stulen från bastbandet i hans sal,
blänka på armen af konung Nidads dotter, den
sköna, sextonåriga Bothwild.

Den oöfverträfflige konstnärns öde blef här
ganska bedröfligt; ty drottningen, som var en
grym qvinna, gaf det onda rådet, att hans 
fotsenor skulle afskäras, så att han ej måtte kunna
rymma.  Detta verkställdes och nu sattes 
Waulunder på en holme, dit ingen annan än 
konungafamiljen hade tillträde och der en smidja åt 
honom uppbyggdes.

Att han rikligen förseddes med alla slags
metaller och ädelstenar, dem han tvangs att för
konungens räkning bearbeta, faller af sig sjelft.  
Lika begripligt är det, att han rufvade på hämnd
öfver sin grymme förtryckare.  Fången, afsöndrad 
från allt menskligt umgänge, saknande sin
sköna maka, beröfvad förmågan att gå och
vetande sitt ojemförliga svärd vara i den 
fiendes händer, hvars träl han för lifstiden var, 
fann han sig, som man lätt kan inse, outsägligt
olycklig.

Men kung Nidads dotter, den sköna Bothwild, 
hade från början intresserat sig för den
olycklige fången, kanske något för mycket för
hennes hjertas lugn, och funderade endast på
medel att kunna mildra hans olycka.  Hon 
längtade att återse honom och för detta ändamåls
vinnande samt för att få någon förevändning att
begifva sig till holmen, der han vistades, bröt
hon sönder sin armring och bad sedan sin far
om tillåtelse att få ro öfver till holmen, till 
konstnärn, för att med honom samtala om smyckets
iståndsättande. -- Fadern, icke anande den rätta
bevekelsegrunden, gaf henne lof att ro öfver dit
så ofta hon ville.

Det gick långsamt med armringens lagning.  
Troligen tyckte Waulunder det vara roligt, att
i sin enslighet hafva någon att samtala med, 
aldrahelst en ung och skön flicka, så att han,
gång från gång, längtade efter hennes besök.

Bothwild var kung Nidads äldsta barn; 
förutom henne egde han två söner, ännu i barnaåren, 
hans ögons ljus och hans hjertas yppersta 
skatter.

En dag hade dessa unga prinsar fått det 
infallet att, allena och utan att någon visste det,
taga båten och ro öfver till Waulunder, som nu
tyckte sig hafva funnit ett ypperligt tillfälle till
hämnd på sin förtryckare.  Sagan berättar hurusom 
han, sedan han mördat de båda barnen, 
afskar deras hufvuden och frånskiljde sjelfva 
hufvudskålarne, dem han på ett omsorgsfullt sätt
finputsade, samt försedde med kant, fot och 
handtag af guld och sålunda förvandlade dem till
kosteliga dryckeskärl åt konungen, som med 
fägnad emottog och begagnade dem, förtjust öfver
sin träls konstfärdighet och långt ifrån att ana
hvaraf de dyrbara bägarne egentligen bestodo.

Emellertid var der en jämmer och sorg vid
hofvet och ett idkeligt sökande efter de försvunna 
konungasönerna.  Nidads sorg var outsäglig
och äfven Bothwild sörjde djupt sina bröder.  
Hur långt var hon ej från att misstänka, att den
hon älskade var deras baneman.

Sagan berättar, att Bothwild ledde den ofärdige 
Waulunder ur smidjan, ut i den gröna lunden, 
der hon blef hans maka.

Efter några månader fick konung Nidad det
infallet, att sjelf fara öfver till Waulunder, för
att spörja, om <i>han</i> tilläfventyrs kunde gifva 
någon upplysning om de försvunna gossarne.  Det
är här, som sagan uppdukar det vidunderligaste
om denne konstnär och ställer honom i jemnbredd 
med den grekiske Dædalus.

Häfden säger nemligen, att då Nidad kom ut
till Waulunder hade denne fått färdiga ett par
vingar, på hvilka han länge och träget arbetat,
och stod nu högt på en klippa, färdig att flyga
bort.

Som han nu fann sig i skygd för konungens
vrede berättade han denne, helt oförtäckt, att
han var hans båda oskyldiga barns mördare.  
Dock afgaf han icke denna bekännelse förr, än
han låtit Nidad svärja “<i>vid skeppets bord, vid
sköldens rand, vid hästens bogar och vid svärdets
egg, att intet qval förorsaka Waulunders maka,
om än känd hon vore, ej heller dess son, om han
ock funnes inom Nidads konungasalar.</i>“ -- Detta
var en bland de nordiska hedningarne vanlig ed
och den hölls lika obrottsligt, som den våra 
dagars christna inför domstolen aflägga.

Waulunder sade då: “<i>Gack du till smidjan,
som du mig byggde, der ser du bälgen med blod
bestänkt.  Jag deri dina söners hufvud afskar och
under läskhon deras ben jag lade.</i>“

Sedan omtalade han, att Bothwild sjelfvilligt
blifvit hans maka och att hon snart skulle gifva
lifvet åt en son, eller dotter.  Gudarne -- ingen
prest -- hade välsignat deras förbund.

Derefter höjde Waulunder på vingarne och
flög bort -- hvarthän visste ingen.  Troligen föll
han i hafvet och drunknade.

Nidad var otröstlig öfver sina söners rysliga
öde och klagade, såsom det står att läsa:  “<i>Jag
vaknar och somnar glädjelös alltid.  Sist minnes
jag mina söner.</i>“

Obrottsligt höll han sin ed, att intet ondt
tillfoga Bothwild, ej heller den son hon snart
derefter födde.  Denne fick namnet <i>Widrik</i> och
blef en i sagorna vidtberömd hjelte, som under
benämningen <i>Widrik Willandsson</i> fick Willands
härad i förläning.  Han besjöngs i en skaldedikt, 
kallad <i>Wilkina-sagan</i>.

<b>Botila,</b> en fru, som berättas hafva byggt 
Botilsäters kyrka i Wermland, af den anledning, 

<chapter name="Porträtt 21—25">
<img>
<table o>
<td c>21. MARIA EUPHROSINA<br>gift med M. G. de la Gardie<td c>22. DROTTNING BLANCA<br><tab>
<td 2 c>23. CATHARINA I<br>Kejsarinna af Ryssland
<td c>24. EBBA BRAHE<br>gift med Jacob P. de la Gardie<td c>25. BARBRO STIGSDOTTER<br><tab>
</table>
</img>
</chapter>
att hon en julotta af oväder blef uppehållen och
kom för sent till messan i Lurö.  En Mariabild,
inmurad öfver vestra kyrkdörren, har länge af
folket ansetts vara fru Botilas bild.

<b>Bovall, Johanna Maria,</b> är en qvinna efter
nutidens manér, då man funnit att vårt kön kan
duga äfven till något annat, än att föra nål och
tillreda mat.  Mamsell Bovall undergick 1863 
inför Sundhetskollegium examina i allt hvad till
badare- och fältskärsyrket hörer, aflade inför
Stockholms magistrat den 7 Augusti samma år den
föreskrifna eden, till utöfvande af nämnda yrke,
samt erhöll benägen tillåtelse att öppna rakstuga.

<b>Boye, Betty Nathalia,</b> yngsta dottern af 
tullförvaltaren i Björneborg Claes Otto B., föddes
1822 och lefver säkert ännu länge i mångas minne, 
fastän hon redan för flera år sedan 
öfverflyttat till en annan verld, der tonerna klinga 
renare och klarare, än här.  Hvem njöt icke med
hänförelse af fröken Boyes vackra, storartade
altröst, då hon lät höra sig på Stockholms kungliga 
theater, der hon i sin triumfroll, i operan
Martha, skördade ett odeladt bifall. -- Denna
tid var dock alltför kort för Stockholms 
konstälskande publik.  Fröken Boye gifte sig med
kompositören herr Isidor Dannström och 
lemnade scenen, samt snart derpå, 1854, hela denna
verlden, för att ila till sångens och allt det 
skönas eviga hemland.

<b>Brahe, Anna,</b> enka efter danske riksmarsken
Sten Malteson Sehested, död 1635, har gjort sig
känd för sin välgörenhet.  På sitt gods Widerup
stiftade hon ett ansenligt hospital, med en fond
af 6500 rdr rmt samt anslog räntan af 1000 rdr
åt pastorn i Gårdstånga, som derföre skulle hålla
en predikan i hvarje vecka, undantagandes höst
och vår.  Hon berömmes äfven att hvarje 
julafton hafva spisat 4 till 500 fattiga personer.  
Hennes minne förvaras ytterligare genom de 
ornamenter och det skrin, som hon gifvit åt 
Gårdstånga sockenkyrka (i Malmöhus län), hvarest
hon med sin herre hvilar eller rättare sagdt 
hvilade, i en af henne uppbyggd prydlig graf, och
under ett vackert monument.  Man kan icke
utan harm påminna sig huru denna kyrkas 
välgörarinna ej fått sig förunnad ro uti sin egen
grift.  Hennes och hennes mans kistor hafva 
nemligen blifvit våldsamt sönderslagna och deras
ben bortvräkta uti en vrå, för att gifva rum åt
några herrar af Ramelska ätten, hvilken slägt,
såsom nära befryndad med Anna Brahe, har
henne att tacka för en del af sin förmögenhet.

<b>Brahe, Brita,</b> dotter af riksrådet Joachim
Brahe och konung Gustaf I:s syster Margaretha
Wase.  Wid konung Gustafs bröllop med Catharina 
af Sachsen-Lauenburg förehades äfven 
tornerspel.  Först framred på vädjobanan Birger 
Nilsson Grip, iklädd en ståtlig rustning och 
förande en grip i sin sköld; mot honom red Lars 
Siggesson Sparre, hvilka båda voro jemngoda i 
styrka och vighet, så att båda lyftades ur 
sadlarne.  De stredo vid detta tillfälle på fullt allvar, 
och det just om Brita Brahes hand, och tyckes 
Grip hafva vunnit priset, eftersom han år 1533, 
söndagen efter S:t Petri dag, firade sitt bröllop
med den unga jungfrun.  Hon dog sedan 1554
på Vinäs och begrafdes i Söderköping.

<b>Brahe, Ebba.</b>  Gustaf Adolf den Stores 
ungdomskärlek, hans första och varmaste kärlek
egde, som bekant är, fröken Ebba Brahe, född
1596, dotter af riksdrotset grefve Magnus Brahe,
som, tidigt enkling, hade med innerlig tacksamhet 
mottagit drottning Christinas, Carl IX:s 
gemåls, godhetsfulla anbud, att vid sitt hof 
upptaga den späda Ebba, uppfostra henne bland
sina egna barn och vara för henne som en mor.  
Samvetsgrannt uppfyllde också drottningen detta
löfte, utan att ana, det mycken förtret skulle för
henne i en framtid uppstå af hennes godhet, att
träda i moders ställe för den lilla.  Ty då 
Gustaf Adolf, endast ett par år äldre än fröken
Brahe, redan i barnaåren började utmärka henne
framför alla andra och de båda, ännu innan de
anade hvad kärlek var, synbarligen hade fattat
en innerlig tillgifvenhet för hvarandra, märkte
drottningen med förskräckelse, att hon gjort
ganska illa, som i sin sons omedelbara närhet
hade ställt en flicka, af naturen så rikt begåfvad,
som Ebba var, och hvars skönhet med hvarje
dag utvecklades, så, att den snart blef öfver hela
riket omtalad.

Vi hafva med flit sagt, att det var med 
förskräckelse, som drottningen varsnade de unga
fostersyskonens ömsesidiga kärlek, ty det ingick
alldeles icke i hennes plan, att beslägta sig med
något bland de svenska adelshusen.  Hon ville, 
till undvikande af allt split och all afund, hvartill 
detta kunde leda, nödvändigt se sin ridderlige 
son förmäld med en utländsk prinsessa, och
deri kunde hon visserligen hafva rätt.

Men, när det nu en gång för alla förhåller
sig så, att kärleken tilltager i styrka, ju flera
hinder den möter, så följde ock häraf, att 
Gustaf Adolfs och Ebba Brahes ömsesidiga kärlek
ökades ju mer drottningen motarbetade den.  
Kanske skulle Christina, om hon kunnat kasta
en blick in i framtiden och sett huru föga lycklig 
hennes son blef med den utländska brud han
sedan valde, kunnat bevekas till eftergift för hans
första tycke; men då för henne, liksom för hvarje
annan dödlig, det tillkommande hade sin tunga
förlåt envist nedrullad, så tänkte den stränga
drottningen, att hennes son väl skulle komma
ifrån det der tycket, som <i>hon</i> kallade <i>barndomsgriller</i> 
och <i>ungdomspjoller</i>, endast han komme
bort från dess föremål, då hon beslöt att mellan
dem båda uppresa en oöfverstiglig skiljomur, 
såsom hon också gjorde.

Det är bekant hur Christina, för att söndra
de älskandes hjertan och hos dem väcka tvifvel
om hvarandras trohet, undanhöll de bref Ebba
skref till den unge konungen, medan han var i
kriget, och uppsnappade dem han skref till sin
älskade, så att de ej kommo henne tillhanda.  
Men då hon märkte, att de ändå litade lika fast
på hvarandras trohet och hon väl trodde, det
hennes son, med den fasthet i karakteren, som
var honom egen, och den oinskränkta makt en
svensk konung på den tiden egde, nog skulle,
vid sin återkomst från kriget, ändå taga Ebba
till gemål, hur mycket än hans mor satte sig
deremot, så tvang och trugade hon Ebba, under
kungens frånvaro, att 1618, på Stockholms slott,
gifta sig med grefve Jakob De la Gardie, den 
tidens största fältherre, hvilken anhöll om den
sköna och intagande Ebbas hand såsom enda
belöningen för de tjenster han gjort fosterlandet,
i det krig, derifrån han nu återkom, öfverhöljd
med lagrar och lastad med byte.

Den unge konungen, hvilken, såsom en del
historieskrifvare påstå, hemkom på sjelfva 
bröllopsdagen, just som vigselceremonien hade nyss
försiggått, var naturligtvis utom sig af både sorg
och vrede.  Dock -- hvad var att göra? -- Han
egde ingen makt att upplösa det ingångna 
äktenskapet; och om han också egt den var han
alldeles för ädel, att åt sitt land gifva ett sådant
exempel.  Han bar sin sorg med den värdighet,
som honom höfdes, och samtyckte, ett par år
derefter, till Ständernas enträgna begäran, att
han måtte söka sig en brud bland utlandets 
prinsessor.

Äfven Ebba fann sig i det oundvikliga och
fogade sig tåligt efter nödvändighetens grymma
lag.  Hon inneslöt sin kärleks qval i djupet af
sitt bröst och gaf det icke till pris åt verldens
blickar.  Men, den som sjelf älskat, innerligt,
varmt och uppriktigt; den som sjelf sett sina
käraste, sina mest lysande ungdomsförhoppningar 
försvinna i verklighetens kalla dimma, den
allena må veta hvad den arma Ebba kände, då
hon såg Gustaf Adolf med pomp och ståt och
under hela folkets jubel hemföra sin unga drottning, 
den af ovanlig skönhet och öfversvinnelig
sällhet strålande <i>Maria Eleonora</i>.

Emellertid hade Ebba alltför mycken aktning 
för så väl sin mans namn, som sitt eget
värde, för att icke blifva allt hvad pligtkänslan
förestafvar hvarje ädel qvinna.  Hon blef en 
trogen och oförvitlig maka, samt en exemplarisk
mor för de fjorton barn hon födde till verlden,
men hvaraf de tre första dogo helt späda.  Bland
dem, som hunno till mogen ålder, märkas 
sönerne <i>Magnus Gabriel</i>, drottning <i>Christinas</i> 
gunstling, som var gift med denna drottnings kusin
prinsessan <i>Maria Euphrosina</i>, samt <i>Jakob Casimir</i>, 
som blef gift med fröken <i>Ebba Sparre</i>, 
det enda fruntimmer, som Christina hyste vänskap
för och i hvars sällskap hon trifdes. -- Ebba
Brahe blef enka 1654 och lefde derefter ännu i
22 år, då hon dog 1676.

<b>Brahe, Elsa Beata.</b>  Hon var förmäld med
pfalzgrefven Adolf Johan af Zweibrücken, Johan
Casimirs och prinsessan Catharinas yngsta son,
som var kusin till drottning Christina.  Född på
Rydboholm den 31 Aug. 1629, förmäldes hon i
Stockholm d. 19 Juni 1649, just under den mest
lysande perioden af ofvannämnda monarkinnas
styrelsetid. -- Hon dog helt ung, efter icke fullt
fyra års äktenskap, d. 5 Apr. 1653. -- Hon hade
året förut, 1652, gifvit lifvet åt en son, Gustaf Adolf,
som blef endast några månader gammal.  
Anmärkningsvärdt är, att hennes lik flyttades tvänne
gånger; ty först fördes det från Wadstena slott,
der hon hade aflidit, till Stockholm, för att 
begrafvas i Riddarholmskyrkan, derifrån det, enligt
Schering Rosenhane, sedan förflyttades till Strengnäs 
domkyrka, der det till slutlig hvila nedsattes
jemte prins Adolf Johans, hvilkens stoft, tillika
med hans båda gemålers och barns, är der 
förvaradt. -- Elsa Beata var dotter af grefve Pehr
Brahe den yngre och hans fru, friherrinnan 
Christina Catharina Stenbock, hvars bröstbild i 
alabaster ses i Grenna kyrka.

<b>Brahe, Elsa Elisabeth,</b> dotter af riksrådet
Nils Brahe, som dog af sina blessyrer i Nürnberg
1632, blef pfalzgrefve Adolf Johans andra gemål.  
Hon var född i Stettin 1632 och hade redan
1648, vid 16 års ålder, på Åbo slott blifvit gift
med riksrådet och rikskansleren grefve Erik 
Axelsson Oxenstjerna till Södermöre.  Efter ett 
åttaårigt äktenskap med denne magnat, som dog
1656 och åt hvilken hon skänkt fem barn, hvilka
allesammans öfverlefde sin fader, förmälde hon
sig, efter fem års enkestånd, för andra gången,
med pfalzgrefven, som då hade varit enkling i
tolf år.  Hon var då 29 år gammal och fick med
sin sednare gemål sammanlefva i tjugoåtta år.  
De dogo på samma år, 1689, och begrofvos i
Strengnäs domkyrka, dit äfven stoftet efter hertig 
Adolf Johans första gemål då flyttades. -- 
Deras gemensamma barn voro ej mindre än åtta
till antalet.

<b>Brahe, Ingeborg,</b> en dotter af amiralen och
landshöfdingen i Upland Göran Brahe.  Hon var
hofdam hos drottning Hedvig Eleonora, intill år
1671, då hon begärde och erhöll afsked, samt
utbekom den vanliga brudskatten, men dog dock
ogift.  Med en annan hoffröken, född grefvinna
<i>Stenbock</i> och med förnamnet <i>Hedvig</i>, hade 
Ingeborg Brahe en ifrig tvist, angående företrädet,
försteget, eller “<i>försätet</i>“, såsom historien här
uttrycker sig.  Denna tvist, hvari de högmodiga
och andryga slägtingarne på ömse sidor deltogo,
gaf anledning till mycket gräl inom de förnäma
kretsarne, hvarvid det gick ända derhän, att 
Ingeborg Brahes bröder svuro Hedvig Stenbocks
bröder en evig fiendskap. -- Man tror, till och
med, att denna obetydlighet, denna lumpna 
ordstrid mellan tvänne hoffröknar, angående rangen
och den förtjenst de båda åberopade, skall hafva
gifvit anledning till påskyndandet af reduktionen,
hvarmed det kanske ännu någon tid hade dröjt,
om ej de förnämsta adelsätterna kommit i så
ifrig tvist sins emellan och hat och förföljelse
deraf uppstått.

<b>Brahe, Margaretha,</b> dotter af riksrådet Pehr
Brahe, föddes 1559 och dog 1638.  Hon blef
gift med sin systers svåger, ståthållaren på 
Kalmar slott, Johan Sparre, hvilken blef halshuggen
1599, just vid den tid, då <i>Carl</i> höll en så sträng
räfst med alla dem bland adeln, hvilka han 
ansåg för Sigismunds medhållare.  Äfven fru 
Margarethas systers, <i>Ebba</i> Brahes, man hade vid
samma tid blifvit afrättad.  Straxt derefter reste
den förstnämnda till Polen, dit hennes båda bröder 
Erik och Magnus Brahe förut tagit sin tillflykt 
och der hon bittert anklagade dem för det
de, då de suttit med i svenska rådet, hade gifvit 
sina röster till att dömma hennes man Erik
Sparre från lifvet. -- Hon är begrafven i 
Wisingsö kyrka, hvarest hennes bild finnes, med en
latinsk påskrift.  Ofvanpå likkistan, som är mycket 
simpel och endast består af fyra sammanfogade 
ekbräder, står en fyrkantig låda, deri hennes 
olycklige mans hufvud påstås ligga förvaradt.

<b>Brahe, Margaretha.</b>  Margaretha Brahe var
född 1603, syster till grefve Pehr Brahe d. y.
och dog 1667.  Hon har blifvit märkvärdig 
genom sina många giftermål och friare ännu på
gamla dagar.  Vid trettio års ålder blef hon först
gift med den så kallade Resare-Bengt, 
riksstallmästaren Bengt Bengtsson Oxenstjerna.  Vid 
fyrtio års ålder förlorade hon denne sin make, utan
att hafva egt några barn med honom.  När 
riksmarskalken Johan Oxenstjerna, efter sin första
makas död 1647 blef enkling, fattade han mycken 
tillgifvenhet för Margaretha Brahe, ehuru
hon nu var 45 år gammal och elfva år äldre än
han sjelf.  Detta väckte mycken oro vid hofvet.  
Mellan de båda mäktiga slägterna Brahe och
Oxenstjerna hade hittills varit inbördes täflan,
så att drottningen kunnat genom den ena 
motväga den andra.  Nu var Christina i öppen 
fiendskap med Oxenstjernorna och i hemlig spänning
med Brahe, hvaremot dessa båda slägter mer
och mer nalkades hvarandra.  Rikskanslerens båda
söner sökte sina giften inom riksdrotsets hus; 
den äldste, Johan, friade till systern Margaretha,
den yngre, Erik, till brorsdottern Elsa Elisabeth
och båda förslagen gingo i verkställighet.  Många
påstodo att alltsammans var ett verk af gamla
rikskanslerens slughet; men sådant är alldeles
ogrundadt, åtminstone hvad Johans frieri angår.  
“Jag och din moder“, så skrifver han till sonen,
“kunna ej annat än gilla fru Margarethas person 
och skulle henne villigt till sonhustru 
anamma.  Dock se vi oss ogerna, i följe af sådant
giftermål, beröfvade allt hopp att genom dig
och henne hugnas med barnbarn.  Du är vår
äldste son och näst Gud vårt hopp och stöd.  
Du är ännu ung, knappt fem och trettio år, jag
kan sålunda icke förstå, hvarföre du skall 
belasta dig med en gammal, ofruktsam qvinna, och
dymedelst göra hvad du kanske framdeles ångrar.  
Får jag gifva råd, så se dig först om.  Du 
behöfver icke frukta, det någon under tiden går
dig i förväg.“  Men Johan var ifrig.  Hans förra
fru hade knappt i fyra månader varit död, och
ännu icke hunnit begrafvas, när det nya frieriet
begynte och afgjordes.  Fadern, som vanligt, tog
saken lugnt, fast den gått mot hans vilja.

Men år 1657 blef Margaretha Brahe andra
gången enka.  Någon tid derefter och redan 57
år gammal, fick hon ändå nya friare, lockade
kanske af hennes stora rikedomar.  Den 
förstkommande var en furste af Nassau, 66 år 
gammal, enkling och med 17 barn.  Skriftligen hörde
han sig före och erhöll tvetydiga, hvarken 
jakande eller nekande svar; han sjelf ansåg dem
uppmuntrande, slutligen fullt lofvande, och 
skickade derföre sina sändebud till Stockholm att
formligen afsluta saken.  När dessa kommo fram,
funno de med förvåning fru Margaretha förlofvad 
och färdig att träda i äktenskap med en
sednare kommen och behagligare fästman, 
nemligen med den tjugoåttaårige landtgrefven 
Fredrik af Hessen-Homburg.  Den förre friaren vände
sig med klagomål till dåvarande enkedrottningen
Hedvig Eleonora och till Pehr Brahe.  Detta
drog något på tiden; men som fru Margaretha
icke hade någon tid att förlora, afvaktade hon
ej underhandlingens slut, utan gick med den unge
friaren oförtöfvadt i brudstol (1661).  Den gamle
blef utom sig af harm.  Han ämnade formligen
anklaga fru Margaretha som bedragerska och
landtgrefven som hennes förförare.  De skulle
straffas, om icke efter svensk, så åtminstone 
efter tysk lag.  Emellertid utgaf han en bok, kallad: 
<i>Die untreue Margaretha Brahe</i> (den otrogna
Margaretha Brahe).  Meningen var, att i denna
tvist vinna på sin sida det allmänna tänkesättet.  
Följden blef, att allmänna tänkesättet gjorde 
åtlöje af båda de giftaslystna gråhåringarne, så väl
fästmannen, som fästmön.  Ett år derefter dog
den gamle, men häftige friaren; sju år derefter
den gamla, men ombytliga fästmön, hvarefter
den unge enklingen, landtgrefven, ingick i nytt
äktenskap med en tjugofyraårig hertiginna af
Kurland.

<b>Brahe, Sigrid,</b> var en utmärkt skön och 
älskvärd svensk adelsjungfru.  Hon var yngsta 
dottern af det namkunniga riksdrotset Pehr Brahe
d. ä. och blef, vid 27 års ålder, d. 19 Mars 1595
gift med amiralen Johan Gyllenstjerna, men hade
förut, emot sin böjelse, varit förlofvad med Erik
Bjelke.  Det var genom öfvertalanden och tvång
hon blifvit hans trolofvade. -- Straxt efter 
hennes bröllop med Gyllenstjerna utkom en visa,
deri förekommo dessa lustiga rader:

<poem>	”Herr Johan, han ligger vid sin unga frus sida; 
	Herr Erik får gå utanföre och qvida.”</poem> 

Detta bröllop var just det i historien så
mycket omtalade <i>Onsdagsbröllopet</i>, hvilket benämndes 
så, derföre, att man aldrig förr hade i Sverige
sett något bröllop firas på Onsdagen. -- Det var
emellertid ett hvad man med fullt skäl kan kalla
<i>improviseradt</i> bröllop, der icke ens brud och 
brudgum hade på morgonen tänkt sig vara innan 
aftonen förenade. -- Det försiggick nemligen på
Stegeborg, hos prinsessan <i>Anna</i>, konung Johan
III:s dotter.  Hon hyste djup medömkan med
Gyllenstjerna och Sigrid Brahe, hvilka, oaktadt
all sin ömma kärlek, ej kunde få hvarandra.  
Och så fattade prinsessan den förflugna idén,
att med ens göra slut på deras sorg.  Hon lät
en dag, 1595 -- en Onsdag, då skön Sigrid 
vistades hos henne på Stegeborgs slott och 
Gyllenstjerna råkade komma dit på ett besök, 
hastigt och lustigt tillreda ett gästabud, befallde
hela sitt hof samlas i slottskapellet, tillsade den
trängtande fästmannen att äfven infinna sig der
och inträdde slutligen sjelf, förande vid handen
Sigrid Brahe, klädd i hvitt, prydd med brudkrans 
och tätt beslöjad.  Snart stodo de älskande 
bredvid hvarandra inför altaret, der presten under
öfliga vigselceremonier välsignade deras hjertans
förbund, innan ännu de i kyrkan närvarande 
hunnit taga ihop lapparne, eller blinka med ögonen,
dem de höllo uppspärrade af lutter förvåning.  
Sedan spisades middag och prinsessan var 
dervid sjelfva glädjen och älskvärdheten.

Annat blef det dock efteråt.  Erik Bjelke
gjorde larm, klagade hos Sigrids slägt och 
aldramest hos hertig <i>Carl</i>, som alltid var sin 
brorsdotter gramse och nu mer än någonsin harmades 
på henne, för hennes egenmäktiga handling.  
Saken kom inför den samma år i Söderköping
samlade riksdagen, der Gyllenstjerna och hans
fru dömdes att under ett helt års tid hållas 
arresterade på deras gård; ett straff, som de 
säkert med glädje underkastade sig, enär de dock
fingo vara tillsammans. -- De skulle derjemte
bota till de fattiga tusen rdr samt -- en lika
stor summa till Bjelke, som hon öfvergifvit, hvarmed 
föräringarne, som han under frieriet gifvit
henne, skulle vara godtgjorda.  Prinsessan Anna,
som tillställde bröllopet, skickade brudgåfvorna
till grefve Sparres fru, Ebba Brahe, brudens 
syster, att de skulle tillställas hennes förra friare,
men de blefvo ej mottagna. -- Sigrid Brahe hade
trenne söner med sin man, <i>Johan</i>, <i>Sigismund</i>
och <i>Casimir</i>.  Johan, en lärd man och kammarherre, 
blef af prinsessan Anna uppfostrad i lutherska 
läran och fick ett betydligt testamente efter
henne.  Han dog 1658 och är begrafven i 
Wingåkers kyrka.  Sigismund blef starost på Stum
och kastellan i Danzig.  Var katholik.  Casimir,
kammarherre hos konung Gustaf II Adolf 1626,
dog ogift 1640 och är begrafven i Wadstena
stora klosterkyrka.  Han stod i särdeles nåd hos
prinsessan Anna, som förmanade honom att ej
öfvergifva lutherska läran. -- Sigrid Brahe dog
år 1613.

<b>Brahe, Sofia,</b> yngsta systern till astronomen
Tycho Brahe, född 1556, blef först gift med Ove
Thott till Eriksholm i Skåne och sedan med
guldmakaren Erik Lange.  Hon hör egentligen
till den grenen af Brahe-slägten, som är bosatt
i Danmark, men bör likväl här ej förbigås, emedan 
hon efterlemnat en Slägtebok, som finnes på
Lunds bibliothek, en foliant på 602 pagina, hvilken 
innehåller 60 genealogier, deribland sådana
som ej äro utan vigt i Sveriges historia, såsom
Axelsönernas, Brahernas, Flemingarnas, konung
Gustaf I:s, Gyllenstjernornas, konung Carl VIII
Knutssons, Lejonhufvudernas, de skånska 
Sparrarnas, Trollarnas m. fl.  Hon var ett lärdt 
fruntimmer, som kunde skrifva de yppersta latinska
verser, så klassiskt, att få kunna öfverträffa henne.  
Hon älskade äfven mycket kemi, astronomi och
politik m. m.  En liten öfversättning af hennes
600 verser långa latinska poem, som hon skref
vid hennes sednare mans bortovaro, torde fägna
våra läsarinnor:

<poem>	O! du är borta, min dag har ej sol, min natt har ej stjernor,
<tab>	   Ty du är middagens sol, morgonens glöd du mig är.
	Sjunke guldmakarens konst till sitt hem, de nattliga rymder!
<tab>	   Ej en så snöhvit hand röre den koliga konst.
	Nalkas du, Sol i mitt lif! ditt hemlands stränder! Mot norden
<tab>	   Blåse den önskade vind, hvälfve den skummande våg.
	Blommande trädgårdar re’n, der gyllne frukterna mogna,
<tab>	   Vänta att hvälfva sitt tak öfver de älskandes gång.
	Skynda för öfrigt hem.  Nog skön jag dig var då du reste -- 
<tab>	   Kanske, när åter jag ses, finner du mindre behag. </poem> 

<b>Brahe, Ulrika Wilhelmina,</b> dotter af en af
rikets herrar, kapten-löjtnanten Magnus Fredrik
Brahe, föddes 1808 på Sahlestad i Upland.  I
nionde delen af Bergman-Schinkels minnen 
berättas, att Carl Johan tänkte på att förmäla sin
son Oscar inom någon högättad svensk familj.  
Vår historia har uppvisat mer än ett exempel
af sådana förbindelser.  Familjerna Bjelke, 
Stenbock och Lejonhufvud hafva gifvit de första 
Wasakonungarne gemåler, och föga fattades, att den
store Gustaf Adolf hade äktat Ebba Brahe.  
Gustaf III:s bror hade förgäfves friat till fröken
Fersen.  Braheska slägten, nu den mest ansedda
i Sverige, hade från början varit föremål för
Carl Johans synnerliga uppmärksamhet.  Han
hyste eller låtsade hysa en tid den tanken, att
förmäla sin son inom denna slägt.  Han ville ej
anse de konstitutionella hindren för oöfvervinneliga 
och skulle måhända icke ogerna sett sin
son förenad med Ulrika Brahe. -- Var planen 
allvarlig? eller var det ett smicker, för att vinna
en ansedd och ärad slägt? svaret lemna vi 
oafgjordt; Carl Johan meddelade sig verkligen i
denna syftning med Wetterstedt, som dock 
visligen afrådde ett dylikt förslag, erinrande, att
det vore stridande mot successionsordningen, som 
i så fall måste ändras, och att det för öfrigt
skulle väcka så mycken enskild afund och framtida 
vådor, att det under alla synpunkter borde
lemnas å sido. -- Vid prinsessan Josephinas intåg
i Stockholm d. 19 Juni 1823, såg man emellertid 
fröken Ulrikas moder, grefvinnan Aurora
Wilhelmina Brahe, ensam i en galavagn med
prinsessan, beledsagande henne vid bilägret. -- 
Fröken Ulrika blef 2 år derefter, vid 17 års 
ålder, gift med öfverståthållaren Jakob Wilhelm
Sprengtporten, med hvilken hon hade fem barn.  
Hon dog 1836 i Stockholm, men är begrafven i
Hyltinge kyrka.

<b>Brandes, Augusta,</b> är ett fruntimmer af 
mycken förtjenst och ovanlig energi.  Det är 
hennes verksamhet, hennes outtröttliga bemödanden
och alldeles ovanliga ihärdighet vi hafva att tacka
för det vi inom Sveriges hufvudstad ega ett s. k.
<i>Industrimagazin</i>, hvarest profver på svenska slöjd- och 
industrialster af alla slag äro på <i>ett</i> ställe
sammanförda och der man sålunda har en 
öfverblick af allt hvad i vårt land kan förfärdigas,
hvilket i sanning icke är litet. -- Också har 
regeringen uppmärksammat och uppmuntrat 
mamsell Brandes’ nit och sanna patriotism.  Hon fick
1862 ett anslag af 1500 rdr, till bestridande af
de stora kostnaderna vid detta för ett fruntimmer 
ganska storartade företag, och 1863 en lika
stor summa.  Utom dess uppmuntras hon tid
efter annan genom besök af de kungliga personerna, 
som på Industrimagazinet göra ansenliga
uppköp, samt genom besök af resande, äfven
utlänningar, hvilka, då de se de svenska 
slöjdprodukterna sålunda samlade på ett ställe och
så utmärkt smakfullt ordnade, högljudt yttra sin
förundran öfver, att Sverige kan åstadkomma så
mycket och så solida saker.

<b>Brandström, Mathilda,</b> målar genretaflor och
porträtter, har på åtskilliga expositioner företett
sina taflor och vunnit mycket bifall.  Hon har
studerat i Paris. -- Mamsell Brandström är 
dessutom en ganska skicklig öfversättarinna från
främmande språk, och egnar sig åt språkundervisning 
så väl som åt undervisning i rita och
måla.

<b>Brandt, Elise,</b> målarinna i olja och pastell,
har målat åtskilliga genretaflor, samt äfven en
mängd porträtter.  Hon har vistats under tre
hela år i Paris och der studerat i Louvren.  Bland
andra taflor hon derifrån hemförde voro porträtter 
af DD. MM. kejsaren och kejsarinnan af
Frankrike, sedermera inköpta af H. M:t konung
Carl XV. -- Mamsell Brandt har, sedan år 1850,
varit medlem af Artisternas och Litteratörernas
Pensionskassa. -- Hon egnar sig med förkärlek
åt undervisning i rita och måla.

<b>Brat, Maria,</b> skänkte 1672 till Grinneröds
kyrka en altartafla, föreställande i upphöjdt 
arbete historien om Frälsaren och den spetälske
mannen.

<b>Brauner, Sara Charlotta,</b> dotter af den 
grundlärde landshöfdingen Hans B. i Upsala län, 
föddes 1714 och dog 1758.  Då den unga 
landshöfdingedottern en dag åkte genom Upsala stad,
steg en för henne alldeles obekant student upp
på steget till vagnen, deri hon satt ensam, och
bad helt frimodigt om en kyss, den han utan
vägran erhöll. -- Emellertid gjorde hon sedan
personlig bekantskap med den dristige 
studenten, hvars namn var Ihre, och de älskade 
hvarandra, samt blefvo 1738 ett äkta par. -- Ihre
hade då redan hunnit långt på lärdomens bana.  
Han var den sedermera så vidtbekante, grundlärde 
professorn <i>Johan Ihre</i>.

<b>Bremer, Fredrika.</b>  Fredrika Bremer föddes
i Åbo i Augusti 1801 af svensk stam.  Farfadern,
son af en rådman i Westerås, hade öfverflyttat
till Finland, för att i handeln försöka sin lycka,
och äfven lyckats deri, ty han blef en af Finlands
förmögnaste köpmän, oaktadt han var medborgerligt 
sinnad mot fäderneslandet och välgörande
mot enskilda.  Hans enka Ulrika Solonius var
Franzéns moderliga vän.

Redan 1804 begåfvo sig Fredrika Bremers
föräldrar till Sverige.

Brukspatron Bremer, Fredrika Bremers 
fader, köpte omkring 1805 det gamla tysk-ridderliga 
kommenderiet Årstad i Österhanninge socken, 
utgörande 25 mantal, der han bodde, ehuru
ofta längre tid uppehållande sig med familj i
Stockholm.  Redan i begynnelsen af 1820-talet
började det omtalas bland familjens umgängesvänner, 
att herr Bremer hade en ovanligt snillrik 
dotter, som förskönade familjens små fester
med åtskilliga dramatiska försök, hvilka uppfördes 
af syskonen.  Man såg Franzén ofta besöka 
denna aktade familj, och han torde genom goda
råd och sitt eget efterdöme ej litet bidragit till
den rigtning den unga Fredrikas estetiska 
utveckling tog.  Från besväret att versifiera 
högstämda dialoger mellan än Olympens, än 
Wallhalls gudar, för att önska föräldrarne all lycka
på deras årsdagar, hvilka dialoger den unga
poetissan skrifvit, utan att synnerligen deraf sjelf
intresseras, gick hon hastigt öfver till en enkel,
naturlig brefvexling på prosa mellan <i>Axel och
Anna</i>, hvilken, författad på två dagar med 
någon tillhjelp af nätterna och under en nästan
oafbruten hänförelse, blef oförändrad tryckt och
vann henne i blinken en ej fåtalig publik, som
fröjdades att hafva upptäckt en verklig talang
bland den vittra ungdomen.  Hennes modesti och
unddragenhet från alla tillfällen att såsom 
författarinna bemärkas, voro höjda öfver tviflet.

Efter detta första försök kom åter en hvila
och liknöjdhet för författande.  Om någon 
föranledde ett försök, hade pennan ej mycket att
nedskrifva, åtminstone ej mycket som förnöjde
henne sjelf eller andra.  Det syntes som om hon
liksom sångfågeln “hade sin tid“ att sysselsätta
sig med konstskapelser.  Men i de tider, då
skrifpennan ej tillgreps såsom instrument för 
utgjutelser, var reflexionen desto mer själens 
beherrskare, ordnande såväl det lifvet omkring 
henne ingaf, som det hjertat inom henne bestod af
sitt eget lif och blod.  Hon försökte sig äfven
ej sällan i versifierad stil.

Men snart förstod den unga vitterlekerskan
att hon ej kunde vara född blott för att författa,
utan började betrakta sitt lif såsom ett uppdrag
till <i>verksamhet</i> i första hand.  Och härvid fann
hon lika stort behof af frihet både i tanke och
lif, som af luft för sin andedrägt.  Efter 
utgifvandet af “Familjen H.“ kom en tid af för stor
inre kamp och mörker, för att kunna skänka
henne glädje.  Lifvets vanliga fröjder voro döda
för henne och hennes själ hade ingen sol.  Den
ryktbarhet andra ansågo ärorik, såg hon på med
ringaktning och den rörde icke hennes hjerta.  
Då -- vid hennes 30:de år -- blef hon bekant
med nuvarande prosten, dåvarande rektorn i
Christianstads lärdomsskola, magister Böklin. -- 
Från denna tidpunkt räknade hon sin egentliga
ungdom, ja sitt egentliga lif.  Han hade inom
sig ett poetiskt element, vida ringhaltigare än
Fredrika Bremers.  Men inom filosofiens rymder 
var han barn i huset och hon en främling.  
När han tolkade för henne t. ex. Plato och 
framhöll dennes sanningar såsom utvecklade till de
nyare idealfilosofernas åskådningar, och detta ej
såsom en blixtrande talare, utan såsom en stilla,
djup tänkare, då sprungo nya källor fram i den
unga författarinnans hjerta.

Nu började hon att öfvertänka betydelsen
af sitt lif och sitt arbete.  Hon ville under känslan 
af det ansvarsfulla i all både personlig och
litterär verksamhet egna sina krafter främst till
förmån för sitt eget kön.  Men detta borde hon
känna i verlden, ej blott i Sverige.  Så upprann
hågen att göra resor i främmande länder.  Det
heter i den autobiografiska uppsats, vi här följa: 
“Resor i främmande länder har jag fått göra
flera.  De hafva alltid verkat såsom välgörande
väckelser till ny utveckling, under det jag sökt
utföra mitt lifs uppgift.  I de dagar, då lifvets
betydelse och sammanhang uppgingo för mig i
ljus, föddes hos mig planer så väl till böcker
som till andra arbeten, hvaraf mycket återstår
att utföra.  Om det blir mig gifvet att fullborda
mitt verk på jorden, så skall det bli mindre
ofullkomligt och fragmentariskt, än det nu synes
och är.  Och det är äfven för att verka derpå,
som jag nu (1856) åter reser bort på en tid i
främmande land, för att sedan återkomma, verka,
lefva och dö i mitt älskade fädernesland, och
kanske, innan jag dör, se den gryende 
morgonrodnaden af den skönaste dag, för hvilken jag
härefter uteslutande lefver, emedan jag känner
att Gud vill så.“

Svenska Akademien har gifvit henne sin så
väl större som mindre jetton i guld.

Mamsell Bremers förnämsta arbeten, utom
de redan nämnda, äro: “<i>Teckningar ur hvardagslifvet</i>“, 
“<i>Hemmet</i>“, “<i>En dagbok</i>“, “<i>Presidentens
döttrar</i>“, “<i>Grannarne</i>“, “<i>Hemmen i nya verlden</i>“
o. s. v.

De flesta af hennes romaner äro öfversatta
på tyska, franska och engelska, isynnerhet hafva
de i England och Amerika upplefvat många 
upplagor.

<b>Brenner, Sofia Elisabeth.</b>  Författaren lefver
i sina verk, säger man, och längden af detta 
hans lif är den rätta måttstocken för hans 
storhet.  Äfven på honom utöfvar likväl tiden sin
makt, och blott några få stjernor af första 
ordningen är det förunnadt, att ständigt lefva och
stråla i ofördunklad glans genom tidernas natt.  
Den vida större mängden af andra måste nöja
sig med att lefva i historien, sedan den tid, för
hvilken de verkade, återgått inom dess område
och det språk, hvarpå de skrefvo, utbildat sig i
andra former eller smaken fått en annan gestalt.  
Detta är fallet med Sofia Elisabeth Weber, gift
med assessorn Elias Brenner och känd under
hans namn.  Ingen vet numera om henne något
mer än detta, och likväl ansågs hon under sin
lifstid för ett af tidehvarfvets fenomener, 
öfverhopades med lyckönskningar och adresser af
både landsmän och främlingar, och vid hennes
död förklarade en af tidens poeter, en eljest
temligen obekant, Adlerstedt:

<poem>	”Ack, finns ej en Poet, som mästerligt förstår,
	Att skrifva så om dig, som du om andra skrifvit?
	Nej! Konsten har, som du, oss bägge öfvergifvit;
	Vår Svenska Poesi med dig i grafven går,
	Och Skaldebarnen stå förskräckta och helt stumma:
	Farväl, vår Poesi! god natt, Du Heders-Gumma!”</poem> 

Vår poesi har väl icke gått i grafven tillika
med fru Brenner, men väl ha fornforskarne -- 
ty under dessas domsaga hafva hennes verk 
hemfallit -- velat förneka henne poetisk anda, 
fantasi, lif, känsla och allt det, som karakteriserar
den verklige skalden.  De bevis de anföra till
stöd för en sådan anklagelse äro äfven temligen
påtagliga, ty hon har skrifvit ett qväde öfver
barnförlossningskonsten, från hvars läsning hon
försigtigt utesluter mör och svenner.  Genom
detta ämne har hon verkligen klassificerat sig
sjelf såsom ohjelpligen dömd till prosan.  Renhet 
i diktionen, vård om språket, då och då en
sinnrik tanke, tillerkännes henne emellertid, och
det var troligen dessa egenskaper, ovanliga för
hennes samtid, som förskaffade henne sitt 
anseende, ehuru de icke varit nog att bibehålla
det äfven hos efterverlden.  Hennes största 
arbete är: <i>Christi Pinos Historia</i>; men dessutom
finnas af henne en mängd dikter, utgifna under
hennes lifstid och samlade samt ånyo upplagda
efter hennes död af hennes måg.  Hennes 
lefnadshändelser äro i öfrigt hvarken många eller
märkliga.  Hon var född i Stockholm år 1659
och dog der 1730.  Vid 21 års ålder gifte hon
sig med assessor Brenner, med hvilken hon hade
15 barn, och blef efter honom enka år 1717.  
Det är icke endast modersmålet hon velat rikta
med sina skrifter; hon har äfven författat 
sådana på latin, italienska, franska och tyska, på
hvilket sistnämnda språk hon skrifvit sin egen
biografi.

Redan 1699 slogs öfver henne en medalj,
hvilken på ena sidan visade hennes bröstbild
och namn: “<i>Sofia Elisabeth Brenner</i>“, och på 
andra sidan ett lagerträd, med inskrift: “<i>Crescit
cultura</i>“.

<b>Brigitta, den heliga.</b>  Måhända skall mången
ensidig beundrare af vår tids upplysning tveka,
huruvida ett rum i vårt Svenska Pantheon bör
lemnas åt den person, hvars förnämsta lefnadsöden 
vi här i korthet vilja teckna.  Man skall
säga, att hon ej var annat än en vidskeplig
qvinna, slaf under sin tids fördomar, och som
af svärmeri ej blott förbittrade för sig och 
andra lifvets o skyldigaste njutningar, utan äfven i
politiskt afseende utsådde oenighet emellan 
konung och folk.  Detta må vara sannt; men 
häfdatecknaren och historieforskaren måste betrakta
saken ur en annan synpunkt.  Han eger icke
rättighet att förbigå något enda fenomen, som
kraftigt inverkat på sin tid och som bidragit till
att göra fosterlandet mera kändt och högaktadt
utomlands.  Ännu knäböja de talrika katholska
folkslagen vid S:t Brigittas namn och ställa sina
böner till henne, såsom medlarinna mellan 
himmelen och jorden; och katholikerna reste tempel 
åt henne under trettioåriga kriget, för att af
henne skyddas mot dess landsman Gustaf Adolf.  
I historiskt afseende är S:t Brigitta derföre 
isynnerhet märkvärdig, att man kan betrakta henne
såsom en fullkomlig representant för det katholska 
tidehvarfvets religiösa åsigter och fördomar
i Sverige, emedan hon ansågs såsom det ideal,
hvilket uppnått den högsta fullkomlighet, som
katholska kyrkan fordrar.  Kännedomen om hennes 
lefnadsomständigheter gifver oss tillika den
åskådligaste bild af religionens och kyrkans 
tillstånd i Sverige under loppet af fjortonde seklet.

S:t Brigitta härledde sin härkomst ifrån
tvänne utaf Sveriges ädlaste ätter, Braheslägten 
<chapter name="Porträtt 26—30">
<img>
<table o>
<td c>26. EMILIE CARLÉN<br>född Smith<td c>27. JULIA CHR. NYBERG<br>född Svärdström
<td 2 c>28. FREDRIKA BREMER
<td c>29. MARIA SOPHIA SCHWARTZ<br>född Birath<td c>30. JOSEFINA WETTERGRUND<br>född Lundberg
</table>
</img>
</chapter>

och den grenen af Folkungarne, som var 
närmast beslägtad med den regerande 
konungafamiljen.  Hennes fader, lagmannen i Upland,
Birger Persson till Finsta, hade stort beröm på
den tiden af de andlige för sin fromhet, som 
förmådde honom att anlägga kyrkor och kloster.  
Vigtigare voro hans förtjenster om det allmänna
genom hans omarbetningar af fosterlandets 
lagar, som sedermera blefvo lagda till grund för
den allmänna landslag, hvilken utarbetades i
Magni Smeks och antogs i Christoffers tid.  
Brigittas moder, Ingeborg, var brorsdotter till den
namnkunnige Birger Jarl. -- Brigitta föddes 1304,
och legenderna hafva ej underlåtit att anteckna
hvarjehanda underbara händelser dervid, såsom
att en nunna, hvilken misstänkte hennes moder,
i anledning af hennes dyrbara drägt, för 
högmod, genom en uppenbarelse fick förebråelse
derför, samt underrättades att denna fru skulle
framföda ett stort helgon.  En dylik uppenbarelse 
skall hennes moder sjelf haft, då hon lidit
skeppsbrott, med tillkännagifvande att hon blifvit 
räddad för det barnets skull, som hon bar i
sitt sköte, likasom en prest skall straxt efter
Brigittas födelse i en syn blifvit underrättad, att
Birger Persson fått en dotter, hvars röst skulle
låta höra sig öfver hela verlden.  Under Brigittas 
första barndom tycktes hon sakna all 
förmåga till att tala, och förblef stum nära tre års
tid, då hastigt talförmågan infann sig i förvånande 
fullkomlighet.  För att öka det underbara 
i saken, tillägger legenden att Brigittas första 
ord voro: “Lofvad vare Herran, som gjorde 
de tungor talande som intet tala kunde.“

Brigittas moder dog ganska tidigt, och 
omsorgen om hennes uppfostran öfverlemnades åt 
hennes moster, fru Ingrid på Aspenäs, en dam 
af utmärkt fromhet efter denna tidens åsigter, 
som måhända ej litet bidrog genom sin egen 
religiösa sinnesstämning att bilda flickan för det 
lif hon framdeles förde.  Mostern trodde sig till 
och med se himmelska varelser hjelpa sin unga 
systerdotter vid dess brodering, och den unga 
flickan hade redan vid sju års ålder syner, 
hvarunder den heliga Jungfrun påsatte henne en 
krona.  Vid tio års ålder såg hon, efter 
åhörande af en passionspredikan, Frälsaren på 
korset, som förklarade att alla så behandlade 
honom, hvilka föraktade honom och försmådde hans
kärlek.  Allt mer och mer exalterad genom 
dylika scener, öfverlemnade sig den unga flickan
åt de strängaste andaktsöfningar, och steg upp
om nätterna för att bedja.  Då hon härunder en
natt öfverraskades af sin moster, hvilken trodde
henne hafva uppstigit af sjelfsvåld, och derföre
ville aga henne med ett ris, skall riset ha fallit
sönder i gummans händer.  Gumman frågade
derpå om hon lärt sig någon bedräglig eller 
vidskeplig besvärjelse; men Brigitta förklarade sig
ej känna någon sådan, utan hafva uppstigit för
att prisa den Korsfäste, hvilken nu uppenbarat
sig för henne, en sak den mostern var lätt 
öfvertalad att tro, äfvensom en annan kort 
derefter inträffad syn, då djefvulen visade sig för
henne i en förfärlig gestalt med hundrade händer 
och fötter; men måste, då hon tog sin tillflykt 
till bönen, erkänna sig ej hafva någon makt
öfver henne, om ej Christus tillät det.

Enligt det begrepp denna tiden fästade vid
den högsta sedliga fullkomligheten, skulle 
Brigitta gerna vilja hafva förblifvit hela sin lefnad
ogift.  Men enligt hennes faders befallning 
måste hon redan på sitt trettonde år ingå äktenskap 
med lagmannen i Nerike, Ulf Gudmarsson,
herre till Ulfåsa.  Emellertid öfvertalade hon sin
man att i tvänne år en obrottslig kyskhet dem
emellan skulle iakttagas, en försakelse, som 
sedermera utsträcktes till vissa tider på året, 
såsom de stora högtiderna och under fastlagen,
samt alla andra helgedagar, då hon vistades för
sig sjelf och sof med tagelskjorta på kroppen i
stället för linne, på en matta på golfvet, för att
späka sitt kött.  Man ser att den helgonkrona,
om hvilken S:t Brigitta redan drömt i sin 
barndom, ännu beständigt föresväfvade henne, och
då hon ej fick eröfra den genom en ogift lefnad,
sökte hon vinna den på annat sätt.  Ej nöjd
med sin tagelskjorta, gisslade hon sig under sina
bönstunder oupphörligt, och lät till minne af
Christi lidande stundom om fredagarne brinnande
vax falla på sina armar, och då brännsåren 
derefter ville läkas uppref hon dem sjelf.  Med ett
sådant nit för alla de försakelser som tillhöra
ett katholskt helgon, kunde naturligtvis icke 
fasta och pilgrimsfärder, dessa enligt katholska
idéerna så förtjenstfulla goda verk, förglömmas. 
Om ock S:t Brigittas husliga ställning ej tillät
henne att iakttaga den stränga fasta hon 
önskade, så lagade hon dock alltid att hon 
undvek att förtära några kräsliga rätter, och 
uppsteg vanligtvis från måltiderna blott halfmätt.  
Redan under sin mans lifstid företog hon sig
flera pilgrimsfärder, såsom till Trondhjem, för
att besöka Olof den Heliges likkista.  Hon 
vandrade dit till fots öfver de norska fjellarne, utan
att fråga efter vägens besvärligheter, och från
denna pilgrimsfärd lärer egentligen det oafbrutna
visionära tillståndet, hvarunder hon hade 
beständiga uppenbarelser, datera sig.  En dylik,
ännu längre pilgrimsfärd gjorde de båda 
makarne gemensamt till Compostella i Spanien, der
aposteln Jakob påstås vara begrafven.  För att
så mycket mera värdigt kunna företaga denna
resa, lofvade de båda makarne kyskhet för sin
öfriga lifstid, äfvensom hennes man straxt efter
återkomsten ingick i Alvastra kloster, der han
fyra år derefter, år 1344, dog.  Likasom S:t 
Brigitta i Frankrike under sin mans sjukdom fått
den uppenbarelsen, att han för denna gången ej
skulle dö, så visade sig äfven den aflidne för
henne efter sitt verkliga frånfälle och förklarade
för henne, att han blifvit benådad för sin 
rättrådighets och sin gifmildhets skull samt sin 
återhållsamhet i sednare tider; men isynnerhet 
derigenom, att han aldrig försummat att hvarje vecka
bigta sig för presten.  Emellertid återstod ännu
för den fullkomliga salighetens ernående, att man
ett helt år igenom oafbrutet hölle messa för hans
själ samt utdelade rikliga gåfvor till kyrkor och
kloster, isynnerhet af de saker han mest älskat
i lifvet, samt framför allt skänka några kalkar
till gudstjensten, såsom en sak som mest befordrar 
själens frälsning. -- Man behöfver icke 
något starkare bevis för att inse huru mycket S:t
Brigittas uppenbarelser buro stämpeln af sin
tids åsigter och fördomar.

I sitt äktenskap hade Brigitta åtta barn,
fyra söner och fyra döttrar.  Tvänne af sönerna
dogo redan i yngre åren.  Bland de öfverlefvande 
utmärkte sig isynnerhet äldsta sonen, Carl,
såsom en tapper och praktälskande riddare, hvilken 
genom sitt glada lynne och sin kärlek för
lifvets njutning förorsakade sin strängt religiösa
moder mycken oro, så att hon t. ex. genom en
uppenbarelse måste tröstas deröfver, att hennes
son försummat att fasta aftonen före Johannes
Döparens dag.  Mera efter moderns sinne var
andra sonen, Birger, hvilken slutligen blef munk
och föreståndare i det af modern stiftade 
Wadstena kloster.  Bland döttrarna var Catharina
den som mest täflade med sin moder i 
andaktsöfningar och förvärfvade sig derigenom, likasom
S:t Brigitta sjelf, slutligen namnet af helgon.  
Ingeborg dog tidigt som nunna i Riseberga 
kloster; Cecilia blef först gift med konung Magni
lifmedikus, Lorenzo, ett parti som konungens
maktbud mot slägtens vilja afslöt, samt sedermera 
med en svensk adelsman, Bengt Philipsson.  
Märtha åter blef först gift med Seved Ribbing,
sedermera med Knut Algöthe.  Hon vistades 
efter sitt sednare giftermål mest i Norrige, och
blef der hofmästarinna för konung Håkans 
gemål, den sedermera i nordiska historien så 
bekanta drottning Margaretha. -- Denna prinsessa
blef redan bortgift på sitt nionde år, och 
hennes stränga hofmästarinna Märtha agade ofta
sin unga drottning med samma ris, hvarmed hon
nyss förut tuktat sin egen dotter. -- Ännu lefva
afkomlingarne af S:t Brigitta bland Sveriges 
högre adel.  Så väl Braheslägten som flera genom
slägtskap med den förbundna ätter räkna sin
härkomst från detta helgon.

Den nära slägtskap, hvari S:t Brigitta stod
till konungafamiljen, samt hennes mans höga
värdighet såsom lagman och riksens råd, gjorde
det nödvändigt att hon skulle intaga en af de
första platserna bland Sveriges hofdamer.  Blott
ett par år efter hennes giftermål uppsteg Magnus 
Eriksson, efter Birgers fördrifvande, såsom
treårigt barn på svenska thronen, 1319.  Knappast 
har någon monark af ödet redan i första
åren blifvit kallad till en så lysande bana.  Vald
i Sverige till konung vid trenne års ålder, 
erhöll han i arf straxt derpå norska riket, och
Skandinaviens båda kronor förenades för första
gången på ett hufvud.  Krönikorna från denna
tid förklara att riket var i ett blomstrande 
tillstånd, så länge konung Magnus stod under Matts
Kettilmundssons och Rådets förmynderskap; ehuru
kritiska häfdatecknare från sednare tider hafva
funnit, att just under denna period det 
aristokratiska fåväldet grundlades, som beröfvade 
konungamakten allt anseende och kraft samt 
slutligen störtade riket i utländsk träldom.  Konung
Magnus blef år 1335 förmäld med prinsessan
Blanka från Flandern, och vid det lysande hof,
som nu inrättades, erhöll äfven S:t Brigitta den
plats som hennes börd fordrade; och hennes 
italienska biograf påstår till och med, att hon 
varit den unga drottningens hofmästarinna.  Men
det unga, flygtiga hofvets glada lefnadssätt kunde
omöjligen behaga S:t Brigittas dystra 
religionssvärmeri.  Hennes missnöje ökades ännu mera,
då genom drottning Blankas nåd en ung lycksökare, 
Bengt Algotson, blef upphöjd till hertig
och så godt som allrådande i riket, en sak, som
väckte största harm hos hela den högre svenska
adeln.  Nu erhöll S:t Brigitta den ena 
uppenbarelsen efter den andra, hvaruti idel olyckor
förespåddes öfver konung och rike, som upphöjt
en huggorms afföda till den högsta värdighet.  
Ännu tätare blefvo S:t Brigittas visioner vid 
anledningen af det krig, som konung Magnus 
började med Ryssland.  Man känner af historien,
att han till detta krig värfvade en betydlig mängd
tyska trupper under grefvens af Holstein befäl.  
Mot detta steg, som hvarken blifvit tadladt hos
hans fader eller farfader, satte S:t Brigitta sig
på det häftigaste, och bjöd honom blott föra 
kriget med infödda svenskar, i hvilket fall hon 
lofvade honom lycka och seger, samt slutligen 
sjelfva Jerusalems eröfring.  Konung Magnus ansåg
emellertid alla dessa råd och varningar såsom
foster af en sjuk inbillning, och fortsatte kriget
efter den påbörjade planen.  Om man får 
misstänka ett helgon för jordisk fåfänga, så måste
det varit en ej liten triumf för S:t Brigitta, då
konung Magnus med sin här blef inspärrad af ryssarne 
och måste ingå en skymflig fred.  Emellertid var 
denna förlust obetydlig mot de missöden,
som sedermera i följd af detta krig öfvergingo
konungen; ty då han ej straxt kunde betala det
lån, som han upptagit utaf kyrkans medel till
krigets utförande, blef han bannlyst af påfvens
legat, Giulaberti.  Magnus, som fann det orättvisa 
i denna bestraffning, vågade att trotsa den
påfliga åskviggen, och bivistade äfven såsom 
bannlyst gudstjensten, en sak som ansågs såsom 
bevis på det förfärligaste religionsförakt, och gaf
anledning till de mest olycksbådande spådomar
från S:t Brigitta.  Hon såg i sina syner konungen 
såsom en sol, hvilken helt och hållet blef
förmörkad; och om drottningen förklarade hon,
att hon skulle komma att dela den ogudaktiga
Isabels öde och nedtrampas i stoftet, äfvensom
att hela landet för hofvets skull skulle komma
att erfara de rysligaste olyckor.  Olyckligtvis 
erhöllo hennes dystra aningar en ryslig, om också
tillfällig, bekräftelse genom den förfärliga 
Digerdöden, som straxt derpå hemsökte de nordiska
länderna, då pestsmittan bortsopade mer än 
hälften af landets befolkning.  Då S:t Brigitta 
redan fått ett så stort rykte för helighet och 
omedelbart umgänge med Gud, så kan man taga för
gifvet, att hennes spådomar och straffpredikningar 
ej litet bidragit att hos folket utsläcka all
tillgifvenhet för den gode, men svage konung
Magnus och för aristokraterne lätta deras 
ärelystna plan, att genom hans söners upphöjande
till medregenter beröfva honom all makt.  Svenska 
historien visar tillräckligt, hvilka bedröfliga
följder denna tillställda oenighet i konungafamiljen 
medförde för riket.  Den kostade Sverige
det dyrköpta Skåne, Halland och Blekinge, det
beröfvade konung Magnus och hans son Sveriges
krona, samt förde slutligen en svag, ovärdig 
utlänning, Albrecht af Mecklenburg, på svenska
thronen.

S:t Brigitta tröstade sig öfver konung Magni
liknöjdhet för hennes uppenbarelser och helighet, 
och det skämt, hvarmed han brukade fråga
hennes söner, hvad hans kära fränka drömt om
honom natten förut, äfvensom flera förnäma 
herrars hat och begabberi, genom det alltjemt 
tilltagande ryktet om hennes helighet, som 
genomströmmade norden, samt den öfvertygelse hon
fått, att hon formligen vid denna tid blifvit 
utvald till Christi brud och fått löfte om att de
gudomliga uppenbarelserna skulle fortfara under
hela hennes lefnad.  För öfrigt var hon, sedan
hon efter sin mans död inflyttat i Alvastra 
kloster, hufvudsakligen sysselsatt med sitt 
favoritprojekt att stifta en ny klosterorden.  Denna
orden skulle bära namn af S:t Salvators eller
Frälsarens orden, och isynnerhet instiftas till
Guds Moders ära.  S:t Brigitta påstod att reglorna, 
hvilka hon gaf för denna klosterorden, 
omedelbart blifvit ingifna af den Helige Ande sjelf, 
på ett för henne obegripligt sätt, hvarunder hon
varit i ett exalteradt och högst lycksaligt 
tillstånd.  Sjelf erkände hon, att det sätt, hvarpå
idéerna kommo i hennes sinne och fästades i
hennes hågkomst, var för henne oförklarligt.  
Hennes bigtfader, Petter af Alvastra, upptecknade 
dem sedermera efter hennes diktering, och
dessa reglor öfverfördes till kejsaren och påfven
Urban V.  Denne sednare gaf sin bekräftelse
härpå och beviljade en klosterinrättning i 
Wadstena för 60 nunnor och 17 munkar, hvilka i
allt hvad de nya ordensreglorna ej lemnade 
bestämd föreskrift skulle lefva efter Augustinerordens 
reglor.  En stor del af sin förmögenhet
använde S:t Brigitta för denna klosterinrättning.  
Så uppstod det berömda klostret i Wadstena,
som i sednare tider, efter reformationen, blef
förvandladt till ett hospital.

S:t Brigitta fann att hon, för att desto 
snarare vinna bekräftelse på sin orden, måste 
begifva sig till Rom.  Men efter vanligheten blef
hon uppmuntrad dertill af en uppenbarelse, 
hvarigenom hon befalltes att gå till Rom, der torgen
voro belagda med guld och färgade af helgonens
blod, och der genom aflaten öppnades en ginväg 
till himmelen.  S:t Brigitta tvekade likväl i
början att företaga denna resa af kärlek för sina
barn, men fick förebråelser derför i nya 
uppenbarelser och afreste slutligen, samt ankom år
1346 till Rom i sitt fyratioandra lefnadsår, och
förblef derstädes största delen af sin öfriga tid,
utan att någonsin vidare återse sitt fädernesland.

Vid S:t Brigittas ankomst till Rom, befann
sig denna stad i ett fullkomligt tillstånd af anarki,
härrörande från påfvarnes långvariga frånvaro,
hvilka allt ifrån fjortonde seklets början haft sitt
residens i Avignon i Frankrike, och der så godt
som varit vasaller under franska hofvet.  I den
så kallade christenhetens hufvudstad herrskade
på denna tid den förfärligaste sedeslöshet, och
våld, mord och rån hörde till ordningen för 
dagen.  Detta var tillräcklig anledning för den 
nitiska S:t Brigitta att uppträda med de starkaste
straffpredikningar mot det herrskande förderfvet.  
Hennes frimodighet ådrog henne vid dessa 
tillfällen en stor del af romarnes dödliga hat, så
att man till och med hotade att innebränna henne 
som en hexa; men långt ifrån att hennes
mod skakades af dessa faror, trodde hon sig 
genom en gudomlig uppenbarelse hafva blifvit 
försäkrad, att hon ej behöfde frukta för någon, då
Christus var med henne och beskyddade henne.  
I sjelfva verket var också faran ej så stor, ty
genom sitt stränga lefnadssätt, sina botöfningar
och sin välgörenhet mot de fattige, hade hon
förvärfvat sig en otalig mängd af beundrare,
hvilka ansågo henne mera såsom en engel än
en menniska och oupphörligt besökte henne samt
så godt som utgjorde hennes lifvakt.  En mängd
af underverk utspriddes om henne, såsom att
hon utdrifvit djeflar ur besatta menniskor, botat
sjuka och vansinniga samt till och med uppenbarat 
deras innersta tankar och alla händelser
under deras förflutna lefnad. -- Men hvad som
för öfrigt tycktes vara förnämsta föremålet för
hennes vistande i Rom, var att förmå påfvarne
att återflytta sitt residens ifrån Avignon tillbaka
till Rom.  Hos fyra påfvar, som efter hvarandra
under hennes vistande derstädes sutto på den
heliga stolen, Clemens VI, Innocentius VI, 
Urban V och Gregorius XI, gjorde hon oupphörliga 
framställningar derom -- allt under form af
gudomliga uppenbarelser.  Hon förmådde också
slutligen de tvänne sistnämnda påfvarne att 
återvända till Rom, hvarifrån likväl Urban VI snart
återvände till Avignon.  Slutligen egde hon 
likväl den triumfen att förmå Gregorius XI 
återflytta det påfliga residenset till Rom, ett beslut
som likväl efter hans tidiga död förorsakade den
långvariga söndringen i katholska församlingen,
då tvänne påfvar under femtio års tid valdes,
hvaraf den ene residerade i Rom och den andre
uti Avignon, och hvars ömsesidiga hat och de
förbannelser, hvarmed de öfverhopade hvarandra,
i hög grad bidrogo att uti Christenheten minska
den blinda vördnad för påfvarnes helighet och
ofelbarhet, som hittills gjort deras befallningar
till ett genljud af himmelens egna lagar och 
deras makt fruktansvärd både för konungar och
kejsare.

Det nit S:t Brigitta hade för själarnes 
omvändelse fick en ny näring, då påfven Clemens
VI flyttade jubelåret, som hittills varit firadt
hvarje hundrade år, till hvart femtionde.  Denna
anordning, som var en följd af påfvarnes politik,
hvilka gerna sågo sin hufvudstad riktas genom 
den ofantliga mängden af tillströmmande pilgrimer, 
som vid denna högtid kommo till Rom för
att erhålla syndernas förlåtelse, ansågs af S:t
Brigittas uppriktiga fromhet för ett medel att
omvända själarne. -- Derföre flödade också vid
detta tillfälle hennes uppenbarelsers källa ännu
ymnigare, och hon hade verkligen den vishet att
föreställa dem, som ville afhöra henne, det den
meddelade syndaförlåtelsen måste nödvändigt följas 
af lefvernets förbättring, om den skulle tjena
till något.  Samma nit förmådde henne att göra
resor till flera kloster uti Italien, såsom till Tarfa
och Bologna, för att reformera munkarnes lefnad 
och bestraffa dem för den sedeslöshet, hvaråt
de öfverlemnade sig.  På det förra stället voro
hennes bemödanden alldeles fruktlösa, men på
det sednare verkade hennes föreställningar en
skyndsam förändring hos både abboten och 
munkarne.  Detta första försök gjorde att hon 
sedermera erhöll uppenbarelser rörande de högre
prelaternas och biskoparnes seder och lefnadssätt.  
Några blefvo bestraffade derföre att de
höllo för yppigt och läckert bord, andra för det
de tillåtit för nära beslägtade personers äktenskap; 
men de flesta för det de voro allt för måna
om att samla verldsliga egodelar.  Detta sednare
fel var det, som S:t Brigitta minst kunde tåla
hos munkar och nunnor, likasom en alltför 
yppig klädedrägt hos fruntimmer, och öfver båda
delarne förkunnade hon det förfärligaste Guds
straff.  Härvid felades icke de mest fruktansvärda
syner af personer, som föraktat den heligas 
varningar, och hvilka hon nu efter döden såg i 
fördömelsens tillstånd, genomborrade af glödande
metallstänger, omlindade utaf ormar och andandes 
svafvellågor.  Tidehvarfvets anda gjorde att
alla dessa uppenbarelser och alla dessa syner
mottogos med förvåning och vördnad, och S:t
Brigittas rykte spridde sig allt mer och mer 
öfver christenheten.

Några år hade S:t Brigitta tillbragt i Rom,
då hennes dotter Catharina äfven kom dit.  Denna 
unga dam var gift med en förnäm adelsman
vid namn Eggert von Kürnen; men hade redan
vid giftermålets ingående förmått sin man att
ingå löfte om en beständig kyskhets iakttagande.  
Nu angrep henne vid aderton års ålder en så
oemotståndlig längtan att vallfärda till Rom, att
hennes man måste gifva sitt samtycke dertill,
oaktadt hennes bror, Carl Ulfsson, af alla krafter 
satte sig emot denna vådliga resa.  Efter
många besvärligheter anlände hon till Rom, just
då hennes mor var afrest på sin klostervisitation
till Bologna, hvarföre hon måste begifva sig dit,
hvarpå båda damerna sedermera återvände till
Rom.  Men Catharinas vistande derstädes blef i
början högst obehagligt; ty hennes utomordentliga 
skönhet skaffade henne under sina besök i
kyrkorna en mängd beundrare och tillbedjare,
så att man med allt skäl fruktade att hon skulle
blifva bortröfvad.  S:t Brigitta måste slutligen
afhålla henne från alla besök utomhus och i
kyrkorna.  Catharina, som på detta sätt såg sig
inspärrad såsom fånge, föll i en häftig melankoli
samt fick en oöfvervinnelig längtan att återvända
till sin man och sitt fädernesland.  Modern, som
ansåg denna sinnesstämning såsom en afgrundens
frestelse, tog åter sin tillflykt till sin bön och
sina uppenbarelser, genom hvilka hon trodde sig
få veta, att hennes måg redan var död, och då
Catharinas hemsjuka ännu ej ville gifva sig, 
använde hon den strängaste klostertukt och lät sin
bigtfader så länge basa sin dotter med ris, tills
lusten att återvända hem försvunnit.  Emellertid
började båda damerna småningom åter besöka
kyrkorna och sina vänner, och vid ett dylikt 
tillfälle skall det hafva händt, att en grefve, som
lagt sig i försåt för att bortröfva Catharina, 
första gången narrades från sitt förehafvande 
genom en vacker hjort, som kom springandes, och
hvilken han med sina kamrater började att 
förfölja, och andra gången genom förlusten af sin
syn, så att han måste låta leda sig till den kyrka,
der S:t Brigitta och hennes dotter voro, för att
genom deras förböner återfå bruket af sina ögon.  
Lika underbara omständigheter åtföljde deras
pilgrimsresa till den helige Fransisci reliker i
Assisi; ty under vägen blefvo de i berget 
öfverraskade af en röfvarehop, hvilken tillät sig 
oanständiga friheter med Catharina; men bortskrämdes 
hastigt genom ett dån, som liknade en mängd
ankommande ryttare, och då röfvarne följande
dagen åter lade sig i försåt för pilgrimerna,
blefvo de slagna med blindhet, så att de ej sågo
dem.  En mängd uppenbarelser, som S:t Brigitta
vid denna tid hade af S:t Fransiscus, utgingo 
hufvudsakligen derpå, att för henne beprisa de
bekanta klosterdygderna, ödmjukhet, lydnad och
fattigdom, såsom säkraste vägen till himmelen.

En ännu längre pilgrimsfärd företog S:t 
Brigitta med sin dotter och flera till Neapel, i 
hvilket rike hon flitigt besökte alla orter som voro
utmärkta för sin helighet; så vallfärdade hon
till Ortona, der aposteln Thomas sades vara 
begrafven, och hvilken i en uppenbarelse lofvat
henne en dyrbar skänk.  Vid hennes ankomst
dit flög en benskärfva ur apostelns kropp och
föll i hennes hand.  En mängd underverk och
uppenbarelser åtföljde också hennes öfriga 
pilgrimsfärder i landet, såsom till Monte Gargano,
der englarne sades hålla chör och uppstämma
musik; till Bari, der erkebiskopen Nicolai ben
flödade af en beständig vätska, samt till Saderno,
der evangelisten Mathei kropp påstods vara 
begrafven.  Under sitt vistande i sjelfva 
hufvudstaden mottog S:t Brigitta en mängd besök af
den förnämsta adeln, och alla ville begära 
hennes andliga råd.  Vid denna tid innehades 
Neapels thron af drottning Johanna I, en qvinna af
utmärkt snille, men högst flygtig, lättsinnig och
stundom äfven grym.  S:t Brigitta följde sin
gamla vana, att lika så litet skona henne som
någon annan, och hade uppenbarelser, hvaruti
drottningens timliga och eviga förderf förutsades,
så vida hon ej ville ändra sin lefnad.  Mot all
förmodan emottog den stolta drottningen ej illa
denna uppenbarelse, lofvade bättring och 
begärde till och med föreskrifter huru hon skulle
ändra sin  lefnad. Men efter S:t Brigittas bortresa 
återvände drottningen snart till sitt gamla
lefnadssätt.

Man skulle kunna trott att S:t Brigittas håg
för pilgrimsfärder skulle blifvit afkyld genom alla
de mödor som hon på dylika utstått, äfvensom
hennes tilltagande ålder; men oförmodadt trodde
hon sig genom en uppenbarelse få befallning att
resa till Jerusalem.  Hennes dotter Catharina
samt hennes söner Carl och Birger, hvilka nu
ankommit till Rom jemte några andliga personer, 
utgjorde hennes resesällskap.  S:t Brigittas
äldste son, den stolte riddaren Carl, var ännu
ej fullkomligt i den andäktiga moderns tycke, i
anseende till hans håg för verldsliga nöjen och
kärlek för yttre glans.  Då han i denna tidens
präktigaste riddaredrägt, hermelinsmantel med
påsydda bjellror, i sällskap med sin moder 
uppvaktade påfven, behagade den helige fadern kalla
honom för denna verldens son.  Det enda, som
på något sätt kunde försona honom med sin 
moder, var hans ridderliga nit att strida för trons
utbredande och den heliga Jungfruns ära. -- Vid
ankomsten till Neapel uppvaktade S:t Brigitta
jemte hela sin familj drottning Johanna.  Under
det de öfriga enligt etiketten knäböjde för 
drottningen, uppreste sig den oförskräckte Carl 
Ulfsson, tog henne i famn och gaf henne en kyss.  
Långt ifrån att förtörnas på den sköne riddaren
för denna djerfhet, blef drottningen så intagen
af honom, att hon förklarade sig vilja hafva 
honom till gemål.  S:t Brigitta invände fåfängt att
hennes son redan var gift; drottningen blef vid
sin föresats, att utverka äktenskapsskillnad och
sedermera äkta honom.  Detta försatte den 
samvetsgranna modern i den dödligaste ångest, och
enligt sin vana vände hon sig till Gud, med bön
att heldre taga honom från jorden än att tillåta
en sådan förbrytelse; också föll Carl Ulfsson
straxt derpå i en sjukdom, som inom kort 
slutade hans lif.  Drottning Johanna lät begrafva
sin älskade riddare med stor högtidlighet, och
S:t Brigitta hade kort derefter en syn, hvaruti
hon såg sin son framställd för domen.  En 
afgrundsande anklagade honom der på det häftigaste 
för hans synder och framlade ett register
på dem jemte alla de goda föresatser han 
underlåtit att utföra, men fann båda dessa skrifter
utplånade då han framtog dem, och erhöll 
underrättelse att detta skett genom hans moders
tårar, hvilken också genom sina förböner frälst
honom från de eviga plågorna och skaffat honom
plats i det himmelska riket.  Såsom ett bevis
på styrkan af S:t Brigittas fantasi kan anföras,
att denna uppenbarelse räckte under hela 
hennes resa till Jerusalem.

Vid sin ankomst till Cypern, der drottning
Eleonora förde förmynderskapet för sin son, 
konung Petter, spelade S:t Brigitta samma roll,
som förut i Neapel.  Hon bestraffade på det 
ifrigaste den sedeslöshet, som rådde ibland de
förnäma och folket, skonade ej en gång sjelfva
hofvet och riksföreståndaren, samt förutsade de
förfärligaste straffdomar, så vida ej bättring följde.  
Ryktet om hennes helighet gjorde emellertid att
hennes straffpredikningar upptogos med största
vördnad, isynnerhet af drottningen, som äfven
understödde henne med medel till resans 
fortsättande.  Efter att hafva lidit skeppsbrott i
grannskapet af Joppe, hvarur hon och alla 
hennes följeslagare blefvo räddade, ankom hon 
ändtligen (1372) till högsta målet för sina 
önskningar -- till Jerusalem.  Vi vilja hvarken trötta
oss eller läsaren med anförande af alla de 
visioner och allt det underbara, som hände henne i
det heliga landet.  Äfven den lugnaste och 
förnuftigaste christen, så vida han annars tror på
sin religion, kan visserligen icke beträda dessa
heliga orter, patriarkernas boning och christendomens 
vagga, utan vördnad; man kan då föreställa 
sig, hvad intryck vistandet härstädes skulle
göra på en sådan sinnesstämning som S:t 
Brigittas.  Också var hennes vistande derstädes en
oupphörlig följd af uppenbarelser, som än 
angingo Christi menniskoblifvande, än den heliga
Jungfruns lefnadsöden, än spådomar om Cyperns
snara ödeläggelse och det grekiska kejsardömets
fall.  Hvad det sistnämnda angår, så behöfdes
visst icke någon profetisk förmåga att förutse
det, då turkarnes makt så utomordentligt 
tillväxte och de christna staterna voro invecklade
i inbördes strider.  Ändtligen återvände S:t 
Brigitta från det förlofvade landet (September 1372),
först till Cypern och sedermera till Neapel.  Hennes 
legender äro efter vanligheten uppfyllda med
mirakler och profetior, som utmärker denna resa.  
Detta helgon blef, om vi skola tro hennes 
biografer, till slut så skarpsynt, att hon visste de
hemligaste tankar hos dem hon umgicks med,
och kände en svafvellukt då hon var i sällskap
med förhärdade syndare.

Brigitta återkom i Februari 1373 till Rom.  
Hennes pilgrimsfärd hade ännu mera ökat hennes 
anseende, och flera af hennes beundrare
sågo henne, då hon promenerade på gatan, vara
omgifven med en gloria af strålar kring hufvudet.  
Men hennes dagar voro räknade; ej långt
efter återkomsten föll hon i en sjukdom, som
inom några månader slutade hennes lif.  Hennes 
uppenbarelser fortforo till hennes sista stund
och innehöllo hufvudsakligen tröst vid hennes
plågor samt försäkran om hennes tillkommande
lycksalighet.  Hon afled den 23 Juli 1373, och
blef med stor högtidlighet tre dagar derefter i
S:t Lorenzos kloster begrafven, hvarvid flera 
underverk skola hafva skett, såsom att sjuka som
vidrörde liket blefvo helbregda.  Några veckor
derefter öppnades åter de kistor, hvaruti liket
var inneslutet, emedan hennes qvarlefvor skulle
öfverföras till Sverige, för att nedsättas i 
Wadstena kloster, utom venstra armen, hvilken 
qvarlemnades såsom relik till romarnes dyrkan.  
Catharina öfverförde sin moders qvarlefvor till 
Sverige, hvarest de med stor högtidlighet blefvo 
emottagna uti Wadstena kloster.  Tvänne år derefter
begaf sig Catharina åter till Rom, för att 
utverka sin moders kanonisering eller hennes 
högtidliga förklarande för helgon.  Många 
omständigheter, men isynnerhet den schism som 
inträffat i kyrkan, då tvänne påfvar år 1379 valdes
emot hvarandra, beröfvade emellertid Catharina
den lyckan att under sin lifstid se sin moder
prydd med helgonkronan.  Hon erhöll då 
tillåtelse att låta skrinlägga henne, hvilket var en
lägre grad af kanonisation.  Detta verkställdes
också med stor högtidlighet; S:t Brigittas ben
upptogos och lades i ett helgedomsskrin, som
bars i procession af fyra biskopar, i en otalig
folkmängds närvaro.  Men efter Catharinas död
gjorde påfvarne sjelfva påminnelse derom, ty
hvarje kanonisation inbragte åt dem betydliga
summor.  S:t Brigittas förklarande för helgon
kostade femtusen dukater, en högst betydlig summa 
efter den tidens myntfot.  Deremot tillgick
allt vid sjelfva ceremonien med den mest lysande
prakt och högtidlighet.  Efter vederbörlig 
ransakning i consistorium öfver S:t Brigittas anspråk
på helgonkransen, uppträdde påfven sjelf i kyrkan 
och framställde uti ett tal för det talrikt
församlade folket de skäl, som förmått honom
till S:t Brigittas kanonisation samt förklarade
att hennes fest skulle firas såsom andra helgons.  
Dagen derpå firades en högtidlig messa i S:t
Peters kyrka, om hvars prakt man kan dömma
deraf, att 30,000 lampor, utom ljus och facklor,
der antändes.

Om vid denna korta teckning af S:t Brigittas 
lefnad vi hafva troget upptecknat det 
underbara, som tillskrifves detta helgon, så har
sådant varit nödvändigt, för att förklara det 
inflytande hon hade på sitt tidehvarf.  Endast tron
på hennes uppenbarelser och underverk kunde
föranlåta kejsare, furstar, påfvar och magnater
att förödmjuka sig för hennes bud och med vördnad 
emottaga hennes bestraffningar.  Men den
skönaste sidan i S:t Brigittas karakter var 
hennes välgörenhet.  Under sin mans lifstid födde
hon oupphörligt tolf fattiga samt upprättade på
egen bekostnad flera hospitaler, der hon sjelf
oupphörligt besökte de sjuka och skötte dem
samt vande sina barn vid samma kärleksverk,
utan att hennes anförvandters föreställningar 
eller begabberi kunde verka någon förändring i
hennes handlingssätt.

Var S:t Brigitta sträng emot sig sjelf, så
voro också de klosterreglor stränga hon gaf sin
nya orden.  Dess medlemmar måste afsäga sig
all egendomsrätt; linne fick aldrig brukas af dem;
de klädde sig i groft ylle och sofvo på 
halmbolstrar.  Deras fastor voro stränga, ofta fingo
de hela tiderna igenom ej annat än bröd och
vatten.  Samtal med främmande voro endast 
tilllåtna genom gallerfönster och under uppsigt.  
Mellan gudstjensten täta timmar skulle man
sysselsätta sig med handarbeten, och de fina 
spetsar som ännu tillverkas i trakten omkring 
Wadstena äro troligtvis ett arf från klostrets industri; 
äfvensom det mycket bidrog till trädgårdsskötselns 
införande i Sverige.  Klostret hade ett
för denna tid ganska dyrbart bibliothek, som först
vid reformationen af konung Gustaf I borttogs
derifrån; flera bland klosterbröderna älskade och
uppodlade vetenskaperna, och klostrets dagbok,
det så kallade Diarium Wadstenense, blir alltid
en dyrbar hjelpreda i svenska historien.  Allt
detta väckte en stor vördnad hos folket för detta
kloster, som snart genom gåfvor och testamenten 
blef ett utaf de rikaste i norden och stamhus 
för alla de öfriga kloster af denna orden,
hvilka så godt som i alla Europas länder 
upprättades.  Men just detta öfverflöd var måhända
orsaken dertill, att klostrets stränga disciplin i
sednare tider betydligt förföll.  Detta bevittnas
ej blott af bref från nunnor derstädes till sina
älskare, utan äfven af den omständigheten, att
då Carl IX utdref de sista nunnorna ur Wadstena
kloster, fanns der ett gömställe uppfyldt af 
mördade barns ben.

Det återstår blott nu till slut att göra reda
för det religiöst-filosofiska system, som ligger till
grund för S:t Brigittas uppenbarelser.  Enligt
hennes tanke härflyter all kunskap från åskådning, 
och menniskan har en dubbel sådan, kroppslig 
och andlig.  Den förra gifver kunskap om
sinnliga verlden, den sednare om Gud; och den
sistnämnda blifver endast möjlig genom en noga
förbindelse med Christus.  Högsta föremålet för
denna åskådning är den evige Guden, hvars väsende 
utgöres af absolut makt, vishet och godhet, 
så att han till personalen blifver treenig,
men till substansen en.  Inför denne Gud stodo
före skapelsen alla möjlighetsbegrepp i full glans
och skönhet -- både de som tillhöra den sinnliga 
och förnuftiga naturen.  De ideer, som i
förnuftets verld blefvo framkallade till verklighet,
voro englar och menniskor.  De förra mottogo
i sjelfva första ögonblicket af sin tillvaro kallelse
till evigt lif och kunna efter behag antaga eller
bortlägga den sinnliga kroppen.  Men en del af
dessa andar intogos vid åskådningen af Guds
skönhet af afund och lust att öfverträffa honom,
hvarföre de nedstörtades i helvetet och blefvo
djeflar.  Men på det att de varelser, som 
åtnjuta Guds nåd, skulle blifva fulltaliga, skapade
Gud menniskan, som alltid här i lifvet är 
förbunden med materiel kropp, dels för att lära
känna sin egen inskränkning, dels på det att
materien äfven skulle blifva delaktig af Guds
nåd.  Ty den föränderliga och korruptibla 
materien är i sig sjelf mörk och vederstygglig; men
lifvas och förskönas af själen, som styrer henne
genom fem sinnen och fem hufvuddygder: flit,
klokhet, blygsamhet, andakt och kyskhet.  
Menniskan insåg i följd af sin medskapade vishet
från början, hvad som tillhörde hennes kropp,
själen och Gud, tills djefvulen förförde henne
genom lusten att likna Gud.  Men då hon ej
som djefvulen ville öfverträffa Gud, har hon hopp
om evig räddning, som är djefvulen, det absoluta
onda, förnekadt.  Under lifvet sökes menniskan
af tvänne andar: afgrundsanden söker att 
bortlocka henne från tanken på Christi förtjenst och
försoning, och den gudomliga anden åter vill
göra henne värdig den himmelska lycksaligheten.  
I valet mellan dessa båda andars ingifvelser 
består menniskans fria vilja.  Förstockar menniskan 
denna sin fria vilja till egenvilja och förakt för
Försynens ledning, så blifver hon skyldig till
eviga plågor.  Erkänner hon åter sitt behof af
Guds nåd, så får hon förmåga att erkänna och
vörda Gud, såsom gifvare af allt godt, att oryggligt 
tro det ingenting blifvit gjordt eller kan 
göras utom Guds vilja samt kraft att förnuftigt
och måttligt begagna de sinnliga tingen.  Det
onda, som inträffar i verlden, tillåtes af Gud dels
för att bestraffa de onda menniskorna, dels för
att styrka de goda uti dygd och helighet.

<b>Brita,</b> Carl VIII Knutssons dotter, vigdes
1455 till nunna i Wadstena kloster och dog 
derstädes 1469.

<b>Brodersonius, Christina,</b> har för sin store son,
icke för sin egen skull, blifvit odödlig: -- hon
var nemligen <i>Linnés moder</i>.

Dotter af pastorn i Stenbrohult i Småland
Samuel Brodersonius, blef Christina redan vid
18 års ålder gift med komministern i samma
församling, sedermera pastorn derstädes, Nicolaus
Linnæus.  Det säges om henne i häfden, att hon
var en aktningsvärd, arbetsam, qvick och 
skarpsinnig qvinna. -- Komminister Linnæus anlade
vid sitt lilla boställe Råshult en vacker trädgård,
hvilken snart blef en fröjd, en förtjusning för
hans unga hustru, som förut nästan aldrig sett
någon trädgård.  Der planterades flera sorter
blommor och fru Linnæus hyste för dessa en 
sådan outsäglig kärlek, att hon ordentligen sörjde,
då dessa hennes älsklingar om hösten vissnade,
en efter annan, samt erfor sedan, under hela
vintern, en vemodsfull, otålig längtan efter våren
och de nya blommor, hvarmed den skulle pryda
hennes lilla täcka trädgård.

Det var ock icke utan, att ju denna både
faderns och moderns kärlek till blommor i rikaste 
mått öfverflyttades på sonen <i>Carl</i>, som föddes 
om våren, midt under naturens återförnyelse
och blomstringstid, d. 13 Maj 1707 (gamla 
stylen).  Man berättar, att då detta barn gret 
tystnade det genast, om man på dess vagga lade en
blomma, och att, så snart det blef så stort, att
det kunde bäras ut i trädgården, eller på ängen,
och läggas på en blomstermatta, kunde det 
derstädes blifva liggande i timtal, leende och tyst
lekande med blommorna rundtomkring detsamma.

Hvad Carl Linné sedan blef vet hela verlden.  
Det späda barnet, hvars vagga af föräldrarne 
smyckades med blommor, barnet, som låg
lekande på blomstermattan och sedermera, blott
några år gammalt, hjelpte till att vattna och
sköta blomstren i sin faders trädgård, blef vid
äldre år <i>blommornas konung</i>.  “Han fann“, säger
en författare, “den Ariadnetråd, hvarefter mången 
förut hade förgäfves letat.“ -- Det var han,
som satte läran om växterna i system, han, till
hvilken alla de, som trampa hans fotspår, ända
intill senaste efterverld skola med vördnad och
beundran blicka upp, såsom till ett oupphinneligt 
ideal.

Och ändå, ändå, i trots af denna sin 
afgjorda smak för botanikens studium, i trots af
att Carl Linné tänkte på och snart sagdt lefde
för idel blommor, skulle han uppfostras för det
andliga ståndet.  Något annat kom ej i fråga,
tyckte föräldrarne.  Alla hans förfäder, både på
fäderne och möderne, hade varit prester, och
hur skulle en prestson, som hade tillfälle att
studera, kunna blifva något annat än prest?

Emellertid, då Carl Linné hunnit till någorlunda 
mogen ålder, öfvergaf han helt och hållet
att läsa theologien, för hvilken han aldrig visat
någon håg, och slog sig i stället med fullt allvar 
på studerandet af medicin och botanik. -- 
Hans mor tog vid underrättelsen härom så illa
vid sig, att hon så när fått slag.  Hon, som sjelf
hyst en sådan varm kärlek för blommor, började
nu hata dem, påstående det vara hennes orimliga 
kärlek till detta skräp, som från början 
orsakat, att hennes förstfödde, afgudade son nu
ginge förlorad, ty något annat förmådde hon ej
tänka.  Ty då han ej ville bli en aktad prestman, 
hvad skulle han nu blifva? -- På sin höjd
en fältskär, tänkte hon. -- Hennes enda tröst
var nu, att <i>Samuel</i>, hennes yngre son, måtte gå
prestvägen och bekläda samma embete, som hans
far, morfar m. fl., och hon predikade således
väldeligen för den stackars Samuel, att han ej
måtte följa sin äldre broders dåliga exempel,
utan hafva Gud för ögonen och ej bli en drömmare, 
en odåga.

Snart nog tvangs hon dock att mot Carl
ombyta tänkesätt. -- Hennes för honom under
en längre tid nästan förkolnade moderskärlek
tändes ånyo och uppflammade så småningom med 
dess förra låga, sedan han, redan vid så unga
år, af trycket utgifvit flera värdefulla arbeten i
botaniken, hvarom lärda män talade med verklig 
beundran.  Snart fick hon ock veta, att hennes 
Carl blifvit af en Upsalaprofessor anförtrodd
att hålla föreläsningar i hans ställe, under en
af professorn iråkad långvarig sjuklighet.  Detta
var i sanning någonting oerhördt för en yngling
af Carl Linnés ålder.  Den enfaldiga modern
började nu ändtligen finna, att han kunde bli
något mer än en fältskär, eller qvacksalfvare,
och hon fick sedermera den glädjen att upplefva
hans framåtskridande på ryktets bana, att erfara
huru han steg från den ena hedersgraden till
den andra, huru han erkändes, berömdes och
eftersöktes af alla rättänkande och aktningsvärda
personer.  Hon lefde dock icke nog länge för
att förnimma huru hans namn på ryktets vingar
fördes, icke allenast från den ena gränsen af
fosterlandet till den andra, utan äfven öfver fjellar 
och haf, till främmande, vidt aflägsna länder.

Emellertid hade man berättat för fru 
Christina, samt lyckats göra för henne tydligt och
begripligt, att hon var den lyckliga modern till
en bland Sveriges berömdaste unga män, och
som lofvade blifva dess ära och stolthet. -- Hon
dog dock alltför tidigt, för att få bevittna sin
älskade Carls <i>aldra största</i> triumfer, ja, redan
vid 45 års ålder.  Hennes son var då 26 år 
gammal.  Det var år 1733 som fru Linnæus afled.  
Hennes man dog ej förrän 1748, vid fyllda 74
års ålder.

<b>Brooman, Hanna,</b> är musik- och språklärarinna.   
Redan 1848 anställdes hon vid kongl.
theaterns i Stockholm elevskola, för att meddela
undervisning i pianospelning samt i franska, 
italienska, tyska och engelska språken; uppgjorde
1857, på theaterdirektionens anmodan, planen
till en skola för operans ballettelever, i hvilken
skola hon utnämndes till lärare i christendom,
historia, geografi m. m., samt att undervisa de
qvinliga eleverna i handaslöjder.  För piano har
hon komponerat sånger, deribland “Norrlänningens 
hemlängtan“, som utkommit i tvänne upplagor.

<b>Brovallius, Catharina,</b> dotter af kyrkoherden
Erik B. i Gagnef och rådmansenka i Köping.  
Hon gaf år 1762 3000 daler kopparmynt till 
understöd för komministern i Köping, på det att
han dermed skulle hålla adjunkt, som måste
svara för alla ottesångs- och aftonsångspredikningar 
m. m.  Likaledes gaf hon samma år 2000
daler k:mt till skolgossars understöd, samt 1000
daler till stadens hospital.  Fyra år förut, 1758,
hade hon gifvit 6000 daler till de fattige i 
Gagnefs socken, der hon var född.

<b>Bruine, Metta Sofia de.</b>  Fadern var dansk
generalmajor och lefde ännu 1720.  Modern hette
Karin Krabbe samt var mycket rik och bodde
på Heckeberga i Skåne.  Metta Sofia Bruine,
den yngsta af döttrarne, som uppfostrades i 
Danmark, hemkallades af modern och fick löfte på
att få ensam ärfva hennes fyra stora gods, om
hon lofvade att försaka det äktenskap hon 
ämnade ingå med en ung herre, som hon lofvat sin
hand och sitt hjerta.  Girigheten tog öfverhand
och hon öfvergaf sin unge älskare, som deraf
träffades så djupt, att han förlorade sina sinnens
bruk.  Den otrogna hade likväl mycken svårighet 
att komma i besittning af arfvet.  Alla godsen 
förvaltades af en inspektor Sjöholm, hvilken
hade förstått göra sådana räkningar öfver 
utlagorna, att egendomarnes afkastning ej räckte till
att betala dem, utan fordrade seqvester på alla
egendomarne.  Sjöholm sålde dessa fordringar
till grefve Carl Pipers enka, hvilken genast tog
alla godsen i besittning.  Det såg således ganska
betänkligt ut för fröken de Bruine att någonsin
återvinna godsen från en så rik och mäktig 
vederpart.  Hon lät dock icke modet falla, utan
såg sig om efter en käck advokat och vände sig
till Peter Silfversköld, densamme som sedan blef
president i Åbo hofrätt.  Han påtog sig väl 
sakens genomdrifvande, men fordrade fröken sjelf
i arfvode, hvilket hon omsider nödgades bifalla,
af fruktan att han annars skulle taga parti emot
henne och förstöra allt.  Den mångåriga processen 
slöts ändtligen så, att grefvinnan Piper 
behöll Toppellsgård för 12,000 daler silfvermynts
inteckning och Björnstorp för 20,000 daler.  
Sjelfva Heckeberga hade strukit med för en lika 
summa, om icke medlidande vänners biträde hade
hulpit saken, så att fröken kunnat utlösa den
dervid häftade fordran.  I sjelfva verket vann
fröken de Bruine intet annat än en man, med
hvilken hon alltid förde en föga angenäm 
sammanlefnad, och som höll henne så strängt, att
hon de första åren ofta sjelf måste mjölka sina
kor.  Detta missöde lindrades föga med 
presidentens död, ty de 12 barnen, som under en
vårdslösad uppfostran sett faderns onda exempel, 
uppförde sig mot modern föga bättre, så
att hon lefde en ganska orolig ålderdom.  Hon
dog 1777 vid en ålder af 76 år.

<b>Brumengeber</b> eller <b>Brunnengräber, Agatha 
Lovisa,</b> dotter af prosten And. Joh. B., föddes i
Kurland d. 30 Aug. 1724, och blef gift 1750 med
sitt syskonbarn, kaptenen Carl Joh. de la Myle,
samt flyttade med honom öfver till Finland 1762,
der hon afled på sin egendom Maanpä gård vid
Åbo d. 1 Sept. 1787.  Hon var ett särdeles 
vittert fruntimmer, hade mycken beläsenhet och
skref vackra verser på tyska språket, med hvilka
snillegåfvor hon förenade en liflig känsla för 
religion och dygd; dessa samfäldta egenskaper 
tillskyndade henne ock brefvexling med lärda män,
isynnerhet den lärde professor Gellert i Leipzig.  
Hon kunde också skrifva vers på Letska språket.  
Med synnerlig nåd hafva de af henne 
författade tyska “Lofqväden“ blifvit upptagna, 
hvarmed hon vid högtidliga tillfällen uppvaktade 
konung Gustaf III, i anledning så väl af hans 
kröning, som den 1772 lyckligen utförda revolutionen.

<b>Brynhilda.</b>  Denna var en ryktbar sköldmö,
hänförande skön, och stark som en man; ty hon
var, i egenskap af krigarinna, pröfvad och härdad 
i alla manliga idrotter. -- Något slags 
förtrollning -- de gamla urkunderna uppgifva icke
hvilken -- hade förflyttat henne till ett enstaka
hus, rundt omkring omgifvet af en eld, som 
aldrig kunde släckas och som ingen vågade 
genomtränga. -- Brynhilda lefde dock der icke ett 
vanligt lif, utan var ständigt sofvande.

Då fanns det i norden en för sin 
utomordentliga tapperhet och vågsamhet bekant kämpe,
vid namn <i>Sigurd</i>, med tillnamnet <i>Hofnersbane</i>, 
eller <i>Fafnersbane</i>; ty han hade dödat en på en
omätlig skatt hvilande drake, som ömsom kallades 
<i>Hofner</i>, ömsom <i>Fafner</i>.  Vi vilja hålla oss
vid det sednare namnet, såsom det oftast 
förekommande.

<i>Sigurd Fafnersbane</i>, således, förnam den 
underbara berättelsen om den sköna <i>Brynhilda</i> och
sporde genast en utomordentlig lust att lösa henne
ur förtrollningen, dervid hennes fader, kung <i>Budle</i>,
och hennes broder, prins <i>Atle</i>, hittills gjort flera
fåfänga försök.

Sigurd egde en häst, benämnd <i>Grane</i>, i 
sagan lika ryktbar som hans herre, ty han var,
enligt uppgift, tolf fot hög och skydde hvarken
eld eller svärd.  På denne oförliknelige gångare
kom Sigurd Fafnersbane ridande till trollelden,
som kallades <i>Vafurlågor</i>.  Grane tvekade ej att
begifva sig in i elden och så väl han som 
ryttaren kommo lyckligt igenom.

Vid inträdet i borgen fann Sigurd den 
undersköna mön ensam, klädd i full rustning och
försänkt i en djup sömn, såsom han hade hört
berättas.  Han stod en stund helt tyst och 
betraktade henne med tjusta blickar: ändtligen fann
han på det rådet, att med sitt svärd rista upp
hennes brynja.

Detta försök lyckades: -- förtrollningen var
löst .... den sköna slumrerskan vaknade.  
Innan han for sina färde var han med henne 
trolofvad; men han lärer hafva dröjt hos henne en
längre tid.

Nu for han till en konung <i>Gjuke</i>, som med
sin gemål, den trollkunniga <i>Grimhild</i>, hade fyra
barn, sönerne <i>Gunnar</i> och <i>Högne</i>, samt döttrarna
<i>Gudrun</i> och <i>Gudny</i>.

Gunnar och Högne svuro Sigurd fostbrödralag 
och Gudrun förälskade sig i honom.  Då
hennes moder, drottning Grimhild, märkte detta,
lagade hon till en trolldryck, en s. k. kärleksdryck, 
som hon gaf Sigurd att förtära.  Denna
dryck hade den verkan, att hjelten, drakedödaren, 
glömsk af sin kärlek till sköldmön 
Brynhilda och den ed han svurit henne, blef kär i
Gudrun och helt hastigt firade sitt bröllop med
henne.

Emellertid yttrade Gunnar, den äldste af
Sigurds svågrar, en innerlig längtan att se och
-- om möjligt -- äfven få ega den underbara
sköldmön Brynhilda, som han så mycket hört
omtalas.  Han sporde en oöfvervinnelig lust, att
begifva sig till henne, och meddelade detta åt
Sigurd, som lofvade vara honom behjelplig vid
det vådliga företagets utförande.

Brynhilda hade, i harmen och sorgen öfver
Sigurds trolöshet, gjort det löftet, att förblifva
ogift.  Hennes boning var ännu omgifven af 
Vafurlågor, och som hon trodde, att ingen mer
skulle våga sig genom dem, svor hon, att 
tillhöra endast den, som utförde detta vågstycke.  
Hon visste ju, att Sigurds häst Grane var den
enda häst, som kunde springa genom trollelden.

Sigurd, Gunnar och Högne följdes nu åt till
Brynhildas förtrollade borg och Sigurd ville låna
Gunnar sin häst, att derpå rida genom elden.  
Men Grane var för stolt att låta låna sig och
lydde, på intet vilkor, någon annan än sin herre.

Då var intet annat råd, än att Sigurd skulle
vexla gestalt med Gunnar.  Ty enligt en i de
nordiska sagorna mycket gängse orimlighet kunde 
de ryktbara hjeltarne icke allenast göra sig
osynliga, när de ville, utan äfven antaga andra
menniskors och äfven djurs skepnader.

Sigurd antog således Gunnars gestalt och
kom, till Brynhildas stora bestörtning, in i 
hennes borg.  Prinsessan, som gjort sig sjelf det
löftet, att förblifva sin första älskare trogen,
ehuru grymt han svikit henne, måste nu bryta
detta löfte, emedan hon ju lofvat tillhöra den,
som trängt sig genom elden.  Icke anande, att
det var just denne begråtne älskare, som å en
annans vägnar fordrade hennes hand, förenade
hon sig med den förmente Gunnar.  Men om
aftonen, då de gingo till hvila, lade Sigurd sitt
blanka svärd mellan sig och bruden.

Om morgonen skänkte han henne en dyrbar 
armring af guld, kallad <i>Andvarinauter</i>, och
fick af henne en annan ring.  Men vid ringen
<i>Andvarinauter</i>, som var förfärdigad af en ondskefull 
dverg, vid namn <i>Andvari<i>, lådde en spådom,
att den, i hvars hand den än råka måtte, skulle
bli olycksbringande.  Detta lärer väl Sigurd icke
hafva vetat.

Djupt bedröfvad öfver att nödgas tillhöra
en annan, än den evigt älskade Sigurd, red 
Brynhilda hem med Gunnar.  Sagan förmäler 
ingenting om hennes första sammanträffande med 
Sigurd, utanför borgen, der de båda svågrarne
åter vexlade gestalter. -- Det säges emellertid,
i urkunden, att Sigurd, ehuru han med Gudrun
lefde till utseendet lycklig och hade med henne
tvänne barn, sonen <i>Sigmund</i> och dottern <i>Svanhild</i>,
dock aldrig utan en känsla af bitter ånger kunde
se Brynhilda, som kunnat och bordt vara hans
maka, men som i stället var blefven hans svägerska.

Emellertid lefde dock konung Gjukes hela
familj stilla och enigt tillsammans på hans gård,
tills, efter tre à fyra års förlopp, en händelse
inträffade, som med ens gjorde slut på deras
enighet och frid och medförde en oräknelig mängd
af de rysligaste olyckor, till Gjukungaslägtens
förderf.

Se vidare härom art. <i>Gudrun</i>.

<b>Bröms, Catharina,</b> dotter af archiatern Sven
B., blef 1688 gift med biskopen i Westerås Carl
Carlsson.  Hon ville gälla för att vara en stor
doktorinna och skötte gerna sjuka, samt hade
många recepter efter sin fader.

<b>Bröms, Margaretha,</b> dotter af slottslofven i
Nyköping Nils B., som blef amiral 1569.  Enligt
den tidens lagar fingo adliga ej gifta sig med
ofrälse, vid lifsstraff eller förlust af sin 
förmögenhet, men Margaretha, som hade en amiral till
fader, en öfverste, en amiral och en landshöfding
till bröder, gifte sig dock detta oaktadt med en
ofrälse, hvarföre hon också verkligen derigenom
förverkade sitt gods.

<b>Burenschöld, Anna Catharina,</b> var en tid 
hofmästarinna på Stegeborg hos prinsessorna af
Zweibrücken och dog 1727.  Hon förärade 1723
till Ljungs kyrka en vacker predikstol.

<b>Bureus, Catharina,</b> dotter af kongl. bibliothekarien 
och antiqvarien Johannes B., blef 1629
gift med assessorn i Antiqvitetsmuseum Johan
Axehjelm.  Hon var född 1601 och dog 1678,
76 år gammal.  Hon var ett lärdt fruntimmer,
som underhöll latinsk brefvexling med fröken
Wendela Skytte, Loccenius och flere.

<b>Burghausen, Lovisa von,</b> dotter af svenska
adelsmannen, öfverstelöjtnanten Gustaf von B.,
var född i Narva 1704, blef derifrån, på sitt 7:de
år, bortröfvad af ryssar och såld till en general,
der hon öfver sin förmåga måste arbeta, hvarföre 
hon sökte rädda sig med flykten, men blef
fasttagen och illa misshandlad, samt slutligen såld
till en turkisk furste såsom slafvinna; blef derpå
omdöpt till grekiska läran, hölls sedan en tid i
kloster, tills hon tvingades att gifta sig med en
fändrik, som tre år derefter dog.  Efter åtskilliga 
omskiften blef hon sedermera gift i Ryssland
med magister Lars Östen Sandmark, regementspastor 
vid Westerbottens regemente, hvilken blifvit 
fången vid Pultava och förd till Siberien, der 
han vistades i 13 år, hvarefter han vid hemkomsten, 
1724, blef kyrkoherde i Niurunda pastorat
i Medelpad.  Efter hans död blef hon sedan gift
med hans efterträdare, magister Petrus Olai 
Sundberg.  Hon dog 1734, och hade således på sina
30 lefnadsår upplefvat otroliga öden samt varit
tre gånger gift.

<b>Bülow, Anna Fickesdotter,</b> var under 18 år
abbedissa i Wadstena kloster, der hon dog 1519.  
Hon har vunnit ryktbarhet icke blott genom sina
dygder och sitt förstånd, utan äfven genom sin
stora lärdom.  På hennes tillstyrkan skrefs Christi 
lidandes historia på svenska.  Sjelf öfversatte
hon Joachims lefverne och Elisabeths af Ungern
järtecken.  Anna Fickesdotter Bülows Cronicon
Genealogicum, på svenska uppsatt 1501--1519,
utgafs af Peringsköld 1718.

<b>Bååt, Anna Christina,</b> dotter af riksskattmästaren 
Seved B., föddes 1644 och dog 1733, 89
år gammal.  Hon var den sista af denna gamla
ätt, så berömd och så lysande; en ätt, som 
räknade sina anor ända ifrån <i>Ragbart</i>, konung i
Gardarike, <i>Sigurd Ring</i>, Upsalakonungen, samt
<i>Ragnar Lodbrok</i>, konung öfver Sverige och 
Danmark.

<b>Bååt, Catharina,</b> dotter af vice presidenten i
Svea hofrätt Jakob Snakenborg af Bååt-ätten,
blef 1641 gift med riksrådet Lars Eriksson Sparre.  
Hon lefde ännu 1685 och tyckes vara densamma
kunskapsrika och belästa Catharina Bååt, som
gjort ett kommentarium öfver Messenii Theatrum
Nobilitatis Svec., det hon dels tillökt, dels korrigerat, 
samt förträffligt ditmålat vapen.

<b>Bärfelt, Anna Catharina Charlotta Wilhelmina,</b>
var dotter af öfverstelöjtnanten vid Jemtlands
regemente Bernhard Bärfelt och föddes år 1673.  
Vid 20 års ålder blef hon antagen till hoffröken
hos enkedrottningen Hedvig Eleonora.  Hon var
en slug, fyndig och djerf qvinna, dertill lättfärdig 
och egennyttig; det sednare ända derhän,
att hon för mutor sålde sitt förord hos 
enkedrottningen.  Några sade, att hon till och med
bestal nämnda sin gynnarinna.  Andra misstänkte,
att hon mot sina fiender använde förgift o. s. v.  
Hon hade dock lyckats att i hög grad vinna den
ålderdomssvaga enkedrottningens hjerta och 
förtroende.  Allmänheten deremot hyste för henne
alldeles motsatta känslor, och hon blef en afton
af förklädda karlar antastad och misshandlad.  
Karl Gyllenstjerna sökte utverka hennes 
aflägsnande från hofvet, men fåfängt.  Hon började i
stället att mot honom sjelf rigta anklagelser för
egennytta och försnillningar.  Gyllenstjerna, 
uppbragt, förklarade, <i>att antingen skulle han eller fröken
Bärfelt lemna hofvet</i>.  Hedvig Eleonora svarade
icke, utan lemnade rummet.  Gyllenstjerna 
kallade till sin hjelp grefvinnan Piper samt flera
hoffruntimmer, likaså Arvid Horn och isynnerhet 
enkedrottningens fordne, mycket omtyckte
öfverhofpredikant, domprosten Molin.  Till följd
af dessas föreställningar biföll slutligen Hedvig
Eleonora gunstlingens affärd, men förbjöd hennes 
lagförande och hvarje ransakning af hennes
för tjufgods misstänkta koffertar.  Gyllenstjerna
satte derpå vakt för enkedrottningens rum, på
det Bärfelt icke måtte tränga dit in och utverka
ändring.  Denna sednare måste verkligen resa
ur staden, dervid af pöbel och gatpojkar 
beledsagad med stenar och skymfande utrop.  Snart
upptäcktes dock än flera hennes straffvärda 
handlingar och huru hennes orättvunna gods vore
nedsatt dels hos vännen, hofmålaren Behn, dels
hos den förmodade älskaren, slottsfogden på
Karlberg.  Mot enkedrottningens önskan blef hon
nu återhemtad och lagförd, vid hvilken 
underrättelse bemälde slottsfogde afhände sig lifvet.  
Huru rättegången slutade, är icke bekant.  Men 
enkedrottningen led genom dessa uppträden både 
till helsa och lynne.  Fröken Bärfelt dog i 
Linköping år 1738.

<b>Börjesson, Agnes,</b> dotter af en bland vårt
lands älskligaste skalder, nemligen författaren
till “<i>Erik XIV</i>“, “<i>Erik XIV:s son</i>“, jemte flera
andra både större och mindre, värdefulla arbeten, 
theologiedoktorn, kyrkoherden i Veckholm,
Johan Börjesson.  Hon röjde redan helt tidigt
en afgjord håg för målarkonsten, den hon sedan
har med framgång idkat.  Många taflor af hennes 
hand hafva på våra konstexpositioner varit
med nöje sedda, samt blifvit af konstälskare 
inköpta.

<b>Böök, Märtha Maria,</b> född Winter, dog som
enka i Barsebäck vid Landskrona d. 3 Juli 1786,
118 år gammal.  Hon var född på Jutland, der
hon haft pesten, och kom till Skåne omkring
1720.  Hon blef vid 100 års ålder lomhörd, men 
hade i öfrigt god helsa på sin ålderdom, och
ännu några månader före sin död kunde hon gå
på besök till några sina vänner.  Besynnerligt
var det, att hon på sitt 100:de år fick nya 
tänder, hvilka hon likväl några år derefter åter 
förlorade; kunde vid 116 år spinna, och det så fint,
att af en mark spånad väfdes 6 alnar ordinärt,
bredt lärft.


<h2>C.</h2>

<b>Cabiljau, Margaretha.</b>  Så hette en ung 
holländska, hvars behag fängslade sjelfva den store
<i>Gustaf Adolf</i>, som med henne hade en son, 
<i>Gustaf Gustafsson</i>, hvilken sedermera erhöll titeln:
grefve af Wasaborg.  Margarethas fader, Abraham 
Cabiljau, var en rik köpman, som från sin
födelsestad Amsterdam flyttade öfver till Götheborg, 
samt derifrån till Stockholm, der han blef
generaldirektör öfver första Kopparkompaniet och
generalbokhållare i Räknekammaren, 1624.  
Margaretha lärer slutligen blifvit grefvinna och dödt
på Bergaholm i Småland, nära 80 år gammal.

<b>Calesii dotter.</b>  I Palmsköldska samlingarne
och i Stockholms Magazin för Maj månad 1780
finnes aftryckt ett af C. Piper uppsatt svar af
konung Carl XII till en landshöfding, rörande
en kur, som konungen gillat, och som skulle 
tillämpas på kapellanen Calesii svagsinta dotter,
dat. Kungsör den 26 Januari 1699: -- -- “att
med andakt läses Fader Vår och den 51:a 
Davids psalm, hvar gång henne gafs mat, och om
hon visade sig gensträfvig och ej ville ställa sig
gudfruktig, samt läsa berörde bön och psalm,
låta gifva henne 3 à 4 par spö eller ris, 2 slag
af hvardera allvarsamt, upphörande med slagen,
så snart hon läste bönen.“

<b>Carbin, Susanna,</b> dog i Tuna i Heda socken
d. 7 Sept. 1771, 101 år gammal.  Var första
gången gift med regementspastorn vid Westgötha
kavalleri Johan Collin, som dog 1725, och andra
gången med Sven Brun, hvilken dog 1758, båda
utan arfvingar.  Af sin lösa egendom testamenterade 
hon 3000 daler till en skola i Heda socken, 
till fattiga barns undervisning i christendomen.

<b>Carin,</b> en vacker dalkulla, som under året
1833 gjorde furore i Stockholm.  <i>Vacker</i> är ej
rätta uttrycket här, ty flickan var verkligen <i>mer
än</i> vacker -- hon var utomordentligt <i>skön</i>, ja,
så skön, att få personer tyckte sig någonsin hafva
sett hennes like, så skön, som det mest 
idealiska porträtt någonsin kan vara, som den mest
eldiga fantasi kan beskrifva, eller afmåla.  Hon
var liten, späd och fin, med små händer och 
fötter, således icke alls liknande dessa vanliga 
arbetets och fattigdomens döttrar från den bergiga
dalprovinsen, hvilka, groflemmade och bastanta,
med runda ansigten, röda kinder och yppigt 
svällande former, vittnande om helsa och liffullhet,
årligen vandra från den fattiga hembygden, som
ej mäktar lifnära dem, bort till andra trakter af
riket, att med tungt arbete förtjena sitt 
lifsuppehälle.

Nu, sedan en hel flottilj af smärre ångbåtar
så småningom undanträngt den stora mängd af
roddbåtar och vefslupar, som förr i alla rigtningar 
korsade hvarandra på de klarblå sjöar och
vikar, hvaraf vår sköna hufvudstad -- “nordens
Venedig“ -- öfverallt är omgifven, ser man allt
färre dalkullor inom dess murar, ty de hafva nu
derstädes högst få inkomstkällor.  Förr hörde
det deremot till ordningen, att dessa, de starkaste, 
flitigaste, företagsammaste och tarfligaste af
svenska allmogens döttrar, kommo med 
flyttfåglarne om våren och försvunno med dem om
hösten, mest för att till de många förlustelseställena 
i det gröna och tillbaka till Stockholm
igen frakta dess efter frisk luft längtande 
befolkning, på större och mindre båtar, som man 
plägade benämna <i>kullbåtar</i>.

Äfven den bländsköna Carin kom hit för att
arbeta, dock ingalunda för att ro båtar, ty 
dertill hade den fina, spensliga flickan visst ej 
tillräckligt af fysisk kraft.  Att hon deremot hade 
en beundransvärd <i>moralisk</i> är säkert, enär hon
mäktade besegra alla de frestelser, som ställde
sig i hennes väg, och förde, så vidt man kunde
upptäcka -- och man hade ju ständigt ögonen
på henne -- en ytterst anständig och ärbar
vandel.

Hon började sin bana i Stockholm med att
från någon söderut belägen landtegendom köra
in mjölk och utminutera densamma på det s. k.
Stortorget i staden inom broarne, der hon 
dagligen stannade med sin häst och kärra.

Ett, tu, tre, spridde sig ryktet om hennes
högst underbara skönhet och en bland dagens
angelägnaste samtalsfrågor var: Har ni sett vackra
dalkullan? -- Det var framförallt personer ur
de högre klasserna, ty de lägre ha ej så godt
om tid, särdeles unga herrar, som, radtals och
partals, gingo att skåda detta Stortorgets och
mjölkkärrornas underverk, och, märkvärdigt nog!
-- aldrig hördes någon säga, att ryktet om 
henne sagt för mycket.  Bland andra, dit lockade
af den hundratungiga fru <i>Fama</i>, kom äfven 
Sveriges dåvarande kronprins, sedermera konung
<i>Oscar I</i>, då en ung man, ingalunda mindre än
någon annan känslig för det sköna i naturen,
det måtte nu uppenbara sig hvar och huru som
helst.  Det berättas, att den unge fursten skulle
hafva skämtat med flickan och slutligen sagt:
“Jag skall väl ändå köpa litet mjölk af dig“, och
att hon, utan aning om hvad det var för en högt
uppsatt person hon hade inför sig, skulle, på det
naivt halfsnäsiga språk, som är dalallmogen så
eget, svarat med genfrågan: “Nå, hva’ ska’ han
ta’ mjölken i? ... ska’ han ta’n i mössan?“ --
Då man sedan frågade henne om denna anekdot
egde någon grund, sade hon: “Ja, int’ visste ja’
de’ va’ prinsen.“

Emellertid blef hennes uppträdande på 
Stortorget nu mera icke långvarigt, ty platsen blef
sannerligen alltför trång till rymmande af den
för hvarje dag mer och mer tillströmmande 
nyfikna hopen.  Icke heller behöfde den sköna 
Carin nu mera söka sitt bröd genom mjölkförsäljning, 
då en lättare och vida angenämare utväg
att förtjena det yppade sig för henne.  Hon 
hemtades nemligen, eller tingades, från hus till hus
i de förmögnare och förnämare kretsarne.  Allt
hvad Stockholm på den tiden egde lysande, ja,
en hvar, som gjorde blott det ringaste anspråk
på att få räknas bland de <i>fashionabla</i>, måste 
någon afton bjuda främmande till sig, för att se
“vackra dalkullan“.  I alla upptänkliga kretsar,
nedifrån de borgerliga, till och med hofvets, ja,
sjelfva de kungligas, ville man se och se om igen
och riktigt inprägla i sitt minne detta ideal af
skönhet, som, naturligtvis, aldrig återvände hem
till sitt qvarter, utan gåfvor i penningar och 
andra värdefulla saker.  Man såg, man beundrade,
och de extasierade utropen, särdeles bland 
damerna, hade så när aldrig tagit slut.  Från den
ena kretsen måste Carin lofva sig till en annan,
och det qväll efter qväll, så länge vintersäsongen 
varade; ty alltid var det <i>någon</i> familj, som
icke var bortbjuden, eller på bal eller opera,
alltid var det <i>någon</i> som hemma hos sig hade
större eller mindre bjudning, och då måste man
ju visa den vackra dalkullan, eljest dugde det
icke. -- Det vissa är, att Stockholmssupéerna
voro, den vintern, betydligt mindre tråkiga och
sömngifvande, än de vanligen äro, och önskligt
vore, om, efter mer än trettio års förlopp, ett
nytt fenomen af samma slag uppenbarade sig,
för att blåsa en flägt af lif i dessa döda och 
dödande <i>societetsnöjen</i>, såsom de så oriktigt 
benämnas.

Ändtligen kom våren och sällskapslifvet 
upphörde.  Man skingrade sig åt olika håll, för att
under sommaren söka helsa och nöje i naturens
sköte, och äfven den sköna Carin försvann ur
staden, för att <i>rik</i> -- ja i sanning <i>mycket rik</i>,
för en person af <i>hennes</i> stånd -- återvända till
hemorten.  Hon återkom aldrig mer till Stockholm; 
och säkert var ock detta det klokaste; ty
ingenting är så ombytligt, som publiken, särdeles 
i en folkrik stad, och kanske torde ingen
enda af de oräkneliga sällskapskretsar, hvilkas
rodocka den unga dalflickan den ena vintern var,
ens velat se henne, under den påföljande.  Det
sades ock, att hon der hemma hade gift sig med
en “mas“, troligen en hjertans kär, som förut
intagit hennes hjerta.  Men det har också 
berättats -- om med full sanning känner man icke
-- att mannen hon fick skulle varit elak emot
henne och, sedan han väl kommit i besittning af
de pengar hon samlat, beskyllt henne för, att ej
hafva fått dem på ärligt och anständigt sätt.  
Äfven andra hennes landsmän, hvilka alls icke
kunde begripa, att hon skulle kunna kallas vacker,
påstås hafva hatat och smädat henne, för det hon
gjort sig “till ett spektakel“ för en skådelysten hop. 
-- Stackars liten Carin! så föga glädje hade hon
af sin oförlikneliga skönhets herrliga gåfva.

<b>Carlén, Christina Serafia,</b> född 1831, syster
till Johan Gabriel och Octavia Carlén, har visat 
sig vara en ganska lofvande författarinna.  
Hon har under flera olika signaturer skrifvit
i åtskilliga kalendrar och tidskrifter, både på
vers och prosa, men tycks dock hafva mesta 
anlaget för poesi.  Under signaturen C. C. har hon
författat några smärre noveller, eller egentligen,
med en lätt och ledig hand, tecknat några 
episoder ur vårt lands historia.

<b>Carlén, Emilie,</b> är ett namn, som i många
år har klingat, icke allenast inom <i>våra</i> 
landamären och hos våra skandinaviska grannar, utan
fjerran ut i verlden, från land till land, buret på
ryktets vingar.  Vi behöfva således icke säga,
att det är ett <i>stort</i>, ett för oss svenskar oändligen 
<i>kärt</i> namn, ett namn, som ger sin betydliga
glans åt vårt lands litteratur och som för everldliga 
tider kommer att, såsom en stjerna af första 
ordningen, glänsa i dess häfder.

Emilie Carlén, den frejdade romanförfattarinnan, 
är född i Strömstad, der hennes far, 
Roger Smith, var köpman.  Hon har således redan
från barndomen införlifvat sig med hafskusten
och med dess invånares från landets och 
uppstädernas befolknings så i allo skiljaktiga lefnadssätt, 
med Bohuslänska skärgårdens nakna, gråa
klippor -- ja, med hela denna vilda, ödsliga,
osköna natur, vid hvars åsyn enhvar ryser, som
är van vid grönskande ängar, böljande sädesfält
och lummiga löfskogar, men som, besynnerligt
nog, icke blott <i>älskas</i>, utan -- så underligt det
än kan låta -- <i>föredrages</i> framför all annan 
natur, af mången, som der är född och uppfostrad.  
Så underbart drager fosterlandskänslan hjertat
starkast och förnämligast till den fläck af jorden,
der det aldraförst började klappa.

Fru Carlén lärer såsom helt ung flicka hafva
mer än en gång åtföljt sin far på än det ena,
än det andra af hans fartyg, der det roade 
honom att sjelf vara med ombord, nemligen på
kortare sjöresor.  Deraf hennes ovanliga, för
mången <i>obegripliga</i> kännedom om sjöväsendet
med alla dess faror och fasor, men med dess
icke desto mindre fria och friska lif; deraf 
hennes beundransvärda förmåga, att i skrift 
åskådliggöra alla dessa taflor, så rika på både 
skuggor och dagrar, hvilka i decennier fägnat oss
med sitt än solbeglänsta, än i nattens töcken 
insvepta och endast af glödröda blixtar upplysta
sceneri, ständigt detsamma och dock ständigt
nytt, alltid lika demoniskt hänförande och trolskt
fängslande, ja, <i>så</i>, att man sitter der med 
stirrande ögon, uppspärrad mun och darrande 
lemmar, och dock fruktar att förlora ens den 
ringaste skymt af den rysligt sköna taflan.

Emilie Carlén är född d. 8 Augusti 1807.  
Hon gifte sig första gången, 1827, med provincialläkaren 
A. Flygare och flyttade med honom till
Småland, men återvände 1833, sedan hon blifvit
enka, till sin födelseort, der hon bodde under
några år.  Men då, efter utgifvandet af hennes
första roman, eller novell, <i>Waldemar Klein</i>, den
hos henne inneboende ovanliga skriftställareförmågan 
blef af allmänheten både känd och 
erkänd, då på detta hennes med så mycket intresse
lästa arbete snart följde ett annat, <i>Representanten</i>,
och ett tredje, <i>Gustaf Lindorm</i>, flyttade fru
Flygare, dertill öfvertalad af den då i Stockholm
boende förläggaren Thomson, utgifvaren af 
<i>Kabinettsbibliotheket</i>, till hufvudstaden, som 
sedermera egt lyckan att beständigt räkna henne bland
sina invånare.

Tätt efter hvarandra följde nu en hel serie
af romaner af den frejdstora författarinnans hand,
både medan hon var enka och sedan hon 1841
ingått nytt äktenskap med den bekante juristen
och litteratören herr Johan Gabriel Carlén, efter
hvilken tid hon började teckna sig Flygare-Carlén.  
Hon utgaf: <i>Professorn och hans Skyddlingar</i>,
<i>Fosterbröderna</i>, <i>Rosen på Tistelön</i>, <i>Kyrkoinvigningen 
i Hammarby</i>, <i>Skjutsgossen</i>, <i>Kamrer Lassman</i>,
<i>Fideikommisset</i>, <i>Pål Värning</i>, <i>Vindskuporna</i>, 
<i>Bruden på Omberg</i>, <i>Romanhjeltinnan</i>, <i>Ett år</i>, 
<i>Jungfrutornet</i>, <i>Enslingen på Johannisskäret</i>, <i>Ett rykte</i>, <i>En
natt vid Bullarsjön</i>, <i>Förmyndaren</i>, samt slutligen
<i>Ett Köpmanhus i Skärgården</i>.  Möjligen hafva vi
dock här uteglömt någon, eller några, likasom
vi försummat iakttaga de särskilda arbetenas
chronologiska ordning sins emellan.


<chapter name="Porträtt 31—35">
<img>
<table o>
<td c>31. MAGD. CHARLOTTA RUDENSKÖLD<td c>32. ANNA SOFIA RAMSTRÖM
<td 2 c>33. SOFIA HAGMAN
<td c>34. EMELIE HÖGQUIST<br><tab><td c>35. ANNA CHARL. SCHRÖDERHEIM<br>född Stapelmohr
</table>
</img>
</chapter>

Fru Carlén, som erhållit Svenska Akademiens 
stora guldmedalj, jemte mycken annan rättvis 
uppmuntran från alla håll, träffades, midt 
under sin lycka och sina triumfer, af ett bland de
hårdaste slag, som kunna träffa en qvinna.  Hennes 
ende, hoppfulle son <i>Edvard Flygare</i>, dog
nemligen, 1852, vid tjugotre års ålder.  Han hade
ett briljant hufvud, blef vid 21 års ålder 
magister och uppträdde redan tidigt som ganska 
lyckad författare af en roman, titulerad: <i>En blaserad 
man</i> m. m. -- Alldeles förkrossad af sorg
nedlade fru Carlén sin penna för en längre tid.  
Hon har, under de tolf år, som sedan sonens
död förflutit, ej utgifvit mer, än ett <i>Köpmanshus
i Skärgården</i> och första delen af “<i>Skuggspel</i>“.
Den andra delen af detta arbete lärer snart vara
att förvänta.

En hvar, som följt fru Carlén på hennes
författarebana, vet att icke alla hennes arbeten
äro <i>sjöromaner</i>, utan att många bland dem hålla
sig på landbacken.  Det är just deri det underbara 
ligger, att författarinnan lyckas lika förträffligt 
i framställandet af hvilken tafla som helst.  
Familjelifvet med dess stilla gång, det mödosamma, 
men kärnfriska folklifvet, det mångskiftande,
stundom småaktiga, stundom förfinade sällskapslifvet 
-- öfverallt är hon hemmastadd ... ingenstädes 
står hon på ett främmande område.

Fru Carlén öfvertog vid början af innevarande 
år (1864) jemte sin man ledningen af 
<i>Illustrerad Tidning</i>. -- I Danmark, Tyskland, 
Frankrike, England och Amerika hafva hennes 
samtliga verk sett flera upplagor.

Fru Carlén har medelst förärande af en 
betydlig summa stiftat en pensionsinrättning för
fattiga gamla sjömän i hennes hemort, samt 
uppfostrat, i sitt eget hus, flera fattiga barn.

<b>Carlén, Maria Octavia,</b> en bland nutidens 
författarinnor, föddes i Skara 1828, men flyttade
för många år sedan med sin mor och flera syskon 
till Stockholm, der familjen bosatte sig och
fortfarande är boende. -- Hennes far var 
kronofogden, assessor Carl Carlén, en bildad man,
brorson till den i finska kriget sig så mycket 
utmärkande öfverste Carlén. -- Moderns anor gå
ändå längre.  Hennes namn är Maria Mathesius
och hon härstammar från en prestslägt, hvars
stamfader var Aron Mathesius, herde för den
evangeliska församlingen i Joachims Dal i 
Sachsen, och Luthers förtroligaste vän.  I rakt 
nedstigande linie från denne härstammade assessorskan 
Carléns far, Aron Mathesius, som i många 
år var legationspredikant i England, sedan lefde 
som privatman i Sverige, men slutligen af konung 
Gustaf IV Adolf hugnades med Fåglås pastorat 
i Westergöthland, der han till sin död var 
prost och kyrkoherde.  Han hade många 
besynnerliga öden, denne Aron Mathesius, den yngste 
af <i>tjugofem</i> syskon, hvaribland funnos endast <i>två</i> 
systrar.

Bland Octavia Carléns arbeten märkas: 
<i>Anteckningar öfver Kongl. Lifrustkammaren</i>, <i>Dito 
öfver Kongl. Klädkammaren</i>; den första af dessa
samlingar utkom 1859 och var mamsell Carléns
första arbete i den genren.  Sedan har hon af
trycket utgifvit beskrifningar öfver <i>Drottningholm</i>,
<i>Gripsholm</i>, <i>Ulriksdal</i>, <i>Gottland och dess fornlemningar</i>, 
samt <i>Stockholms Kyrkor</i>. -- Hon skrifver
derförutan noveller, har utgifvit en samling 
poemer under titel af <i>Ny och Nedan</i>, samt strör
fortfarande omkring sig poetiska blommor, hvilka
ega både doft och färg.

Besynnerligt är, att Octavia med sitt poetiska 
sinne kunnat vika in på en väg -- vi mena
den <i>historiskt antiqvariska</i> -- der stegen måste
vara så mödosamma och der det tjocka dammlagret 
... så tyckes det åtminstone -- skulle
kunna tynga på själen; men hon syns ej lida
deraf.

Octavia är syster till den allmänt kände
skriftställaren Johan Gabriel Carlén och det 
torde ej vara utan sitt intresse, att veta, att inom
samma familj finnas ej mindre än <i>tio</i> medlemmar, 
som med mer och mindre framgång ha försökt 
sig på författarebanan och af trycket utgifvit 
sina arbeten.

<b>Carlén, Rosa,</b> en ung författarinna, hvars
namn, såsom sådan, ej torde vara lika allmänt
kändt, som hennes arbeten redan äro det.  Namnet 
är visserligen i sig sjelft stort, ty hon är
dotter af fru Emilie Carlén, vårt lands största
romanförfattarinna, men sjelf har hon ännu icke
utsatt det på någondera af de fyra romaner
hon af trycket utgifvit, och som äro: <i>Agnes
Tell</i>, <i>Tove</i>, <i>Helena</i> och <i>Tre år och tre dagar</i>.  
Vi hafva endast haft tillfälle att läsa den 
förstnämnda; men det intryck dess läsning gjorde är
och förblir outplånligt.  Hvilken raskhet i teckningen, 
hvilka konseqvent genomförda karakterer, hvilket lif 
i framställningen, hvilken qvinlighet och framför 
allt hvilken känsla!  Så vidt vi förstå det förespå 
vi den unga författarinnan en lysande bana.

Fru Rosa Carlén, född 1839, gifte sig 1857
med häradshöfdingen Victor Carlén, bror till 
Johan Gabriel, och blef således sin egen mors 
svägerska.

<b>Carlsdotter, Anna Sofia,</b> i Blockstads socken,
är en 14 års flicka, berättar tidningen Barometern 
i Februari 1863, som är mycket styfmoderligt 
utrustad af naturen, och bland de olyckliga
menskliga varelser, som tåligt lida och försaka.  
Hon har af Kalmar läns hushållningssällskap blifvit 
hugnad med 5 specier, som belöning för ett
tapisseri-arbete och ett stilprof.  Den stackars
flickan är född utan armar, har utfört tapisseriarbetet 
med fötterna och stilprofvet medelst pennans 
placerande mellan armstumpen och kinden.

<b>Catharina,</b> konung Inge d. ä:s yngsta dotter
med hans tredje gemål, drottning Helena, var
förmäld med danske prinsen Björn Jernsida.

<b>Catharina,</b> Erik den Heliges yngsta dotter,
var gift med norska riksrådet Nils Blaka.

<b>Catharina Sunedotter,</b> dotter af jarlen Sune
Folkesson, blef 1243 förmäld med konung Erik
XI Läspe och Halte.  Hon var dotterdotter af 
konung Sverker II.  Efter sin gemåls död, 1250, 
ingick hon i Gudhems kloster, der hon blef abbedissa,
samt dog och begrafdes derstädes 1253.  Hon gaf
till detta kloster Tulshammar, Wikhem och Lindö
med allt sitt gods i Westergötland.

<b>Catharina,</b> dotter af grefven af Gütskow, var
den tredje af konung Waldemar Birgerssons fyra
gemåler.  Hon lärer dött barnlös omkring 1296.

<b>Catharina,</b> Brigittas yngsta dotter, vanligen
känd under namn af <i>Sancta</i> Catharina, ty hon
blef ju, äfven hon, efter döden upphöjd bland
helgonen, och hennes dag firas ännu hvarje år
d. 25 November, ehuru icke nu med någon 
helig ståt, såsom i katholska tiden.

Den heliga Brigitta hade med sin man, 
lagman Ulf Gudmarsson Hjorthufvud, ej mindre
än <i>åtta</i> barn, hvaraf Catharina, född 1336, var
det fjerde.  Hon blef tidigt smittad af sin 
moders oerhörda svärmeri och öfvergick henne till
och med i vissa fall, till en ur <i>vår</i> tids 
synpunkt både ömklig och löjlig grad.  Ty 
Brigitta, hur helig hon enligt den tidens 
uppfattning än var, undandrog sig dock icke den gifta
qvinnans egentliga, henne af naturen ålagda pligter 
såsom maka och mor, hur mycket hon än,
synnerligast på äldre dagar, genom så kallade
<i>späkningar</i> pinade sin lekamen, allt till Guds och
Christi ära.  Men Catharina, som, under moderns
frånvaro på någon af sina många pilgrimsresor,
hade af fadern, 1349, blifvit <i>tvingad</i> att, fastän
icke mer än fjorton år gammal, gifta sig med
herr Eggert von Kürnen, en helt ung man, var
till den grad svärmisk, att hon öfvertalade sin
man -- och det på sjelfva brudnatten -- att
ingå ett högtidligt kyskhetslöfte.  De kallade 
hvarandra syster och bror, i stället för hustru och
man, sofvo aldrig i säng, utan på en å golfvet
utbredd matta, med en dylik öfver sig till täcke,
gisslade sig, fastade, buro tagelskjortor m. m.

I vår tid skulle man med förvåning nämna
en hvar, som med ett lif framför sig, fullt af
lycka, rikedom, ungdom, kärlek och allt verldens
goda, sjelfvilligt afsade sig allt, för att göra sig
olycklig och lidande, och förvandla hela sin lefnad
till en ständigt fortsatt martyrdom.  Men under
tolfte och trettonde århundradena hade man en
annan åsigt.  Man <i>beundrade</i> då denna ”<i>moraliska
styrka</i>”, der den fanns, men man <i>häpnade</i> 
ingalunda deröfver.

Emellertid tyckte både Catharinas fader, 
lagman Ulf, och hennes bröder, att de unga 
makarne gingo alltför långt i sin försakelse och
sökte öfvertala dem att hos påfven söka dispens
från det gjorda löftet; men de ville det icke.

Några år efter moderns afresa till Rom 
reste äfven Catharina dit, 1355, och blef med stor
glädje mottagen.  I sitt resesällskap hade hon
riksmarskalken Gustaf Thuresson Sture och två
fruar. -- Efter någon tid började hon dock 
plågas af hemsjuka; men som hon ansåg det 
stridande mot Guds bud och hans himmelska ingifvelse 
i hennes själ, att från den heliga staden
återvända, innan hon der samlat tillbörlig helighet, 
föresatte hon sig att på fullt allvar bota
hemsjukan.  Hon vände sig då, i och för den
saken, till sin mors bigtfader, Petrus Olai, med 
begäran, att han ville gifva henne kroppslig aga,
och det på samma sätt, som man brukar aga
obeskedliga barn.  Han gjorde så och hon 
klagade icke under svedan af riset, utan tvärtom
ropade till munken, att han skulle slå mer och
hårdare, intill dess hon sjelf förklarade, att 
hemsjukan var öfver.

Vid 22 års ålder blef hon enka, allt medan
hon vistades i Rom, hos modern.  Som hon var
utomordentligt skön fick hon flera friare, men
man kan väl begripa, att hon gaf dem alla ett
nekande svar, hon, som var så kysk och ärbar.  
-- Ändtligen ville en romersk grefve bortröfva
henne, då hon ärnade sig till S:t Sebastians
kyrka utom staden; men nu voro underverk 
genast till hands, för att rädda helgonet.  Den ena
gången kom en hjort springande förbi den tilltagsne 
och förvände kärleksjagten i en annan jagt.  
Andra gången blef den djerfve slagen med blindhet, 
så att han ej kom ur stället.  Häröfver är
en skådepenning slagen. -- Hon höll sig sedan
inne och skref andliga betraktelser, dem hon
kallade: <i>Själine tröst</i>, men som dock ej blifvit
tryckta.

Catharina följde sin mor till Jerusalem och
återvände med henne till Rom, derifrån hon år
1373 hemförde S:t Brigittas ben.  Återkommen
till fosterlandet dröjde hon der under en ganska
kort tid och återvände sedan till Rom, att 
underhandla om sin heliga moders kanonisation,
hvarmed det dock dröjde vida längre, än både
hon och alla hennes landsmän någonsin kunnat
förmoda. -- Ändtligen återkom hon, för andra
gången, hem och blef då abbedissa i Wadstena
kloster, det af hennes mor stiftade och som var
henne så kärt.  Der afled hon den 24 Mars 1381,
fyrtiofem år gammal, och då hon begrafdes,
gingo flera förnäma herrar, deribland junker Erik,
konung Albrechts son, under kistan.

Catharinas skrinläggning skedde först den
2 Augusti 1489 -- således 108 år efter hennes
död -- vid hvilket tillfälle erkebiskop Jakob 
Ulfsson i Upsala infann sig i Wadstena, tillika med
fyra lydbiskopar.  Mer än hundra andliga, jemte
många verldsliga herrar, hade jemväl infunnit 
sig derstädes.  Omkring klockan fyra 
eftermiddagen inträdde alla andliga inom chorskranket, 
hvarest kaniken Jakob från Upsala, stående
på en predikstol, som var två fot högre än ett
närbeläget altare, höll för dem en latinsk 
predikan, hvilken räckte omkring två timmar.  
Följande dagen, efter förrättad skrinläggning, höll
biskop Henrik från Linköping, från en hög 
predikstol nedom chorskranket, en svensk predikan
för folket.

Vid denna fest skänkte Anna Påfvelsdotter
till kyrkan ett Agnus Dei, som hon låtit förfärdiga 
och som kostade 6 nobles och 6 gyllen.

Catharinas fest firades först på hennes 
dödsdag den 24 Mars, men påfven Leo X flyttade
den 1512 till den 25 Juli, då hon blef translaterad; 
följande året, 1513, lät nämnde påfve
åter undersöka saken, då han fann att hennes
fest ej borde firas på hennes dödsdag, den 24
Mars, för fastlagens skull, ej heller den 25 Juli,
för skördetiden, utan den 25 November blef 
dertill utsedd.  En tid derefter blef på hennes dag
predikadt öfver Math. 13: 44.  Det skrin, af
massivt silfver, hvari S:t Catharinas ben lågo 
förvarade, lät Gustaf I mynta till penningar år 1524.

<b>Catharina,</b> dotter af riksrådet Carl Ormsson
till Bjurum, som förde ett gumsehufvud i vapnet,
var konung Carl VIII Knutssons andra drottning
och blef förmäld med honom den 5 Oktober
1438.  Hennes kröning skedde i Upsala den 2
Juli 1448.  Hon hade med konungen 9 barn och
dog i pesten den 7 September 1451 (enligt 
Rosenhane 1450) i Stockholm samt bisattes uti
Svartbrödra-klostret, men begrafdes i Wadstena.  
Hon hade ovanliga egenskaper, manade godt för
alla, som nalkades hofvet, var alltid glad samt
mycket aktad och älskad af sin gemål, hvilken
i Wadstena lät bygga ett grafchor åt hennes stoft
och på grafstenen rista dessa ord: In hoc sepulcro 
quiescit inclyta Regina, Domina Catharina,
Caroli Secundi Svecorum & Norvagorum Regis
conjux & Generosissimi Domini Caroli Ormonis,
militis aurati, regnique consiliarii filia (I denna
graf hvilar den berömda drottning fru Catharina,
konung Carl den andres i Sverige och Norrige
gemål, och den ädle riddaren och rådsherren
Carl Ormssons dotter).  Man ser här att Carl
Knutsson kallade sig den andra, och att således
Carl Sverkersson var den första.  Men hvilka
sex Carlar funnos mellan Carl Sverkersson och
Carl VIII Knutsson?


<b>Catharina af Sachsen-Lauenburg,</b>  Då <i>Gustaf
Wasa</i>, efter den första utkämpade striden mot
rikets både yttre och inre fiender, men aldramest 
mot obscurantismens kämpar, hvilka icke
kunde fördraga det nya ljus han spred, ändtligen 
erhöll ett litet andrum, insåg han 
nödvändigheten af att genom väljandet af en gemål,
som kunde skänka honom söner, befästa sig på
den thron, dit hans dygder, hans klokhet och
tapperhet hade höjt honom.  Det var dock först
efter många förnyade böner och uppmaningar
från nationen, som han kunde förmås att gifva
gehör åt äfven den röst i hans inre, som så 
ifrigt talade om det olämpliga uti att längre gå
ensam i de toma konungagemaken.

Så föll då valet af hans <i>politik</i>, icke af hans
<i>hjerta</i>, ty det fick ej nu hafva någon röst, på
Catharina, dotter af hertig Magnus af 
Sachsen-Lauenburg.  Född 1513 och förmäld 1531 var
denna prinsessa vid sitt biläger 18 år gammal.  
För äran att blifva upphöjd till drottning och
till en <i>sådan</i> hjeltes maka hade hon förnämligast
att tacka den omständigheten, att hon var 
uppfostrad i den protestantiska läran.

Catharina förstod på intet sätt att uppskatta
sin ädle gemåls ovanliga egenskaper.  Tvärtom
förbittrade hon hans lif genom sitt beständiga
pjunk öfver allt hvad svenskt var och kunde alls
icke foga sig efter sina nya förhållanden.  
Dessutom bemötte hon sin make med uppenbar 
kallsinnighet, i stället att söka vinna hans kärlek,
och hennes nyckfulla lynne har till efterverlden
öfvergått, som ett hufvuddrag, då man vill teckna
denna drottnings bild.  Dertill hade hon det för
en drottning och maka alldeles oförlåtliga felet,
att förtala sin make, hvilket hon uppenbarligen
gjorde, vid flera tillfällen, aldramest för sin bror,
kronprinsen af Danmark, då han var hos henne
på besök, samt äfven för grefven af Hoja, kung
Gustafs egen svåger, som förut var honom 
tillräckligt gramse och som snart blef en uppenbar
förrädare emot honom.

Catharina dog d. 23 Sept. 1535, på fjerde
årsdagen af sin förmälning, och Gustafs fiender
hade den nedrigheten, att beskylla honom för
att genom sitt brutala beteende hafva vållat 
hennes död, en beskyllning, hvaremot han dock knappt
behöfver försvaras. -- Af svenska folket var hon
föga sörjd och icke heller af Gustaf, som med
henne varit ständigt olycklig. -- Hon bisattes i
Storkyrkan i Stockholm d. 1 Oktober 1535, men
begrafdes först d. 21 Dec. 1560, på samma gång
som konung Gustaf Wasa sjelf och hans andra 
gemål Margaretha Lejonhufvud, i Upsala domkyrka,
der en praktfull grafvård är upprest i det så 
kallade Gustafvianska choret bakom altaret.

Catharina var moder till olycksbarnet Erik,
sedermera konung Erik XIV.

<b>Catharina,</i> konung Gustaf I:s äldsta dotter
med hans andra gemål Margaretha Lejonhufvud,
föddes i Stockholm d. 26 Juni 1539 och 
förmäldes dersammastädes 1559 med Edzard II, grefve
af Ostfriesland.  Det var vid tillfället af denna
förmälning, som den stora olyckan hände med
brudens syster och brudgumens bror.  (Se härom 
under art. <i>Cecilia</i>.) -- Catharina, som dog
1610, var en god, förståndig och vacker furstinna,
och från henne härstamma furstarne och grefvarne 
af Ostfriesland samt grefvarne af Rietsberg.

<b>Catharina Stenbock.</b>  Här ha vi åter en 
olycklig drottning, en ung qvinna, mot hvilken 
framtiden log, under de mest förtjusande bilder af
hopp och lycka, men hvars hela lif blef förfeladt
genom en handling af klandervärd despotism. -- 
Vi tala här om <i>Catharina</i>, Gustaf Wasas tredje
gemål.

Dotter af riksmarsken Gustaf Olofsson Stenbock 
till Torpa och hans fru, Brita Eriksdotter
Lejonhufvud, ett par makar, hvilkas förlofning
kung Gustaf vid sitt första biläger hade firat,
var Catharina redan från barndomen förlofvad
med Gustaf Thuresson Roos, då kungen förälskade 
sig i henne och hos föräldrarne bad om
hennes hand.  De blefvo visserligen mycket 
brydda öfver den sextiotvå-årige monarkens 
besynnerliga infall, men måste dock foga sig efter
hans vilja och gjorde det säkerligen gerna; ty
nog smickrade det dem, att deras dotter kunde
bli drottning.

Den arma sextonåriga Catharina deremot
fann sig hvarken smickrad eller belåten med att
nödgas utbyta sitt hjertas vän, sin unge och 
älskade Gustaf Roos, mot en brudgum om <i>sextiotvå</i> 
år, änskönt drottningvärdigheten medföljde.  
Dock -- hvad var väl att göra? -- Förgäfves
gömde sig det stackars barnet, då kungen kom 
på besök -- hon uppletades snart af den 
förälskade monarken och måste uthärda hans 
smekningar.

Ännu hägrade dock hoppet för henne om
befrielse från hvad hon med skäl kallade sitt
olycksöde; ty Catharina var den för knappt ett
år sedan aflidna drottningens köttsliga systerdotter 
och på grund af denna nära skyldskap satte
presterna sig allvarsamt emot den tillämnade 
förmälningen.  De stredo länge härom med kungen
och Catharina bad innerligen till Gud, att de
andlige måtte segra.  Men det ingick ej i 
Försynens beslut, att hon skulle få blifva lycklig med
den hennes hela hjerta tillhörde; hon var dömd
att vid den gamle kungens sida förnöta sin 
skönaste ungdom, samt att sedan under ett långt
och ensamt enkestånd bevittna de många och
förfärliga skakningarne inom hennes fosterland.

Med den kraft att genomdrifva sin vilja, som
var Gustaf egen, genomdref han den äfven nu.  
Skada blott, att det denna gången ej var något
godt, ädelt och klokt, som han ville.  Ty ingen
gillade hans handling, att med våld rycka en
flicka från dess trolofvade, och det redan nu,
då hans enklingsår knappt var ute.  Hans förra
handling af samma art hade någorlunda kunnat
ursäktas, ty då kunde han ännu med sin kärlek
lyckliggöra en maka; men nu -- omgifven af nio
barn, af hvilka ett var äldre, somliga vid samma
ålder som den unga styfmodern -- andra, 
deremot, så späda, att de fordrade den ömmaste
modersvård -- nej, det var för illa, och den 
dittills så store, vise, älskade -- ja, afgudade 
kungen ådrog sig derigenom mycket tadel. -- Också
kastar denna handling en skugga öfver hans 
eljest så klarstrålande bild.

Att Gustaf vid sin förra gemåls, Margarethas,
sida blifvit gammal märkte ingen; ty han var 
alltid, då han omgafs af sina blomstrande barn, så
glad och lycklig.  Hans ögon strålade, hans gestalt
var rak och stolt, bröstet högt och skuldrorna
oböjda.  Han bar hufvudet högt och vårdade
med den hos honom kända behagsjukan sitt ovanligt 
vackra skägg, som i rika, krusiga vågor svallade 
ned öfver bröstet. -- Men han blef vid den
tillbedda makans död liksom genom ett trollslag
förändrad.  Skuldrorna blefvo något böjda, 
bröstet synbarligen insjunket, ögonen hade förlorat
mycket af sin glans och hår och skägg hade blifvit 
jemngrått, i stället att hittills hafva visat blott
en och annan silfverstrimma.  Från en åldrig
man hade Gustaf med ens blifvit en gubbe, och
den dåraktiga kärlek, som nu kommit öfver 
honom, lik en själssjukdom, var derföre så mycket
mera beklaglig.  Folket ömkade sig med skäl
öfver den nyutspruckna rosen, som sålunda skulle
sättas “i vinterns barm“; ty sexton år och 
sextiotvå utgör dock ett förfärligt missförhållande.

Sjelf måtte Gustaf hafva funnit detta efteråt,
sedan det emellertid var för sent.  Detta bevisas
bäst af den förordning <i>mot äktenskap mellan 
personer af allt för olika ålder</i>, som han ungefär ett
år efter sitt giftermål med Catharina lät utfärda.  
Sjelf hyste han säkert ett stort deltagande för
den stackars flickan, hvars för en annan lågande
hjerta han våldsamt lagt vid sitt eget oroliga och
sorguppfyllda och som han upphöjt på en stormig 
thron, att der förtvina, oförstådd och ensam.  
Ty <i>ensam var</i> Catharina nu: styfbarnen älskade
henne icke, utan röjde tvärtom vid alla tillfällen
sin harm öfver den respekt de nödgades visa den
fordna adelsjungfrun, som förr fått krusa för <i>dem</i>,
och Catharinas föräldrar och syskon voro nu
hennes <i>undersåter</i>.

Märkligt är ock det yttrande hon en gång
hade i sömnen, under det hon slumrade vid 
sidan af konungen, som för sina många och stora
bekymmer hade svårt att sofva, detta yttrande,
som till efterverlden öfvergått, upptecknadt af
hvarje historieskrifvare: “<i>Konung Gustaf håller
jag mycket kär, men Roosen förgäter jag aldrig.</i>“

Emellertid är det dock kändt, att drottning
Catharina, med sin förträffliga mosters exempel
för ögonen, uppbjöd allt, för att visa sig värdig
sin höga plats och för att, äfven hon, så vidt 
möjligt var, förljufva konungens dagar.  Med den
kärleksfullaste dotters omsorg vårdade hon 
honom i sjukdomens och tröstade honom i sorgens
dagar.  Hon delade häruti alla omsorger med
prinsessorna, hans döttrar, hvilka ock derföre
slutligen glömde sin ovilja emot henne och började
anse henne som en vän, en syster, hvilket hon
ock i sjelfva verket var och förblef.  För de 
yngre barnen var hon dock alltid en öm och kär
moder, och den sedermera så bistre Carl IX,
hvilken vid faderns förmälning med Catharina 
var ej fyllest två år gammal och således icke
erinrade sig någon annan mor, visade henne 
alltid mycken både kärlek och uppmärksamhet.

Enka 1560, efter åtta års äktenskap, lefde
Catharina ända till 1621, då hon afled på Strömsholm, 
85 år gammal.  Så hög ålder har ingen
annan svensk drottning uppnått.

<b>Catharina Månsdotter.</b>  Hon föddes i Stockholm 
år 1549 och var dotter till Magnus, en
bondeson från Ånga gård i Borgsjö socken uti
Medelpad, korporal bland besättningen på Stockholms 
slott.

Händelsevis mötte konung Erik XIV en gång
den unga, fjortonåriga flickan, då hon, med en
korg nötter på armen, gick genom slottet; hennes 
bländande skönhet förtjuste honom, och han
ålade sin syster, prinsessan Elisabeth, att 
upptaga den sköna Catharina bland sina hofjungfrur,
samt besörja om hennes uppfostran.

Behag, intagande väsende och ett ädelt hjerta
gjorde henne snart allmänt älskad och fäste Eriks
öde oåterkallelig en vid henne.  Innan kort egde
hennes behag all den förfining, som i den tidens
hof anstod en furstelig maka, utan att hon 
derföre förlorat den okonstlade naturlighet, den 
öppna, hjertliga uppsyn, med hvilken hon först 
intog Erik.  Denne, som var en skön och då han
ville älskvärd herre, försummade intet tillfälle,
att visa Catharina prof på sin lågande kärlek.  
Snart lyckades han ock att se den besvarad af
Catharina, som helt och hållet öfverlemnade sig
åt sin konungslige älskare.  De brunno dock icke
blott af kärlek för hvarandra, utan en verklig,
inbördes tillgifvenhet förenade dem.  Erik tycktes 
endast lefva för henne.  Frierierna till 
främmande furstinnor drefvos allt mera lamt; och
då Catharina snart födde en son till verlden, 
beslöt Erik att vid tillfälle upphöja henne till sin
drottning.  Tidens tänkesätt, jemte afund och
ondska, diktade derföre att hon med en 
kärleksdryck förblindat konungen.

I en så misstänksam själ som Eriks kunde
ej kärleken undgå att följas af svartsjuka.  En
gång tänd, kände den inga gränsor.  Catharinas
förre älskare, Maximilian, föll ett offer för Eriks
sinnesyra, då han, som fått konungens befallning 
att resa till krigshären i Norrige, ännu en
gång ville se sin ungdomsbrud och sedan begifva
sig ur riket.  Han blef gripen i hennes rum,
lagd på sträckbänk, för att aftvingas någon 
bekännelse, och fanns natten derpå bakbunden 
flytande i Norrström.

Catharina brydde sig aldrig om 
regeringsärenderna.  Det välde hon egde öfver Eriks själ, 
använde hon blott till hans egen fördel.  Hon
ensam kunde stilla hans misstänksamma oro och
hejda hans öfverilningar.  Endast åsynen af hennes 
älskade bild kunde i sinnessvaghetens mörka
stunder återföra honom till sansning.  Oaktadt
detta milda väsende, kunde hon likväl ej undgå
att falla Göran Pehrsson förhatlig.  Han började
frukta hennes inflytande hos konungen, och att
hon der kunde störta honom.  Han och hans
anhängare sökte derföre genom falska beskyllningar 
och mera dylikt bringa henne i onåd,
men det misslyckades.  Deras elakhet blef röjd,
Erik vredgades högligen, och om icke den 
godsinta Catharinas förböner kommit emellan, hade
det varit förbi med dem och deras makt.

Eriks kärlek till henne blef oföränderlig.  
Vackra sommaraftnar for konungen med sina
förtrognaste på båtar uppåt Mälaren.  Catharina
var då med och konungen satt vid hennes sida,
egnande henne all uppmärksamhet och ömhet.  
På hans befallning uppfördes från stränderna
eller aflägsna båtar vackra sånger, till hvilka han
oftast sjelf hade satt både ord och ton.  Ur en
af dessa, som fortlefvat till våra dagar, äro 
följande verser:

<poem>	  Har Karin ej land, ej stora skatter,
	Så har hon dock, det jag begär;
	Den kärlek, hon mig med omfattar,
	Är mig fast mer än guldet kär.
	Hvar må följa sitt eget sinn;
	Kär håller jag herdinnan min.

	  Blänker hon ej af gyllne smycke,
	Så blänka dock hennes ögon skön.
	Alldeles är hon i mitt tycke,
	Fast hon för andra syns gemen.
	Hvar må följa sitt eget sinn;
	Kär håller jag herdinnan min.

	  Den som vill må i luften flyga.
	Mina vingar gå ej så högt.
	Jag verlden vill fast öfvertyga,
	Till Karin är mitt hjerta böjdt.
	Hvar må följa sitt eget sinn;
	Kär håller jag herdinnan min.

</poem>
<poem>
	  Farväl, farväl, min hjertans lilla,
	Med sinom tusende god natt!
	Det sker dock efter Herrans vilja,
	Jag blifver den, som jag har sagt.
	Hvar må följa sitt eget sinn;
	Kär håller jag Herdinnan min. </poem>

Som ofvan är nämndt, beslöt Erik, då 
Catharina i November 1565 nedkom med en son,
att upphöja henne till sin drottning.  I denna
afsigt fordrade han ock, genom Göran Pehrsson,
ständernas bifall till, att det giftermål, konungen
skulle ingå, inom landet, med en adlig eller oadlig 
person, skulle anses giltigt, och hans barn af
detta äktenskap ärfva hans rättighet till kronan.  
De i Upsala år 1565 församlade ständerna 
lemnade äfven konungen härtill sitt bifall.

Men innan Erik hann verkställa detta 
förslag, som var så kärt för hans hjerta, råkade
han, tärd af misstankar och förvillad af falska
rykten, i den olyckliga sinnessvaghet, som 
förledde honom att med egen hand mörda den unge
grefve Nils Sture, hvars död följdes af nya 
blodsuppträden.  Efter sin begångna gerning flydde
konungen från Upsala slott, der olyckan timat,
och irrade omkring förklädd i bondkläder.  Den
arma Catharina, som nu åter under sitt hjerta
bar en pant af hans kärlek, hastade i hans spår
med tårar och bäfvan.  Konungen upphanns 
ändtligen af Catharina uti Odensala prestgård, samt
förmåddes af henne att återvända.  De mördade
blefvo offentligen förklarade oskyldiga, och Erik
gjorde allt för att blidka deras anförvandter.  
Med hertig Johan ingicks förlikning, han utsläpptes 
ur sitt fängelse; men Göran Pehrsson, hvilken 
var dömd till döden, såsom den der förledt
konungen till sina felsteg, skonades af Erik och
insattes åter i alla sina embeten.

Sorgespelet nalkades nu sin upplösning.  Den
28 Februari 1568 födde Catharina den för sina
olyckor sedan så ryktbare prins <i>Gustaf</i>, hvars
döpelse skedde med all högtidlighet.  Pehr Brahe
och Sten Lejonhufvud måste stå faddrar.  
Catharina sjelf och hennes slägtingar upphöjdes i
adligt stånd, med en halfmåne i vapnet.  Nu 
beslöt Erik att fullborda sin länge hysta afsigt att
äkta Catharina.  Detta skedde i Stockholm den
4 Juli.  Erkebiskopen Laurentius Petri förrättade 
vigseln.  Pehr Brahe ledde fram bruden,
tre riddare buro framför henne kronan, äpplet
och spiran.  Dagen derpå skedde Catharinas 
kröning i Storkyrkan med all prakt och öfliga 
ceremonier.  Skådepenningar slogos och till riddare
dubbades Åke Bengtsson Ferla, Hans Kyle, samt
tvänne bönder från Medelpad, drottningens 
morbröder.  Men fåfäng var all denna prakt, en 
dyster aning sväfvade öfver den lysande ståten.  
Vid den högtidliga spisningen, som följde efter
kröningen, hände sig den olyckan, att 
rikskansleren Nils Gyllenstjerna, som, medan den 
varade, stod och höll kronan, svimmade af mattighet 
och fällde henne i golfvet.  Folket mumlade
sins emellan: <i>att det var ett ondt tecken för den
nykrönta</i>.  Men det behöfdes inga vidskepliga 
förebud om en hvälfning, som Eriks oförsigtighet
och hans bröders ärelystnad gjorde mer än 
sannolik.  Genom konungens giftermål blef prins
Gustaf arfvinge till thronen, och nu ramlade hela
den präktiga byggnaden af hertigarnes hopp.

De drogo sig emellertid undan till 
Östergöthland, der de samlade omkring sig de 
missnöjde i landet.  Deras antal ökades, då en 
kungörelse återkallade Nils Stures frisägelse från
förräderi; konungens bröder tågade emot Stockholm, 
och slogo läger vid Rörstrands ängar den
17 September.  Deras parti segrade.  Konung
Erik gaf sig fången och afsade sig thronen, emot
löfte om sitt lif och en mild behandling.  Men
detta löfte hölls icke.  Den afsatte Erik kastades 
i ett nesligt fängelse, der hans kroppsplågor
af en förfinad grymhet öktes med själens, och
förakt blandades med vanskötsel.

Den ömma Catharina, som var fästad vid
sin make med ståndaktig trohet, följde honom
dit, och bar sina barn till det mörka fängelset,
att de med oskyldig glädje skulle trösta sin 
olycklige fader.  Kronprinsen Gustaf saknades.  Den
nye konungen Johan III hade befallt, att han i
hemlighet skulle mördas afsides på södermalm;
men en af Sparre-slägten mötte mördaren, som bar
prinsen i en säck.  Den ädelmodige herrn räddade
barnet med sin egen fara och sände det utom riket.

Konung Johans broderliga hårdhet nekade
den ädla Catharina att dela fängelset med sin
gemål, och hon fick nu endast tidtals der besöka
honom; men äfven trösten af dessa besök förunnades 
slutligen icke Erik.


Efter åtta års fångenskap blef konung Erik,
den 26 Febr. 1577, med förgift afdagatagen.  
Hans enka, den fromma Catharina, vann sedermera 
så till vida konung Johans ynnest, att 
henne förläntes d. 16 Juni 1581 Liuxala gård uti
Finland, der hon lefde i trettioett år, älskad af
landets folk genom sitt vänliga behag och sina
välgörande dygder.

Tvänne af hennes barn, sönerne <i>Henrik</i> och
<i>Arnold</i>, dogo unga.  Men prins Gustaf upplefde
många vidriga öden och dog landsflyktig i staden 
Kasschin, inom Twerska guvernementet, år
1607.  Hennes dotter <i>Sigrid</i>, född på 
Hörningsholm, d. 1 Dec. 1566, blef upptagen hos 
prinsessan Anna, Johan III:s dotter, samt följde med
henne till Polen; men återkommen till sin moder, 
gifte hon sig med lagmannen i Österbotten
Henrik Tott, samt efter hans död med Nils Nilsson 
Natt och Dag, hofmästare hos Carl IX:s 
gemål Christina.

Omgifven af måg, dotter och barnbarn framlefde 
drottning Catharina sin ålderdom, glömd,
men lycklig, på det sköna Liuxala, beläget midt
ibland skogbeväxta berg, löfklädda höjder och
leende dalar, slingrande bäckar, brusande 
vattenfall.  Med ett ord, hennes ögon hade framför
sig den rikaste omvexling, som naturen kan ge
åt ett vildt nordiskt landskap.  Alltsamman 
bildade ett paradis kring hennes boning.  Ännu
efter tvåhundra år har icke minnet af drottning
Catharina Månsdotter utslocknat bland allmogen
deromkring.

Hon dog 1612, och fick sin hviloplats uti
Tottska grafchoret i Åbo domkyrka. -- Franzén
föreslog en grafskrift öfver henne, hvarur vi 
anföra:

<poem>	Lyft på hans thron från mina fäders kojor,
	Jag såg hans purpur snart förbytt i bojor.
	I häktets djup han stöddes af min arm.
	O! låg jag ock i grafven vid hans barm.
	Men ack! jag slets ifrån hans ömma sida,
	Hans hårda bror böd honom ensam lida,
	Och dref hans son att med en tiggarstaf,
	Kring jorden vräkt, knappt finna der en graf.</poem> 

<b>Catharina Jagellonica.</b>  Denna drottnings öden
äro ingalunda bland de minst märkvärdiga hvarom 
vår svenska häfd har att förtälja -- snarare
tvärtom.  Hon blef, utan att ens ana, åtminstone
utan att <i>vilja</i> det, en stor olycka för detta land.

Ty valet af denna polska och ifrigt katholska
furstinna till gemål åt hertig Johan, Gustaf I:s
andre son, var uppslaget till alla de strider, så
väl enskilda, som offentliga, hvilka sedan under
så många decennier störde lugnet och tände 
upprorsfacklan inom det arma, förut redan tillräckligt 
skakade riket.

Catharina, af Jagellonernas stam, och som
derföre hos oss fått tillnamnet Jagellonica, var
dotter af konung Sigismund I i Polen och 
förmäldes i Wilna d. 4 Okt. 1562 med Johan, då
hertig af Finland.  Detta val af gemål behagade
icke Erik XIV och ännu mera missnöjd dermed
blef han sedan, då, straxt efter förmälningen,
det började hviskas om hemliga stämplingar mellan 
Johan och hans svärfader, af hvilken hertigen 
ock erhöll betydliga penningeunderstöd.  Erik,
misstänksam som han var och alltid i osämja
med bröderna, samt särdeles fruktande för 
Johans ärelystnad, behöfde ej mer än dessa 
underrättelser, för att taga för afgjordt, att denne 
umgicks med riksförrädiska planer.  Också hade
hertig Johan icke länge varit hemma på sitt
slott i Åbo, der han ännu höll smekmånad med
sin unga gemål, då han på broderns befallning
arresterades och fördes till Gripsholm, att der
hållas i fängsligt förvar; ingen kunde veta, om
det ej skulle blifva på lifstid.  Man gaf Catharina 
frihet att välja, antingen hon ville qvarstanna 
i Åbo och der hålla ett furstligt hof, 
eller följa sin gemål i fängelset.  Med en åtbörd
full af värdighet tog hon då förlofningsringen
från sitt finger, visade konungens utskickade, att
der stodo ingraverade de latinska orden: <i>Nemo
nisi Mors</i> (ingen utan döden), samt följde villigt
med till Gripsholm, att dela Johans fångenskap,
som varade i fyra år och hvarunder hon födde
honom sonen <i>Sigismund</i> och dottern <i>Isabella</i>.

Ändtligen försiggick en försoning, bröderna
emellan, och Johan slapp ut ur fängelset, 
hvarefter han genast började ett uppenbart krig mot
Erik, för att störta honom från thronen, hvilket
ock lyckades, efter ett års förlopp.  Han var
dervid biträdd -- icke af hertig <i>Magnus</i>, som
var en stilla och fridsam man -- men af sin
<i>yngste</i> broder, hertig <i>Carl</i>, som med ungdomens
hela eld och liflighet förenade ett krigiskt lynne
och mycken ärelystnad.  Johan hade lofvat Carl, 
<chapter name="Porträtt 36—40">
<img>
<table o>
<td c>36. SOFIA v. KNORRING<br>född Zelow<td c>37. HEDV. CHARL. NORDENFLYCHT<br><tab>
<td 2 c>38. ANNA MARIA LENNGREN<br>född Malmstedt.
<td c>39. WENDELA SKYTTE<br><tab><td c>40. SOFIA ELIS. BRENNER<br>född Weber
</table>
</img>
</chapter>

att med honom dela väldet, så snart Erik vore
undanröjd; men höll ej detta löfte ... ville ej
ens höra omtalas, att han någonsin gifvit det,
en trolöshet, hvaröfver hertig Carl vredgades, så
att nu <i>dessa</i> två bröder förblefvo i många år
oeniga.

Så blef nu Catharina Jagellonica, i stället
för en fånge på Gripsholms slott, Sveriges 
drottning och kröntes, tillika med sin gemål, i 
Upsala d. 20 Juli 1569; hvaremot den från thronen
störtade Erik nu, i sin ordning, var en fånge.

Om Catharina, Johan III:s gemål, talas egentligen 
ingenting annat än godt.  Hon var alltid
en öm, trogen och kärleksfull maka och en 
förträfflig mor, heter det.  Men hon var tillika en
bland de ifrigaste katholiker, och hennes stora
välde öfver den svage Johan hade derföre ett
på hela riket olycksbringande inflytande. -- Vi
säga med flit <i>svage</i>; ty Johans karakter, ehuru
grym, var tillika svag och vacklande.  För sin
gemål var han särdeles eftergifven, och då hon
sökte öfvertyga honom om, att prins <i>Sigismund</i>
borde i katholska religionen uppfostras, för att
såmedelst hafva utsigt, att på polska thronen en
gång efterträda sin morfader, lät Johan dertill
öfvertala sig; ej heller lade han sig det ringaste
emot, att Catharina i sina fäders lära lät undervisa 
prinsessan <i>Anna</i>, en sednare dotter, född 
<i>efter</i> det kungliga parets uppstigande på thronen,
sedan Isabella aflidit helt späd.

Men det var icke nog dermed, utan drottningen 
arbetade äfven ganska ifrigt på, att göra
Johan sjelf till katholik, något, hvari hon tidtals
hade allt hopp att lyckas, hvaremot detta hopp
en annan gång kunde betraktas såsom alldeles
felslaget.  Johan vacklade, som man vet, på det
fegaste sätt, mellan de båda troslärorna, men
syntes dock mest böjd för att öfvergå till sin 
gemåls, något, som ej kunde annat än både härma
och bedröfva svenska folket, detta folk, som ännu
hade i friskt minne hvad Johans store fader
hade gjort för den renare lärans införande, hvilka 
strider han dervid haft att bekämpa, hvilka
faror han derför underkastat sig, samt huru många 
tusen välsignelser han derför hade skördat.  
-- Och nu skulle sonen -- hans <i>mest älskade
son</i>, ej bättre hålla hans minne i helgd!

Drottning Catharina var derföre, oaktadt alla
sina stora och många dygder, långt ifrån 
värderad och älskad så, som hon förtjenade.  Hon
var en god drottning, som spridde välgerningar
och i tysthet, utan allt prål, verkade mycket godt;
dertill var hon skonsam mot andra och sträng
mot sig sjelf, något som efterverlden tacksamt
erkänt, om ock samtiden, partisk mot hennes
religion, icke ville göra det.  Ingen må dock 
förtänka henne, att hon var trogen den lära och
tillgifven den tro, hvari hon blifvit uppfödd; det
är blott det ifriga proselytmakeriet, som ingen
kan gilla och hvarmed hon gjorde sig förhatlig,
hon, som dock hade kunnat vara så älskad, så
uppburen af nationens tacksamhet och vördnad.

Ändtligen sjuknade drottningen, i en svår
och långvarig sjukdom, och läkarne hade 
förkunnat, att der fanns intet hopp om hennes 
vederfående.  Den fromma qvinnan var beredd att
dö och undergifven Försynens vilja, samt 
förtröstande på Hans nåd; det enda, som väckte 
hennes oro och gjorde det annalkande slutet 
förskräckligt för henne, var tanken på skärselden,
som, enligt katholikernas tro, hvarje afliden 
menniskas själ har att genomgå, innan den kan 
komma i gemenskap med Gud, Frälsaren, Hans 
heliga moder och hela den oräkneliga 
helgonskaran.

Hennes dotter, prinsessan Anna, inträdde en
dag i sjukrummet till sin mor, som just då var
inbegripen i ett lifligt samtal med sin bigtfader,
jesuiten Warsewitz, hvilken satt bredvid sängen,
till hälften dold af det gröna sidenomhänget.  
Anna hade inträdt helt sakta, så att hvarken
bigtfadern eller patienten märkte det.  Hon ställde
sig, för att icke störa dem, bakom sängen, der
hon kunde höra allt hvad som sades, icke i 
någon tadelvärd afsigt att lyssna, utan derföre att
hon, ängslig som hon var öfver den slutliga 
utgången af moderns sjukdom, gerna ville veta,
om drottningen sjelf hyste något hopp om sitt
vederfående, ty prinsessan visste ej hvad läkaren
hade sagt.

Den unga prinsessan hörde sålunda mången
fråga och månget svar, hvarunder drottningen,
plågad af sin sjukdoms vånda, sade sig ännu
mer än den frukta det öde, som i en annan verld
möjligen kunde träffa henne, för hennes synders
skull.


Bigtfadern sökte lugna henne medelst en 
allvarlig försäkran, att hon ju här i verlden hade
utöfvat så många goda handlingar, som väl vore
i stånd att för henne öppna himmelrikets portar.  
Han talade dock dervid icke om hennes menniskokärlek, 
hennes rättskaffens vandel, hennes 
omsorgsfullt uppfyllda pligter, såsom maka och mor,
utan om hennes gifmildhet mot kyrkan och 
ödmjukhet mot dess tjenare, samt det nit hon 
visat för katholska läran och den andakt, hvarmed
hon städse tillbedt Jungfru Maria och helgonen.

“Ja, men skärselden“, sade den sjuka 
drottningen, “skärselden, vördige pater, är hvad jag
mest fruktar för.“

Hvad tror man nu, att jesuiten svarade?

“Gråt icke, Ers Maj:. -- Jag skall, af 
medlidande med era både kropps- och själsplågor,
anförtro er något, som jag förr aldrig yppat för
någon dödlig. -- <i>Det finns ingen skärseld.</i>“

“Hvad?“ ropade drottningen, utom sig, “yrar
ni, pater?“

“Det finns ingen skärseld“, upprepade den
andlige med stadig röst.  “Läran derom är en
<i>uppdiktad</i> lära, hvarom presterskapet sins emellan 
öfverenskommit, för att hålla enfaldigt folk
i tygeln.  Men för en så from och förståndig
fru, som drottning Catharina Jagellonica alltid 
har visat sig vara, kan jag gerna bekänna,
att .....“

Drottningen lät honom icke tala ut meningen, 
utan befallde, i den strängaste herrskareton,
att han skulle tiga, lemna rummet ögonblickligen,
samt aldrig mer komma för hennes ögon. -- 
Jesuiten lydde och gick.

En timma derefter afled drottningen under
de förfärligaste själsqval.

Den unga prinsessan Anna, som varit ett
osedt vittne till samtalet emellan den sjuka och
hennes bigtfader, fattade från denna dag en 
sådan leda till katholicismen och synnerligast till
dess prester, att hon med ens öfvergick till den
protestantiska tron.  Hon vacklade intet 
ögonblick och inga öfvertalanden kunde afvända henne
från det beslut hon nu fattat.  En lära, byggd
på bedrägerier, der man låter bekännarne 
genomvandra ett helt lif i förlitande på sanningen
af hvad de från barndomen fått inhemta, och
dock <i>kan</i>, <i>vågar</i>, då en menniska står med foten
lyftad öfver grafven, fräckt säga henne, att det
varit en <i>lögn</i>, på hvilken hon trott, samt i och
med detsamma, att hon har intet fäste -- en 
sådan lära ingaf med rätta den unga konungadottern 
en oöfvervinnelig fasa.

Det var d. 16 Nov. 1583 som Catharina 
Jagellonica afled, men när hon föddes är icke kändt.  
Hon uppgifves dock hafva varit omkring 40 år
gammal.  Hon begrafdes i Upsala domkyrka den
15 Februari 1584, der en praktfull grafvård är
upprest öfver henne, konung Johan samt hans
andra drottning Gunilla Bjelke.

<b>Catharina,</b> konung Carl IX:s äldsta dotter
med hans första gemål Maria af Pfalz, föddes i
Nyköping d. 9 Mars 1584 och dog i Westerås d.
13 December 1638. -- Hon var den enda bland
barnen af detta gifte, som öfverlefde sin så 
innerligt älskvärda moder, på hvilken hon i allt
bråddes.  Catharina var på åttonde året gammal,
då hon till styfmor fick den sträfva och i 
allmänhet så litet omtyckta Christina af Holstein,
som emellertid med en verklig tillgifvenhet fästade
sig vid det så utmärkt lydiga och uppmärksamma 
barnet, så att det allt framgent blef ett godt
förhållande mellan styfmor och styfdotter. -- 
Det är bekant huru Gustaf Adolf med den 
varmaste kärlek och det innerligaste förtroende 
älskade denna sin halfsyster, i hvars vård han
också, vid sin afresa till det tyska kriget, 
lemnade det käraste han i verlden egde, sin då 
fyraåriga dotter Christina, som dock sedan, till sin
egen och hela rikets olycka, återtogs af modern.  
Catharina förmäldes år 1615 med Johan Casimir, 
pfalzgrefve af Zweibrücken, som var i svensk
tjenst och qvarstannade härstädes. -- Barnen af
detta äktenskap voro: <i>Christina Magdalena</i> 
(förmäld med Fredrik VI, markgrefve af 
Baden-Durlach), <i>Elisabeth Amalia</i>, död vid sju års 
ålder, <i>Carl Gustaf</i> (sedermera konung i Sverige,
under namn af Carl X Gustaf), <i>Maria Euphrosyne</i>, 
som blef förmäld med grefve Magnus Gabriel De la 
Gardie, <i>Eleonora Catharina</i>, förmäld
med Fredrik, landtgrefve af Hessen-Eschweige,
och <i>Adolf Johan</i>, som under Christinas tid var
väl upptagen vid svenska hofvet.

Bland de många namnkunniga afkomlingarna
af konung Carl IX:s dotter Catharina var äfven
kejsarinnan Catharina II af Ryssland, som tillika 
var konung Adolf Fredriks systerdotter.  
Kejsarinnan ämnade sätta en drottning på svenska
thronen och sökte således att åvägabringa en 
förmälning emellan konung Gustaf IV Adolf och 
hennes sondotter, ryska storfurstinnan Alexandra.  
Konung Gustaf Adolf inträffade också verkligen
i Petersburg d. 24 Augusti 1796, åtföljd af 
hertig Carl, baron Reuterholm, med flere högt 
uppsatte svenskar.  Partiet blef uppgjordt och den
högtidliga förlofningen utsattes till d. 21 
September.  Kejsarinnan, i sin kejserliga drägt, 
strålande af diamanter, omgifven af den kejserliga
familjen, och storfurstinnan Alexandra i praktfull 
samt det öfriga hofvet i full gala, voro 
redan församlade uti thronsalen i Tauriska 
palatset, kl. 7 eft. m.  Den ena qvarttimman 
framskred dock efter den andra, men konung 
Gustaf Adolf, brudgumen, infann sig ej; klockan
blef till och med 9, ja det väntades till 10
och ännu längre, men förgäfves. -- Förklaringen
är följande: Gustaf Adolf var redan på utsatt
tid färdigklädd, med förlofningsringen på fingret
och färdig att resa till förlofningsfesten, men
man skulle dessförinnan afgöra om prinsessan
Alexandras religion i Sverige.  Derom blef man
likväl ej öfverens, ehuru många budskickningar
sändes emellan kejsarinnan och konungen, och
följden blef att konungen ej ankom till sin egen
förlofning.  Kejsarinnan blef illamående af harm
och fick en lätt anstöt af den sjukdom, som några
veckor derefter, d. 17 Nov., lade henne i grafven.  
Konungen och hertigen med sin ambassad 
lemnade Petersburg, sedan de ungefär en vecka
ytterligare underhandlat med kejsarinnan, men
utan framgång. -- Såsom något märkligt få vi
äfven nämna att kejsarinnan Catharina II fick
Serafimerorden d. 21 Nov. 1763, och är hon det
enda fruntimmer, som fått bära denna den 
utmärktaste svenska orden.

<b>Catharina I,</b> kejsarinna af Ryssland.  Man
har mycket tvistat om denna monarkinnas 
härkomst och första lefnadsöden.  Åtskilliga 
författare hafva uppgifvit om henne, att hon var född
i Lithauen; andra att det varit i Estland, ännu
andra i Liffland, somliga att hon varit en 
bondflicka, hvaremot några velat göra hennes fader
till adelsman o. s. v.  Med fullkomlig säkerhet
lärer sanningen aldrig kunna utredas, helst hon
sjelf icke synts ha varit särdeles benägen att
låta den komma till efterverldens kunskap, 
emedan hon i alla fall ej kunde uppvisa en börd
på något sätt motsvarande den höga rang, hvartill 
lyckan sedermera höjde henne, och hennes
efterträdare på thronen snarare hindrat än 
understödt forskningen i ett ämne, som för dem ej
kunde medföra några angenäma resultater.  En
berättelse, som emellertid tyckes hafva aldraminst
lika mycken sannolikhet för sig, som någon 
annan, gör henne till svensk, och det är af sådant
skäl man här upptagit henne bland svenska 
fruntimmer, till hvilkas antal hon lägger ännu ett af
de flera med detta namn, som vår historia 
förvarar på listan af utmärkta personer.  Enligt
denna berättelse, som den flitige och skarpsynte
häfdeforskaren friherre Shering Rosenhane anför
i sin “Konungalängd“, skall en regementsqvartermästare 
vid namn Reinholdt Rabe, född tysk, i
medlet af 17:de seklet ha bott i Westergöthland,
Toarps socken och bostället Germunnared.  Han
var gift med en Catharina Pedersdotter från 
Rångedala och hade med henne flera barn, hvaraf
sonen Johan med tiden efterträdde honom i hans
befattning som qvartermästare vid Elfsborgs 
regemente.  Då denne i början af 1680-talet tjente
vid generalmajoren Ranks regemente i Liffland,
gifte han sig der med en sekreterares enka, 
Elisabeth Moritz, och hemreste kort efter bröllopet
jemte sin hustru till Sverige.  Här föddes år
1682 deras dotter <i>Catharina</i> på Germunnared.  
I hennes tredje års ålder eller 1684 dog fadern,
lemnande sin familj i ytterst knappa omständigheter.  
Enkan, som trodde sig möjligen kunna
ha bättre utsigter i sin hembygd, återvände dit,
men hennes hopp bedrogs, och hon nödgades af
sin torftighet att sätta dottern på barnhuset i
Riga.  Härifrån uttogs hon några år senare af
prosten Glück i Marienburg, hvilken använde
henne som barnflicka.  Nitton år gammal gifte
hon sig med en korporal vid Lif-regementet.  
Just då de nygifta om aftonen sutto vid bröllopsbordet, 
gjorde ryssarne ett anfall på staden och
brudgumen måste lemna sin brud, för att gå
dit pligten kallade honom.  Från denna stund
återsågo de ej hvarandra och det är ovisst om
korporalen stupade eller, såsom andra säga, 
endast föll i rysk fångenskap och efter flera års 
förlopp återkom, samt af sin då högt uppsatta
hustru erhöll ett lifstids-underhåll.  Hennes egna
öden äro emellertid efter denna period ej mer
något tvifvel underkastade.

År 1702 intogo ryssarne Marienburg och bland
de fångar, som vid detta tillfälle blefvo segrarens
byte, var äfven Catharina, hvilken qvarstannat i
prosten Glücks hus, sedan hon så oförmodadt
blifvit enka.  Kommenderande generalen Bauer
intogs af den unga, täcka flickan, och hon följde
honom någon tid, till dess furst Mentschikoff fick
se henne, förälskade sig i henne och förmådde
hennes hittills varande egare att afstå henne åt
honom.  Alldeles samma uppträde förnyades 
följande året, då den mäktige Mentschikoff måste
afträda henne åt en ännu mäktigare, czar Peter.  
Detta skedde år 1704.  Peter upptäckte snart
hos sin älskarinna egenskaper, sällsyntare och
för honom af större värde, än den förgängliga
skönheten.  Han fann nemligen hos henne ett
mer än vanligt förstånd, rådighet och skarpsynthet; 
hon blef hans vän och förtrogna, åtföljde
honom öfverallt och tillvann sig dagligen allt
mer och mer hans ynnest.  Då Peter vid Pruth
befann sig i den brydsammaste belägenhet, som
någonsin träffade honom, på alla sidor 
kringstängd af turkarne, hvilkas byte han och hans
här ovilkorligen måste blifva, om ingen utomordentlig 
hjelp mellankom, var det Catharina, som
blef hans skyddsengel.  Hon samlade alla 
penningar hon kunde öfverkomma, jemte alla sina
dyrbarheter, och skickade dem till stor-vizirn att
understödja de fredsförslag, som skulle göras
honom.  Den snåle turken kunde ej motstå denna
talisman.  Bländad af dess glans förglömde han
sin pligt, uppoffrade sin monarks intressen och
afslöt med Peter en fred, som förskaffade sultan
nästan inga fördelar och hans bundsförvandt Carl
endast det gäckande vilkor, att, om han åter
ville begifva sig hem, lofvade honom czaren fri
resa genom sina stater och att med honom ingå
fred -- -- i fall man kunde bli ense om vilkoren!  
Peter var räddad och Rysslands framtid,
ty om denna var här verkligen fråga, betryggad.  
Såsom ett bevis på sin erkänsla mot sin räddarinna 
lät Peter, efter återkomsten till sin nya
hufvudstad, Petersburg, den 2 Mars 1712 
offentliggöra sin förmälning med henne, hvilken redan
året förut skall i hemlighet försiggått i Jaworow
i Polen.  Af detta äktenskap föddes 7 barn, och
deribland det äldsta af dem, <i>Anna</i>, som blef 
stammoder för det nu regerande kejserliga Romanowska 
huset.  Peter afled den 8 Februari 1725.  
Föregående året hade han högtidligen låtit kröna
sin gemål i Moskwa, hvarvid han sjelf satte 
kronan på hennes hufvud.  Hon omfattade i detta
ögonblick hans knä och kysste det.  Kejsaren
upplyfte henne och slöt henne i sina armar.  
Det är sannolikt, att Peter verkligen ärnade 
äfven åt henne uppdraga regeringen efter sin död,
men visst är att han, när denna inträffade, 
ingenting förordnat härom.  De ryska aristokraterne, 
som hatade hans regering, hans gunstling
Mentschikoff och de många nya inrättningar han
stiftat, trodde ögonblicket nu vara gynnande att
återföra allt till det gamla, och hade derföre 
uppgjort en plan, att utropa Peters nioårige sonson
till regent, skicka hans enka i ett kloster, den
afskydde gunstlingen till Siberien och sjelfva 
bemäktiga sig styrelsen under minderårigheten. --
Mentschikoff, som alltid bibehöll sin inflytelse på
Catharina, hvilken i honom såg upphofvet till
sin lycka, förekom dem likväl.  Han lät utdela
penningar åt garderna, hvilka redan förut hyste
mycken tillgifvenhet för Catharina, som följt dem
i flera fälttåg och vårdat många af soldaterna på
deras sjukläger, samt förmådde dem att utropa
henne för kejsarinna.  Magnaterne vågade ej
sätta sig häremot, och hon hyllades verkligen
till det stora ryska rikets regentinna.  Hon 
visade sig också icke ovärdig en sådan ära, förde
styrelsen med lika mycken mildhet som kraft,
bibehöll och fullföljde Peters skapelser, förstärkte
armén och flottan, återkallade många till Siberien 
förviste, lät nedtaga de galgar, som voro
uppresta kring Petersburg, begrafva flere af de
afrättade, hvilkas lik ännu lågo qvar på platsen,
och, hvad som mest hedrar henne, uppförde sig
som en moder för Peters sonson, hvilken hon
utnämnde till sin efterträdare, utan att af 
moderskärleken låta förleda sig att härtill utse 
något af sina egna barn.  Hennes regering blef
likväl icke långvarig, och detta var kanhända
det sista prof på lyckans ynnest, ty sannolikt
hade hon icke länge kunnat bibehålla sig på
thronen emot de stores afund, hvilka om henne 
utspridde alla möjliga smädelser, både om 
hennes härkomst och om hennes lefnadssätt.  För
att vara sin gemål till viljes, kanske äfven af
egen böjelse, ursäktlig genom hennes ungdoms
vanor och med dem följande råhet, som det sällan 
lyckas personer af hennes stånd att helt och
hållet af skudda sig, hade hon deltagit i Peters
dryckeslag och sålunda vänjt sig vid ett omåttligt 
förtärande af Ungerskt vin.  Detta, i 
förening med hennes besynnerliga plägsed att 
tillbringa större delen af natten med spatserande,
undergräfde hennes helsa, och hon dog den 17
Maj 1727, i en ålder af endast 45 år.  Voltaire
säger med skäl om henne: “Man hade förut sett
personer af borgerlig härkomst på thronen; i
Ryssland var sådant isynnerhet icke ovanligt och
i alla asiatiska stater förmäla sig regenterne ofta
med sina undersåtares döttrar; men att en 
främmande flicka, tillfångatagen bland en eröfrad
stads ruiner, blir oinskränkt regentinna öfver det
rike, der detta missöde drabbat henne, är hvad
lyckan, i förening med förtjensten, blott denna
gång framställer som ett sällsynt undantag.“ -- 
Anmärkningsvärdt är äfven, att de tvänne 
personer, som gemensamt styrde en af sin tids 
mäktigaste stater, Catharina och Mentschikoff, båda
voro af ringa ursprung och hvarken kunde läsa
eller skrifva.

<b>Cecilia,</b> dotter af Blotsven och syster till
Erik Årsäll af Stenkilska ätten, blef gift med
Westgötha-jarlen Jedvard Thordsson Bonde, och
är bemärkt derföre, att hon blef moder åt 
konung Erik IX den Helige, och således stammoder
för fem svenska konungar af Bonde-ätten.

<b>Cecilia,</b> norska konungen Haraldssons dotter,
var gift med Wermlands-lagmannen Folkvider,
omkring 1180.  De äro stamföräldrar för den i
Sverige och Norrige vidt berömda Läma-slägten,
hvarifrån flera svenska konungar härstamma.

<b>Cecilia till Eka.</b>  Denna i vårt fäderneslands
historia så mycket omnämnda fru var moder till
<i>Gustaf I</i> och omkom, såsom det vanligen berättas, 
i det ohyggliga fängelset Blå tornet i Köpenhamn, 
af köld, hunger, vanskötsel och elak medfart, 
delande detta sitt olycksöde med två sina
döttrar, jemte många af sina närmaste qvinliga
anförvandter och vänner.

Fru Cecilia var dotter till riksrådet Måns
Carlsson till Eka och hans fru Sigrid Banér och
blef vid helt unga år gift med herr Erik Johansson 
Wase, hvilken sedan, i likhet med så många
ädlingar, vid det s. k. Stockholmska blodbadet föll
offer för Christians tyranni.  Straxt derefter blefvo
en stor mängd af de halshuggnes enkor och barn
förda till Köpenhamn och der kastade i 
fängelse.

Det påstås till och med af flera författare,
att <i>Cecilia</i>, Gustaf Wasas mor, ej skulle hafva
omkommit i fängelset, utan blifvit af Christian
dömd att dränkas, emedan han sålunda velat
särskildt hämnas på modern den myckna förtret
sonen gjorde honom; och man säger, att hon
sjelf måst sömma den säck, hvari hon skulle
stoppas, för att kastas i sjön.

Hon fick ej upplefva sin ädle sons seger och
fosterlandets frälsning genom honom.

Med sin man hade hon följande barn: <i>Gustaf</i>, 
sedermera konung Gustaf I, <i>Johan</i>, död ung,
<i>Märtha</i> och <i>Emerentia</i>, tvillingar, födda 1472,
dogo i Blå tornet, <i>Anna</i>, nunna i Wadstena 
kloster, <i>Brita</i>, död som barn, <i>Magnus</i> till 
Rydboholm, död ogift 1529, samt <i>Margaretha</i>, först gift
med Joachim Brahe och sedan med grefve Johan
af Hoja.

<b>Cecilia.</b>  <i>Cecilia Wasa</i>, den intressantaste,
den skönaste, den mest rikt-begåfvade af alla
Wasadöttrarna, <i>hon</i>, hvars rykte för snille, behag
och fägring flög öfver hela Europa, hon, som
var af så många skalder besjungen -- hon blef
dock, såsom bekant är -- den olyckligaste af
alla svenska prinsessor.  Och medan inbillningen
med välbehag fäster sig vid hennes intagande
bild, lånande den all slags tjusning och 
hänförelseförmåga, måste hjertat ovilkorligen draga
en djup suck öfver att så många rika gåfvor
skulle, genom lättsinne från början och lastbarhet 
sedan, gå helt och hållet förlorade.

Cecilia var andra dottern af Gustaf och 
Margaretha, endast något öfver ett år yngre än 
Catharina, som var äldst af prinsessorna.  Cecilia
föddes på Stockholms slott d. 6 Nov. 1540.  Vid
sin moders död var hon endast på tionde året.

Det var om hösten 1559, som den tjugoåriga
prinsessan Catharinas bröllop började.  Vi säga
med flit <i>började</i>, ty högtidligheterna i och för
hennes förmälning med grefve Edzard af 
Ostfriesland räckte i flera månader.  Fest följde på
fest: den ena glada tillställningen följde på den
andra; -- det var, som om det svenska hofvet
hade varit betaget af ett slags yrsel.

Många unga och sköna damer funnos vid
Gustafs hof, men stjernan bland dem alla var
den blonda, blåögda, smärta Cecilia, sin fars
ögonfägnad och stolthet, hans mest älskade, hans
afgudade, förklemade dotter.  Naturen tycktes på
henne hafva slösat allt hvad som kan göra ett
menniskobarn lyckligt, beundradt och -- 
<i>afundadt</i>.  Hon kallades, säger den gamla krönikan,
“den skönaste af sitt kön“.  Till hennes lof strängade 
skalderna sina harpor, för hennes fot ströddes 
hyllningens mest yppiga blommor, för henne
tändes det fina smickrets mest berusande rökverk.

Den sediga och förståndiga prinsessan 
Catharinas brudgum, grefve Edzard af Ostfriesland,
var, då han hitkom för att fira sin förmälning,
åtföljd af sin yngre broder, grefve Johan, en
prins med de rikaste naturgåfvor och de mest
lysande företräden.  Han syntes liksom skapad
för Cecilia och så väl vid hofvet, som annorstädes 
inom riket, gissades och hviskades, att de
skulle bli ett par.  De uppsökte ständigt 
hvarandra, dansade ofta tillsammans och älskade
hvarandra ömsesidigt, med en ungdomlig häftighet, 
som de ej ens brydde sig om att förhemliga;
ty de voro båda lika lättsinniga och tanklösa,
som de voro lika i skönhet och snille, i känslor
och tycken, samt i ålder: han tjugotvå, hon knappast 
nitton år.

Ändtligen nalkades den dag, då de nyförmälda 
skulle lemna Sverige och Cecilia, liksom
vaknad ur en dröm, började att deröfver bittert
sörja.  Hon skyllde på den djupa bedröfvelsen
öfver, att nödgas skiljas från sin mest älskade
syster och förtroligaste vän Catharina, men der
låg allt också en annan och kanske ändå djupare 
sorg till grund för hennes många tårar.

Då väcktes hos prinsessan Catharina den
olyckliga idén, att bedja gamle kung Gustaf, att,
till förlängande af systrarnas sammanvaro, Cecilia 
skulle få åtfölja de nyförmälda på resan,
hvarunder de skulle komma att gästa i många
af de förnämsta adelsgårdarne. -- Den eljest så
vise och klarseende Gustaf hade ingenting märkt,
anade ingenting och -- gaf sitt samtycke.

De reste således: grefve Edzard med sin
unga gemål, sin bror, sina från Ostfriesland 
medförda herrar, de damer och herrar, som voro 
utsedda, att till hennes nya fosterland beledsaga
prinsessan Catharina, samt prinsessan Cecilia,
kronprinsen Erik och hertig Magnus, jemte ett
urval af personer från deras hof och bland 
deras uppvaktning.  Äfven ett stort antal tjenare
och tjenarinnor medföljde.  Resetåget var således 
både lysande och talrikt.

Man vet, att Wasahuset var beslägtadt med
en hel hop familjer af Sveriges då så furstligt
rika och mäktiga adel, och hos alla dessa, äfvensom 
hos alla andra, hvilka bodde nära den väg
resetåget tog, och som egde nog rang och 
anseende, för att kunna inbjuda dem, skulle de 
rasta och gästa.  Först en hel månad efter det de
lemnade Stockholm anlände de till Wadstena
slott, hvars egare, hertig Magnus, hade förbehållit 
sig att under någon tid få vara deras värd.  
-- Vi närma oss här till den sorgliga händelse,
som gjorde ett så tvärt, för att icke säga <i>snöpligt</i> 
slut på all glädje.

Johans och Cecilias kärlek hade tilltagit i
häftighet; den höll sig, beklagligen, icke längre
inom gränsorna för det tillbörliga.  Icke nöjda
med, att hela dagen stundligen se och språka
med hvarandra, tillställde de äfven nattliga 
möten. -- Soldaterna, som gingo vakt omkring 
slottet, sågo, en och annan gång, en karl smyga på
en stege upp till prinsessan Cecilias fönster, och
det under det aldra djupaste mörkret.  De 
berättade detta för hvarandra, och då vakten ofta
ombyttes var det alltför många, som fingo se
den smygande skepnaden.

Ryktet härom kom kring hela den lilla staden 
Wadstena och så slutligen för den obetänksamme 
och uppbrusande prins Eriks öron.  Ursinnig 
öfver sin systers kränkta ära andades han
idel hämnd mot hennes förförare och betänkte
icke, att just denna hämnd skulle göra saken
ohjelplig.  Han gick till råds med sin halfbroder, 
den sjuttonårige Magnus, hvilken, obeslutsam 
och tafatt, som han alltid var, utgjorde långt
ifrån någon passande rådgifvare.  Åt sin syster 
Catharina sade de ingenting: hon, den förnuftiga och
sansade, hade kanske kunnat från de olyckliga
älskande afvända den dem hotande störtskuren.


En natt, snart derefter, var den fatala stegen 
åter utanför prinsessans fönster: den borttogs, 
på Eriks befallning, och han ville sjelf rusa
in i rummet, för att öfverraska de brottsliga.  
Men, som hans oräsonliga häftighet redan då
var känd, fruktade hans omgifning, att ett mord
-- kanske två -- här kunde bli begånget, och
öfvertalade honom att låta någon annan i stället 
inträda. -- Det var Carl de Mornay, som, i
spetsen för några andra herrar, bröt upp dörren
till rummet, störtade in, tog den stackars unge
prinsen och släpade honom ut till kronprinsen,
hvilken befallde, att han skulle genast nedföras
i slottets djupaste fängelsehvalf.  Dagen derpå
hade Erik den med grymhet förenade galenskapen, 
att skicka Johan af Ostfriesland fängslad
genom hela landet, upp till Stockholm, till den
gamle konung Gustaf.  Fångbevakningen
medförde äfven en skriftlig berättelse om hela
förloppet.

Cecilia blef icke fängslad och intet kroppsligt 
ondt tillfogades henne; men det straff, som
drabbade henne, måtte dock hafva varit ganska
hårdt, nemligen brödernas föraktfulla förebråelser, 
systrarnas tårar, hoffolkets tvätydiga miner
och -- värst af allt -- den hjertslitande synen,
att se tårar från den store, ädle, mot grafven
böjde faderns ögon trilla ned i hans snöhvita
skägg, tårar, dem hon visste sig hafva genom
sitt lättsinne utpressat.  Dessutom var hon ju
brännmärkt inför hela Europa, ty vidt omkring
flög ryktet om den skandalösa händelsen. --
Och då man härtill fogar den ångest hon måste
utstå för honom, som hon kär hade, så tycks
det väl, att allt detta sammanlagdt bordt för
framtiden göra henne klok och förnuftig.

Catharina och Edzard, utom sig af bestörtning 
och förtviflan öfver hvad som händt,
fortsatte icke sin resa, utan vände om från
Wadstena, för att åter begifva sig till Stockholm.  
Deras afsigt var, att hos kung Gustaf anhålla
om tillgift för Johan och få honom med sig hem
till hans mor, hvars afgud han var.  Deras resa
hejdades dock, mot förmodan, vid Westerås, der
de på den gamle kungens befallning blefvo
insatte, att tills vidare på slottet förvaras.

Det unga fursteparet kunde icke nog förvånas 
öfver denna medfart.  Hvad hade de väl
gjort, för att förtjena den? -- Deras fängelsetid 
blef dock icke lång; ty snart fann väl den
vredgade kungen, att icke <i>de</i> hade någon del i
olyckan.

Fåfänga voro bådas knäfall och böner om
nåd för den unge prinsen.  Gustaf var och
förblef obeveklig.  Han sade sig vara trefaldt
förolämpad: såsom far, såsom konung och såsom
värd.  Det var fråga om att till lifvet straffa den
brottslige prinsen.

Men nu vaknade i Eriks bröst en bitter,
ehuru alltför sen ånger öfver hans olycksaliga
förhastande.  Han insåg ändtligen hur grymt han
handlat, då han öfverantvardat en ung, älskvärd,
hoppfull och till all jordisk lycka ämnad fursteson 
åt en grym och skändlig död, för något, som
visserligen var ett brott, men som af Johans
ungdom och af lättsinnet hos hans kärleks föremål 
dock till en stor del borde kunna ursäktas.

Värst af allt var, att Erik hade genom sin
obetänksamhet så ohjelpligen förstört sin sköna
systers rykte, denna Cecilias, för hvilken han
hittills varit så svag, ty henne älskade han mer,
än någon af de andra syskonen. -- Till upphjelpande 
af all denna villervalla tillgrep nu
thronarfvingen ett medel, som af både samtid och
efterverld blifvit betraktadt såsom skäligen
enfaldigt.  Han lät nemligen, så väl muntligen som
skriftligen, utsprida, att prinsen af Ostfriesland
hade gjort sina nattliga besök icke hos prinsessan, 
utan hos någon af kammarjungfrurna.  Äfven 
lät han öfver sin syster slå en skådepenning,
som på åtsidan hade hennes bröstbild och på
frånsidan Susanna i badet, hvilket skulle betyda
så mycket som att Cecilia var, i likhet med
denna Bibelns skönhet, oskyldigt förtalad. -- Till
yttermera visso utgick från regeringen ett bud,
att den, eller de, som med ringaste ord af klander 
eller vanvördnad förolämpade den oskyldigt
belackade konungadottern, hvilken var ren som
snö, skulle straffas med fängelse, eller böter,
alltefter beskaffenheten af de fällda yttrandena. -- 
Gamla handlingar finnas ännu, som utvisa, ej
blott, att en sådan förordning blifvit utfärdad,
utan ock att den blifvit på åtskilliga personer
tillämpad.

Emellertid hade Johans moder, enkegrefvinnan 
af Ostfriesland, förtviflad öfver sin mest 
älskade sons olycka och den fara till lifvet, som
hotade honom, icke blott sjelf skrifvit till konung
Gustaf af Sverige, utan äfven uppmanat en hop
tyska furstar att skrifva och lägga sig ut för
Johan.  Den gamle Wasa, bevekt af dessa böner,
kanske ock sjelf utledsen på hela affärn, sade
sig vara långt ifrån att vilja utgjuta den tyske
prinsens unga blod.  Han släppte honom således
ut ur fängelset, med tillsägelse att genast resa,
en tillsägelse, som Johan ej lät två gånger för
sig upprepa.

Historien berättar, i sammanhang härmed,
att grefve Johan af Ostfriesland aldrig förmälde
sig, att han, alltifrån den olycksaliga bröllopsfärden, 
aldrig kunde fördraga åsynen af qvinnor,
att han förde ett från hela verlden afsöndradt
lif, egnadt åt idel välgerningar mot fattiga och
olyckliga.

Ett knappt år efter det så olyckligt minnesvärda 
bröllopet afled konung Gustaf.  Den gamle
monarken, förut tillräckligt nedtyngd, både af
regeringsbördor och familjesorger, kunde ej
uthärda att se sin glänsande Wasasköld inför samtid 
och efterverld fläckad, och det genom hans
i alla hänseenden så rikt begåfvade dotter.  Denna
stöt var det, som lade honom i grafven.

I fem år efter den ledsamma katastrofen
vistades Cecilia vid svenska hofvet, de fyra
sednare vid Eriks lysande hof, då storfursten af
Ryssland friade till henne, men fick afslag,
hvarefter hon -- ännu icke mer än tjugofyra år
gammal -- år 1564 förmäldes med Christopher,
hertig af Baden-Rodemachern, som i flera år varit
i svensk tjenst och hade full reda på hela historien, 
men traktade efter Cecilias rika hemgift;
ty gamle Göstaf hade, som hvar man vet, samlat 
mycket penningar. -- Detta äktenskap blef
olyckligt, emedan Cecilia var oförbätterlig.  Hon
förstörde på ständiga resor sin medförda rika
brudskatt, samlade vanära öfver sin gemål,
genom sitt mer än lättsinniga uppförande, och
ruinerade honom genom sitt slöseri.  Icke en gång
moderskänslan kunde förbättra denna dåliga qvinna: 
hon hade fyra söner, men brydde sig alls
icke om dem.

Efter elfva års olyckligt äktenskap dog
ändtligen den af ständig sorg och grämelse nedtyngde
hertig Christopher.  Då voro, tyckte Cecilia, alla
tvångets band lösta; men också voro husets alla
tillgångar tömda.  Hon påfann då den idén, att
öfvergå till katholska läran, för att ställa sig in
hos sin broder Johan, som då redan var kung i
Sverige och som också ganska riktigt åt henne
anslog ett efter hennes rang passande underhåll.  
-- Hennes slöseri och dålighet i öfrigt kände
dock inga gränsor: långt ifrån att bibehålla en
furstinnas -- icke ens en adelsdams anseende -- 
nedsjönk hon gradvis ända till dräggen af
samhället.

Hvem som tog vård om hennes arma barn
är ej bekant, endast det, att de blefvo allesammans 
olyckliga.  Den äldste, <i>Edward</i>, skildras
som en ytterst lastbar och utsväfvande yngling,
hvilken slutade sin syndiga lefnad genom att
under fullt rus falla baklänges utför en trappa och
bryta nacken af sig.  Den andre, <i>Christopher</i>, var,
säger historien, både halt och blind och hade
väl behöft en moders vård och tröst -- hans
öden känner man icke. -- Den tredje hette
<i>Philip</i>. -- Om honom förtäljes, att han hade en
beständigt orolig lefnad, men ingenting vidare.

Att de unga furstarne blifvit uppfostrade
efter sin rang och bibehållna vid sin värdighet
bevisas dock bäst deraf, att Cecilia Wasa uppgifves 
såsom stammoder för tvänne badiska furstelinier: 
<i>Baden-Baden</i> och <i>Baden-Rodemachern</i>.

Det är med en ofrivillig rysning man läser
om Cecilias fjerde och yngste son <i>Johan Carl</i>,
så uppkallad efter två sina morbröder; huru han,
tjugotre år gammal och då blefven maltheserriddare, 
kom resande till Antwerpen och der träffade 
sin mor, som han på många år ej hört af.  
Cecilia var då femtiofyra år gammal, men hade
ännu icke öfvergifvit sin skamliga, föraktliga
lefnad, som nu var hennes <i>födkrok</i>.  Den unge
fursten anmälde sig hos magistraten såsom varande
nog olycklig, att ha denna förkastliga qvinna till
moder, samt bad om tillåtelse att få taga vård
om henne, hvilket icke heller vägrades honom.

Så till vida var allt bra.  Men då Johan Carl
skulle föra henne ut från det ohyggliga näste,
som nu var hennes hem, hade han den oförlåtliga 
grymheten, att slå och sparka henne.  Han
grep tag i hennes fordom beundrade och
besjungna, nu något grånade blonda hår, snodde
det om sin hand och släpade sålunda den 
olyckliga qvinnan utåt gatorna.  Hennes skärande
jämmerskri lockade snart halfva stadens befolkning 
ut ur sina hus, och hvad fasa erfor man
ej vid upptäckten af, att det var en <i>son</i>, som så
misshandlade sin egen mor.  Man lopp till och
befriade ur plågarens våld den arma, hvars ena
arm var afbruten och hela gestalten för öfrigt
högst illa medfaren. -- Och när det sedan spridde
sig, att denna vanfrejdade qvinna, den uslaste af
de usla, var dotter af en bland de största
konungar, som någonsin burit krona och spira, då
kände förvåningen inga gränsor.

Johan Carl lät föra sin mor till landet, till
en fristad, som han utsett för hennes återstående
lefnad, der hon strängt bevakades och aldrig
fick komma ut.  Huru hon för öfrigt behandlades 
är okändt. -- Han sjelf, sonen, fick tvinsot
af sorg, af blygsel öfver den vanära modern
dragit öfver de sina, men aldramest af ånger öfver
sitt barbari emot henne, hvilket af inga
omständigheter kan ursäktas.  Han dog redan i sin
blomstrande ungdom, beklagad af många, men
saknad af ingen.

Till det förfärliga af Cecilias historia hörer
ock, att hon lefde ända till åttiosju års ålder,
eller till år 1627. -- Hvilka hiskliga <i>trettiotre</i> år
af fångenskap, ånger och besinning!

<b>Cecilia.</b>  Om denna prinsessa vet man icke
stort mer, än att hon, då hon blef fullvuxen,
förmäldes med den regerande storhertigen af
Holstein-Oldenburg Paul Fredrik August. -- Hon
var tredje dottern och yngsta barnet af konung
Gustaf IV Adolf af Sverige och hans sköna,
älskliga gemål.  Född d. 22 Juli 1807 var hon
endast ett spädt barn då hennes far blef med hela
sin familj dömd landsflyktig, så att hon väl icke
kunde ha något minne af Sverige.

<b>Cederström, Gustafva Juliana,</b> dotter af
löjtnanten vid Österbottens regemente Gustaf C.  
Hon dog 1801, 55 år gammal, och är bekant
derföre att hon klädde sig i manskläder och
tjente på åtskilliga ställen.

<b>Christensdotter, Carin.</b>  Till de <i>tiotusen
riddares</i> altare i Lunds domkyrka, hvilket Botild
Mårtensdotter och Anna Henriksdotter stiftat till
sin salighet, donerade, 1495, väpnaren Tage
Henriksson, som var den förras son och den
sednares broder, för sin och sin hustrus, Carin
Christensdotters, deras barns, föräldrars och
vänners själatarf, fem landtgårdar, med vilkor, att
presten vid detta altare skulle hålla fem messor,
söndagen om den Heliga Treenigheten, måndagen 
om Jungfru Maria, tisdagen om S:t Anna,
thorsdagen om Christi lekamen, fredagen om
Hans fem sår, och i hvarje messa en åminnelse
för deras föräldrars och alla Christnas själar.

<b>Christina af Gladsaxe.</b>  Ibland de många
dyrbarheter, som fordom funnos i Lunds domkyrka,
voro äfven, dit skänkta af ofvannämnda fru
Christina, en äggformig monstrans samt en stor
Laurentiusbild af silfver, deri förvarades 6 smulor af
de 10,000 jungfrurnas ben samt några andra reliker.

<b>Christina</b> hette Inge d. ä:s yngsta dotter, som
blef gift med ryske prinsen Harald, hvilken var
son af Wladimir och sonson af Jaroslaw och
Ingegerd, Olof Skötkonungs dotter.

<b>Christina,</b> dotter af en dansk herre vid namn
Stig Hvitaläder och konung Waldemar I:s syster
Margaretha, blef år 1163 förmäld med konung
Carl VII.  Konung Waldemar afsände henne till
Sverige med en för den tiden ovanlig ståt och
prakt, hvarom sedan en visa diktades, som sjöngs
allmänt i båda rikena och ända till våra dagar
bevarat minnet af <i>den danska frökens färd till
Sverige</i>.

<b>Christina,</b> dotter af danske prinsen Björn
Jernsida och svenska prinsessan Catharina,
konung Inge I:s dotter, samt enka efter furst
Jaroslaw i Ryssland, var förmäld med Erik den
Helige, med hvilken hon hade fem barn, deribland
en son Knut, som blef konung i Svea och Götha
riken, och afled 1190.

<b>Christina.</b>  Denna prinsessa var dotterdotter
till konung Erik den Helige.  Hennes moder var
Margaretha, förmäld med konung Sverre Sigurdsson 
i Norrige.  Christina hade det besynnerliga
ödet, att midt för sin egen mors ögon blifva bortförd, 
eller, som det på <i>våra</i> dagars språk kallas,
<i>enleverad</i>.

Margaretha, hvilken efter sin gemåls, Sverres, 
död, i Norrige blef på det grymmaste
förföljd af ett mot henne fiendtligt parti, kalladt
<i>Baglerna</i>, som traktade efter spiran, fann sig
föranlåten att med sitt enda barn, den då fjortonåriga 
Christina, fly öfver till Sverige.  Men hon
hann ej längre, än till Opslo, en norsk stad, 
förrän hon upphanns af Peter Sleiper, en ung,
förnäm herre, hennes aflidne gemåls systerson,
som var förälskad i sin unga kusin Christina,
om hvars hand han flera gånger anhållit.  Han
förnyade nu samma anhållan, men drottningen
svarade åter ett bestämdt nej.

Älskaren, utom sig af förtviflan och föresättande 
sig att dock vinna sitt mål, gömde sig i
närheten af det hus, der drottningen tagit
qvarter, och då hans spejare underrättade honom om,
att drottningen var i badet, rusade han in till
prinsessan, tog henne på armen och sprang ut
med henne, föregifvande, att Baglerna, hennes
och hennes mors argaste fiender, voro i hamn
och häl efter dem.  Förgäfves grät den unga
prinsessan och ropade på sin mor, hvilken, då
hon hörde dessa jämmerskri, skyndade att kläda
sig och störtade ut ur badrummet.  Hon kom
dock för sent; ty just som hon, springande af
alla krafter, hann ner till skeppsbron, lade
qvinnoröfvaren med sitt fartyg ut från land med
prinsessan, som förtviflad sträckte armarne mot den
på stranden qvarstående, gråtande och skrikande
modern.

Denna fortsatte sedan, tillika med en
systerdotter, som hon också medfört, sin flykt till
Sverige, dit hon knappast var anländ, förrän hon
fick bref från sin styfson konung Håkan, som
efter sin fader Sverre regerade i Norrige.  Han
skref, att prinsessan Christinas bortröfvande skett
på hans befallning och att intet ondt hade henne
vederfarits; hon vore nu, tills vidare, under sin
brors beskydd.

Konung Håkan dog dock, snart derefter, af
förgift, och äfven den honom på thronen
efterföljande Erling Stenväggs regering blef af ytterst
kort varaktighet. -- Slutligen valdes Philip
Simonsson till konung, och med <i>honom</i>, icke med
Peter Sleiper, blef prinsessan Christina förmäld,
år 1209, men dog redan år 1213.

<b>Christina.</b>  Hon var enda barnet af Torkel
Knutsson, hvilken efter Magnus Ladulås’ död var
Svea rikes marsk, samt förestod regeringen
under konung Birgers minderårighet, från 1290 till
1302. -- Just samma år förmäldes Christina med
den unge konungens broder, hertig Waldemar,
af hvilken hon försköts tre år derefter, derföre,
att hennes fader, den ädle marsken, som gjort
riket så stora och mångfaldiga tjenster, genom
fienders anstiftan föll i onåd och insattes i
fängelse, derifrån han fördes till Södermalmstorg
och halshöggs, hvilket skedde d. 10 Febr. 1306.  
Hertig Waldemar gifte sig sedan med en norsk
prinsessa Ingeborg, med hvilken han hade en
son, Erik, som dog ung, och en dotter, hvilken
dog 1357. -- Om Christina säger häfden, att hon
var barnlös, men hvarken hennes sednare öden,
eller årtalet af hennes död finnas någorstädes
uppgifna.

<b>Christina,</b> dotter af en riddare och höfding
på Raseborg, förklarades af Carl VIII Knutsson
på hans sotsäng 1470 för hans tredje äkta
gemål. Deras barn voro sonen Carl, som nämnda
år af fadern fick i testamente Rönö gods samt
några klenodier, hvaribland konungens stora
förgyllda svärd och spira, samt dottern Anna, som
blef gift med höfvidsmannen på Westerås slott
Håkan Sevensson Bölja.

<b>Christina af Sachsen.</b> Många skakningar
hade Sverige undergått och i mycken både yttre
och inre strid hade det varit inveckladt sedan
drottning Margarethas och hennes närmaste
tvänne efterträdares tid, då konung Johan II, eller
Hans, såsom han gemenligen kallades, uppsteg
på danska thronen och sedermera blef, äfven i
Norrige, hyllad såsom konung. Svenskarne
envisades dock länge, att icke vilja erkänna honom,
utan åtnöjde sig med en riksföreståndare,
hvilken var Sten Sture, och funno sig under hans
styrelse vida lyckligare, än under <i>någon</i>
unionskonung. Ändtligen bragte dock adeln det
derhän, att Johan efter fjorton års fåfäng sträfvan
blef till svensk konung vald och krönt i
Stockholm, och tillika med honom kröntes, 1499,
äfven hans gemål Christina, dotter till kurfursten
Ernst af Sachsen. Hon var hit föregången af
ryktet för en ovanligt varm gudsfruktan.

Det var dock fullt af stormar och oro kring
den nya thron, som de kungliga makarne hade
intagit. Svenska adeln var, framförallt, en högst
besynnerlig och ombytlig korporation, som
allsicke tycktes veta hvad den ville. Snart märkte
konung Hans, att han af densamma hade föga
att hoppas, men mycket att frukta; och som han
dessutom af naturen hade ett misstänksamt lynne,
så beslöt han, till undvikande af all konflikt, att
med ens afbryta sin gemenskap med staden.
Både han och drottningen höllo sig således
under sex veckors tid fullkomligt inneslutna i det
väl befästade slottet, och hur gerna än Christina
ville det, fick hon ej förrätta sin andakt i någon
af stadens kyrkor.

Denna försakelse blef henne slutligen alltför
svår, ja, alldeles outhärdlig. Hon sörjde och
grät, hon bestormade sin gemål med böner och
han nödgades slutligen låta för henne öppna
slottets portar, så att hon skulle få afhöra
messan i Storkyrkan. Men när Christina efter dess
slut återvände var hon åtföljd af förre
riksföreståndaren herr Sten Sture, som alltför länge hade
förgäfves sökt att i rikets mest trängande
angelägenheter få ett samtal med konungen och nu
begagnade tillfället, att i drottningens sällskap
få inträde i slottet. Äfven <i>Svante</i> Sture
skyndade till och sällade sig till drottningens följe.

Emellertid visade det sig, att de ädle
herrarne hade helt och hållet missräknat sig,
angående samtalet med kungen. Denne hade från
slottsfönstren sett dem inträda på borggården
och skickade ögonblickligen ned en befallning
till slottets besättning, att rigta kanonerna mot
herrarne Sture, som då genast drogo sig tillbaka.

Denna konung Johans handling, som af
ingenting kunde ursäktas, väckte inom riket en
sådan förargelse, att man allmänt beslöt den
nykrönte konungens afsättande. Hvad skulle man
också med en regent, som, afsöndrad inom en
befästad borg, ej tillät någon af sina undersåter
nalkas, eller tala ett enda ord med honom? --
I Wadstena uppsade man Johan all tro och
lydnad och Sten Sture blef ånyo förordnad till
riksföreståndare.

Så snart underrättelsen härom hunnit till
Johans öron var han nog feg att ögonblickligen
taga till flykten och lemna sin gemål i sticket.
Han flydde skyndsamt öfver till Danmark, der
han förblef ganska lugn, utan att göra det
ringaste försök till befriandet af den arma
drottningen, som fick reda sig på egen hand, så godt
hon kunde. Johan var kanske rätt nöjd med att
under någon tid vara af med henne; ty, såsom
krönikan påstår, tröstade han sig förträffligt, i
sällskap med <i>Edla</i>, sin utkorade älskarinna, samt
äfven andra, unga och glada fruntimmer, med
hvilka han, såsom det heter, <i>åkte släde, skämtade
och lekte taffel</i>.

Christina af Sachsen var emellertid, oaktadt
all sin -- kanske något långt drifna gudsfruktan,
beslutsam och modig. Hon försvarade
Stockholms slott under åtta månaders tid och
uthärdade med en sann christens tålamod alla fasorna
af en så lång belägring. Först när lifsmedlen
så länge hade trutit, att hvarenda häst redan
var slagtad och uppäten och -- den tusen man
starka besättningen hade sammansmält till endast
åttio man, gaf drottningen vika för en förnyad
stormning, uppgaf slottet och öfverlemnade sig
sjelf åt Sten Stures ädelmod, d. 27 Mars 1501.
Till detta hade hon ej heller förgäfves vädjat.
Sturen frågade henne hvart hon önskade föras
och hon valde då Gråbrödraklostret på
Riddarholmen, tagande med sig sina prester och sin
betjening, men flyttade sedan sin fristad till
Wadstena kloster, dit så många olyckliga furstinnor
förut hade flytt med sina sårade hjertan. Först
efter tre hela års vistande derstädes återvände
Christina till Danmark, der hon beundrades och
nästan dyrkades som ett helgon för sin
oklanderliga dygd, förenad med så mycket hjeltemod.
-- Före sin död, 1521, stiftade hon tvänne
kloster. Hon begrafdes i Odensee.

<b>Christina,</b> dotter af landtgrefven af Hessen
Philip den Ädelmodige, föddes den 29 Juni 1543
och förlofvades med konung Erik XIV 1563; men
detta föreslagna giftermål gick ej i fullbordan,
utan blef hon 1564 förmäld med hertig Adolf
af Holstein-Gottorp och derigenom stammoder
för kejserliga ryska, kongliga svenska
Holstein-Gottorpska och hertigliga Holstein-Oldenburgska
husen. Hon dog 1604.

<b>Christina af Holstein.</b> Denna furstinna var
aldrig hvad man kallar <i>älskvärd;</i> men hon var
klok, praktisk och tilltagsen och är i svenska
historien på många sätt märkelig, dock mest
derföre, att hon var moder till <i>Gustaf Adolf den
store</i> och farmoder till <i>Christina</i>, den oförmälda
drottningen.

Christina var dotter till hertig Adolf af
Holstein-Gottorp och hans gemål Christina, som var
en landtgrefvinna af Hessen.

Född d. 12 April 1573, förmäldes hon d. 27
Augusti 1592 med dåvarande hertig Carl af 
Södermanland. Hon var då endast nitton år
gammal, men allsicke vacker; tvärtom påstås hon
hafva varit ganska fattig på qvinliga behag,
äfvensom på qvinlig ömhet och böjlighet i
karakteren, så att hon i allt utgjorde en motsats till
sin älskvärda, tjusande företräderska <i>Maria af
Pfalz</i>.

Christina var lång, mager, groflemmad och
knotig, så att hennes figur mera liknade en mans,
än en qvinnas; men hon var starkt byggd och
stark till helsan, samt outtröttlig, i fråga om
strapatser och umbäranden, hvilket bäst
bevisades deraf, att hon följde sin gemål på resor,
äfven på ett par af hans fälttåg. Det var under
ett sådant, som hon i staden Reval -- ehuru
nästan i ett läger -- födde sin andra son <i>Carl
Philip</i>. Det säges om henne, att hon skydde
hvarken "krigets fasor, eller årstidens
besvärligheter", och det synes väl ock, då man läser om
den djerfva resa, som hon gjorde från Estland
till Åbo, tagande vägen genom Österbotten och
medhafvande sin lille son, då endast några
veckor gammal. Och då man besinnar, att det var
under brinnande krig och att det var deri 1
December, som hon <i>anträdde</i> resan, så tycker
man nästan, att det låter otroligt. Häfden --
den omutliga -- får man dock ej beskylla för
osanning.

Christina hade förut varit förlofvad med
brorsonen, innan hon blef farbroderns brud; hon var
då i sin aldraförsta ungdom. Sigismund och hon
hade till och med vexlat porträtter; men sedan
hade han besinnat sig och brutit förbindelsen,
något, som den svikna bruden aldrig kunde
förlåta honom. Det säges, att hon af hat och
hämndkänsla snarare uppeggade Carl mot sin
kunglige brorson, än hon sökte blidka honom;
men sådant är dock icke fullt bevisadt. Carl
behöfde, minsann, icke många eggelser och
tillhviskningar, för att vidhålla sitt sträfvande efter
kronan, alltifrån ungdomen och intill långt
framskriden ålder.

Carl hade icke rådfrågat sitt hjerta, då han
valde Christina af Holstein till sin andra gemål;
ej heller hade "ögonens begärelse" någon del i
detta val. Det måtte endast hafva varit
politiken, som dervid höjde sin röst. Emellertid hörde
man på många år aldrig, att han ångrade sig,
eller var missnöjd, fastän -- man visste det
alltför väl -- Marias bild ständigt kringsväfvade
honom, såsom ett minne från hans yngre dagar.
Christina passade honom icke illa; deras lynnen
sammanstämde och hon höll af honom, på <i>sitt
sätt</i>. Den veka lilja han förr slutit till sitt hjerta
hade genom sin sjuklighet förorsakat honom
mycket bekymmer och en ständig fruktan, att engeln
skulle utveckla sina vingar och sväfva ifrån
honom till himlen. Christinas jemna och starka
helsa ingaf honom deremot ingen oro. "Hon är
en qvinna, som håller att taga uti", plägade han
skämtande säga, och han tyckte icke illa om
hennes raskhet, äfvensom han i många fall hade
hjelp af hennes ljusa och kloka hufvud.

När hon födde honom den förste sonen, den
så mycket efterlängtade arfvingen till hans namn
och till den thron han hoppades få bekläda, blef
hon honom ganska kär, och ej mindre, då hon,
fem år derefter, skänkte honom ännu en son.

En stor triumf firade Christina, då hon
tilllika med sin gemål, hvilken nu ändtligen nått
sin ifrigaste önskans uppfyllande, kröntes i
Upsala 1607, i Februari månad. Om den oerhörda
ståt, som dervid utvecklades, kan man få läsa i
<i>Fryxells Berättelser ur Svenska historien</i>.
Utrymmet tillåter oss ej, att deraf göra något utdrag,
ehuru sådant ej kunde vara utan intresse.

Gustaf Wasa hade låtit kalla sig <i>Hans
kungliga Nåde</i>, det var Erik XIV, som först uppfann
titeln af <i>Kunglig Majestät</i>, Johan, åter, och
dennes son Sigismund, hade låtit betitla sig <i>Hans
kungliga Värde</i>, men Carl återupptog
benämningen <i>Majestät</I>, hvilken sedan bibehållit sig,
alltintill <i>våra</i> dagar. Denna titel egnades nu äfven
drottningarna; Christina, Carls gemål, var den
första drottning som bar den och hon var ej
litet stolt deröfver.

Då konungen, efter urgammal sed, red sin
Eriksgata var drottning Christina med, såsom
vid alla möjliga tillfällen, då hon blott kunde
det. Det såg ut, som om de haft svårt att lefva
hvarandra förutan.

Under konungens fälttåg i Liffland förde
Christina regeringen med största klokhet, och efter
hans död förordnades hon att under
kronprinsen Gustaf Adolfs minderårighet ensam förestå
förmyndarregeringen, hvilken dock ej blef 
särdeles lång, då man vet, att Gustaf Adolf
förklarades myndig långt före den för kungliga prinsar
vanliga myndighetsåldern.

Christina hade ett kallt, hårdt och befallande
utseende och sådan var ock, i sjelfva verket,
hennes karakter. Hon höll sträng tukt inom sitt
hof och der var stelt, öfver all måtta. Det
värsta af allt var hennes girighet, som utgjorde det
mörkaste draget hos henne, och som gick ända
till ytterlighet. Historien vet omtala huru hon
aldrig unnade sina hofjungfrur, eller hoffröknar
-- såsom de väl då började kallas -- ett
ögonblicks ro för arbeten, som de måste förfärdiga,
samt huru hon med alnen utmätte sytråden åt
dem, då hon påstod, att de slösade dermed och
afryckte för många ändar. De stackars flickorna
företogo sig derefter att äta upp de trådar, som
de haft det missödet att rycka af, så att
drottningen ej måtte få se dem.

Hon var således icke älskad af sin
omgifning, utan alldeles tvärtom; lika så af folket var
hon mer hatad än älskad. Ty man sporde
aldrig, att hon fällde förböner för någon olycklig
och hennes fiender gåfvo henne titeln af <i>"den
förbannade holsteinska nattpredikanten"</i>, emedan
hon, så snart hon fick kungen för sig sjelf,
påstods uppegga honom till än ytterligare
grymheter, än dem hans egen vrede och
herrsklystnad förestafvade honom. Man ville äfven påstå,
att hon oupphörligen plågade hertigen med sitt
kält, att han för all del måtte så laga, att han
en gång blefve konung, hvarför man om henne
sade, att <i>"hon var den Eva, som först lockade sin
man att bita i riksäpplet."</i> Dock -- såsom redan
är nämndt -- dertill behöfdes ingen lockelse,
och Carl skulle nog, henne förutan, med samma
ifver fullföljt detta mål.

Så lefde då dessa höga makar ganska
lyckligt tillsammans, särdeles under de första åren
af deras äktenskap, och skäligen lugnt äfven
sedan kungen började bli temligen gammal och
följaktligen mera knarrig; men under danska
kriget skall stor missämja hafva mellan dem
uppstått, derföre att drottningen, alldeles mot sin
vana, visat sig medlidsam och började fälla
förböner för de danska fångarne. Carl, häftig,
brutal och lättretlig, som han alltid var, visade sig
nu, under de hopade bekymren och de tilltagande
ålderdomskrämporna, ändå mera svår till lynnet,
så att han utbröt i en störtflod af förebråelser
mot drottningen, den han misstänkte för danska
sympathier, ja, för att stå i hemligt förstånd med
fienden. Den hetsige och obetänksamme gubben
gick ända derhän, att han kallade sin gemål för
<i>Jutekona</i>, och då hon ej heller var bland de
blida, uppstod mellan dem en förfärlig ordstrid.
Från den dagen lefde de aldrig mer rätt lyckligt
tillsammans, nej, det berättas tvärtom, att det
goda förståndet aldrig, före konungens död,
fullkomligen återställdes.

Christinas våldsamma ingripande i Gustaf
Adolfs och hans ungdomsbruds ömsesidiga
kärleksförhållande är också nogsamt bekant. Den
sköna och milda Ebba Brahe, hvilken hon vid
sitt hof uppfostrat från det flickan var helt späd,
emedan riksdrotset Magnus Brahe tidigt förlorade
sin maka, denna unga adelsjungfru, ur en bland
landets yppersta ätter och som af naturen
blifvit rikligen begåfvad med alla de behag och
egenskaper, som kunde göra henne till en förträfflig
maka, unnade Christina icke den lyckan, att
förenas med Gustaf Adolf, ehuru de båda unga,
som uppvuxit och lekt tillsammans, älskade
hvarandra med den varmaste, innerligaste kärlek.
Man känner den dåliga roll hon spelade medelst
bortsnappandet af deras bref, samt huru hon
ändtligen <i>tvang</i> den stackars Ebba att under den
unge konungens frånvaro i kriget med blödande
hjerta räcka sin hand åt fältherrn grefve Jakob
De la Gardie. Det omtalas emellertid huru Ebba,
flera år efter sitt giftermål, skulle hafva på en
af fönsterrutorna i Stockholms slott med en
diamantring inristat följande rader:

<tab>Jag är förnöjd med lotten min
<tab>Och tackar Gud för nåden sin.

Enkedrottningen, som af en händelse fick se
denna vers, tog också en diamant och skref med
den följande vers, till svar på Ebba Brahes:

<tab>Det ena du vill,
<tab>Det andra du skall;
<tab>Det plär så gå till
<tab>I dylika fall.

Ett fel till, som drottning Christina hade,
och som för hela riket var ganska
bekymmersamt, var hennes partiska kärlek för den yngre
sonen <i>Carl Philip</i>. Hon hade, medan hon egde
inflytande hos sin gemål, förmått denne att
utnämna Carl Philip till hertig af Södermanland,
Nerike och Wermland, en utnämning, som sedan
bekräftades af konung Gustaf Adolf; -- dock,
icke nog dermed, Christina samlade och sparade,
ända till ytterlighet, för att kunna gifva, men
isynnerhet efterlemna mycket mynt åt sin
älskling, hvarförutan hon vid alla tillfällen visade
honom vida mera moderskärlek, än hans äldre
broder.

Af sin dotter -- ty en sådan hade Christina
äfven -- hade hon just icke mycken glädje.
Denna arma prinsessa, det yngsta af Carls och
Christinas barn, var sjuklig alltifrån sin födelse
och denna sjuklighet snarare till- än aftog med
åren. Det sades till och med att <i>Maria
Elisabeth</i>, så hette hon, var klen till förståndet. Det
vissa är, att hon hade ett slags fallandesjuka,
som ofta kom till utbrott. Man hade tvungit
henne till giftermål med hertig Johan, hennes
syskonbarn, men detta äktenskap blef både
glädjelöst och barnlöst, och Christina hade den
sorgen, att se både dotter och måg dö vid ganska
unga år.

Mellan enkedrottningen och hennes
styfdotter, den ädla pfalzgrefvinnan Catharina, var dock
ett ganska godt förhållande, och hade varit så
alltifrån Christinas förmälning.

På sednare tiden började drottningen blifva
sjuklig, och då den förkrossande underrättelsen
nådde henne, att hennes älskling, hennes
afgudade son, den då tjugoettårige Carl Philip, som
åtföljt sin bror i fält, hade sjuknat och dött i
Narva, kände hennes sorg inga gränsor. Endast
en kort tid öfverlefde hon honom. Hon dog
1625 på Gripsholm, vaggande sin lilla sondotter
Elisabeth Gyllenhjelm, Carl Philips dotter med
Elisabeth Ribbing, hvilket barn drottningen tagit
till sig, såsom tröst i sin djupa, outsägliga sorg.

<b>Christina Magdalena,</b> äldsta dottern af
pfalzgrefven Johan Casimir, och således syster till
konung Carl X Gustaf, föddes 1616. Äldst bland
systrarna, var Christina Magdalena ett ganska
vackert och behagligt fruntimmer; derföre också
omtyckt af enkedrottning Maria Eleonora. År
1637 hade Salvius i uppdrag att forska efter en
passande förbindelse åt den då tjugoettåriga
furstinnan. Flera förslager bragtes å bane; men
intet kom till verkställighet. Sedermera och i
början af 1641 väcktes fråga om en ung och rik
markis af Huntley, men utan framgång. I slutet af
samma år kom till Sverige markgrefven af
Baden-Durlach, Fredrik VI, som det tycktes i
anledning af en arftvist mellan hans syster, Johan
Banérs enka, å ena sidan och samma
fältmarskalks slägtingar å andra. Han blef snart
förtrolig vän med unga pfalzgrefven Carl Gustaf och
begärde samt erhöll systerns, Christina
Magdalenas, hand. Den 26 Nov. 1642 eller aftonen
före bröllopet, och just när gästerna som bäst
dansade på slottet, yppades der en svår eldsvåda,
hvilken förstörde flera torn och en icke obetydlig
del af byggnaden, så att Christina, den unga
drottningen, måste flytta derifrån och bröllopet i några
dagar uppskjutas. Markgrefven sökte sedermera
tjenst i svenska hären, men riksförmyndarne
vidhöllo sitt gamla beslut att så mycket möjligt
undvika fursteliga befälhafvare, såsom alltför
sjelfrådiga och dyrlegda. Markgrefven stannade alltså i sitt
fädernesland. -- Hans gemål, den ofvannämnda
Christina Magdalena, är märkvärdig derföre, att
från henne härstamma två svenska konungahus,
nemligen från sonen <i>Fredrik Magnus</i> det
Holstein-Gottorpska; och från dottern <i>Johanna Elisabeth</i>
vår nuvarande enkedrottning Josephina och
hennes barn. Christina Magdalena dog d. 4 Aug. 1660.

<b>Christina,</b> den store Gustaf Adolfs dotter.
Denna furstinna, ett fenomen, hvartill ingen tid
och intet land någonsin frambringat maken, står,
så väl genom sitt förvånande snille, sina
ovanliga kunskaper och sin märkvärdiga
skarpsinnighet, som genom sina fel, misstag och förvillelser,
ensam i historiens annaler, liksom hon ensam
vandrade genom lifvet. Lika klandrad, som
beundrad, lika tadlad af somliga, som försvarad af
andra, har hon inspirerat oräkneliga
häfdatecknare att framställa hennes bild, och ännu skall
mången i och för detta ändamål fatta sin penna;
dock tro vi med skäl, att den tid aldrig varder
kommande, då en rätt dagers klara strålar skola
falla derpå, eller, för att tala tydligare, då denna
förunderliga karakter skall kunna rätt belysas,
uppfattas och beskrifvas.

Christina föddes på Stockholms slott, d. 8
Dec. 1626, af Gustaf II Adolfs gemål Maria
Eleonora af Brandenburg, hvilken var otröstlig öfver
att för tredje gången hafva bragt en flicka till
verlden och som aldrig, under de första fyra
åren, kunde tåla den lilla Christina, fastän de
andra barnen voro döda och denna prinsessa
förblef det sista och enda. I sin egen historia,
eller sjelfbiografi, berättar Christina, att hon
varit, under de första månaderna af sitt lif, utsatt
för både många och svåra lifsfaror. Först skulle
en bjelke hafva lossnat ur taket i barnkammarn
och nedfallit helt tätt bredvid vaggan, dock utan
att skada den lilla, som, då hennes far fick
kunskap härom, genast måste bäras in till honom,
på det han skulle öfvertyga sig om, att hon var
oskadd. Ty han, den frejdstore konungen,
älskade sitt barn med den varmaste fadersömhet.
Christina vill liksom låta påskina, att bjelkens
nedfallande skulle varit ett mordförsök, äfvensom
det myckna skenbara slarf, som begicks med den
späda konungadottern, i det man flera gånger
lät henne falla i golfvet, hvaraf också härledde
sig, att hon hade den ena axeln något högre än
den andra, ett fel, som hon dock vid mognare
år förstod att genom klädseln dölja. Hon
beskyller dock ingen direkte för dessa nidingsdåd;
men det tros, att någon utländsk makt har haft
sin del deruti och mutat hennes amma och
sköterskor. Emellertid undgick hon lyckligen alla
faror och fick lefva, växa och mogna, för att
förvåna både samtid och efterverld.

Gustaf Adolf älskade sin späda dotter så
högt, att han hade svårt att länge vara henne
förutan, hvarför han tog henne med sig på
resor, för att beständigt hafva henne att jollra
med. Då hon ej var mer än två år gammal fick
hon åtfölja sin far till Kalmar. Kommendanten
derstädes lät fråga kungen, om man skulle våga
affyra kanonerna, ty den lilla prinsessan kunde
ju bli skrämd af deras dån. "Skjut!" sade
kungen. "Christina är <i>min</i> dotter och måste tidigt
vänja sig vid skott." Kanonsalfvan blef således
affyrad, och den lilla, i stället att bli rädd
derför, skrattade högt, klappade i händerna och gaf
alla tecken till förnöjelse öfver hvad hon hörde.

Då hon var fyra år gammal lemnade
hennes store fader fosterlandet, för att gå att strida
i Tyskland, till den förföljda protestantiska
religionens försvar. Före sin afresa ordnade han
dock allt inom riket, som om en inre röst 
bestämdt hade sagt honom, att han aldrig skulle
dit återkomma. Bland annat tog han af råd och
ständer det löftet, att de skulle försvara hans
dotters rätt till thronen och laga att hon blefve
antagen till Sveriges drottning, i händelse af
hennes fars död. De lofvade detta med ed och
handslag, och de höllo det äfven.

Gustaf Adolfs afsked från sitt barn var det
mest rörande man kunde se. Han tog den lilla
prinsessan på sina armar, höll henne länge
sluten intill sig och -- fällde tårar, han, hjelten,
segraren, den eljest så starke och oförfärade.

Efter faderns afresa grät Christina, under
flera dygn, grät både nätter och dagar, så, att
hennes omgifning nästan misströstade om att
kunna lugna henne. Det var mycket af ett
fyraårigt barn, att så kunna sörja, och äfven det
utvisade hennes stora förstånd, hvilket redan hade,
i många fall, så förvånande uppenbarat sig.

Då den sexåriga Christina sedan stod
faderlös, efter det den ovärderlige konungen hade,
såsom han sjelf säkerligen anat, stupat i striden,
hyllades hon allmänneligen till Sveriges
drottning, och den af hennes store fader redan
förordnade förmyndarregeringen -- derifrån
drottningen, modern, var helt och hållet utesluten --
trädde genast i verksamhet.

Enligt Ziervogel skall, då riksens ständer
voro församlade på rikssalen, en bonde från
Wermland stigit upp och sagt: "Vi hafva ej hört,
att salig kungen haft någon dotter", då
rikskansleren Axel Oxenstjerna gått ut och burit in
prinsessan på sina armar, hvarpå den nämnde
bonden gått fram, betraktat henne noga och sagt:
"Ögon, näsa och mun äro alldeles lika salig
kungens; hon skall bli vår drottning." Han hade
likväl aldrig sett konungen.

Prinsessans vård och uppfostran var, redan
vid konungens afresa, anförtrodd åt dennes
syster, den lika ädla, som upplysta pfalzgrefvinnan
Catharina, samt åt dennas gemål. Men då
enkedrottningen hemkom, utom sig af sorg och
saknad efter den afgudade maken, anfölls hon af
en paroxysm, så alldeles olik hennes förra
beteende. Hon fattade nemligen nu, vid
återseendet af sin dotter, en sådan häftig kärlek till
henne, tyckte sig nu i hennes ansigte spåra så
mycken likhet med den dyrkade hädangångne,
fann henne hafva till en förvånande grad vuxit
till sig, tog henne med allo in i sina rum,
skiljande henne såmedelst från den hulda fasterns
gemenskap, och vägrade bestämdt och
hårdnackadt, att någonsin mer släppa ifrån sig det förr
så hatade barnet, hvars mörka hy, grofva röst
och gosslika manér hade ingifvit henne så
mycken afsmak.

Förtviflad, som den kungliga enkan då var,
tyckte man det vara en förfärlig obarmhertighet,
att beröfva henne det enda trösteämne hon egde,
och så lemnades, tills vidare, den unga
prinsessan i hennes vård, till stor olycka för denna
sednare -- ja, för hela Sverige.

Hur besynnerlig Maria Eleonoras
uppfostringsmethod var är nogsamt bekant, bland
annat det, att hon förbjöd Christina att dricka
vatten, då hon var törstig, och i stället ville tvinga
henne till förtärandet af öl och vin, hvarför den
unga furstinnan hade en oöfvervinnelig afsky,
och således kunde törsta i flera dagar. -- En
gång, säger häfden, hade Christina i sin mors
toilettrum kommit öfver en butelj rosenvatten,
den hon genast satt till munnen, att dermed
släcka sin brinnande törst. Men det ville sig
icke bättre, än att enkedrottningen inträdde och
öfverraskade henne, samt gaf henne en örfil för
detta hennes ofog, som hon kallade det.
Christina påstår i sin sjelf biografi, att det myckna
törstande hon i barndomen nödgats underkasta
sig hos henne grundlagt en mängd sjukdomar,
hvaraf hon sedermera besvärades och som ofta
voro temligen farliga. -- Huru nu härmed må
vara, så var det både oförståndigt och
omoderligt -- ja, <i>grymt</i> af Maria Eleonora, att så
behandla sitt barn.

Denna fullkomligt glädjelösa period af
Christinas barndom, det tvång, hvari hon hos
modern lefde, den yttre, theatraliska sorgståt,
hvarmed denna omgaf sig och deri hon instängde sin
dotter, såsom i en graf, verkade, i förening med
Christinas egen saknad af den älskade fadern,
att hon med den största ifver slog sig på
studier, såsom det enda medlet att fördrifva en med
snäckgång framskridande tid. Från moderns
dvergar och narrar, som utgjorde det förståndiga
barnets förskräckelse, tog hon sin tillflykt till
studerkammaren, der hon öfvertalade sina lärare
att äfven qvardröja längre, än som aftaladt var.
Och då man ville öfvertyga henne om, att det
öfverdrifna studerandet skadade hennes helsa,
brast hon i en harmfull gråt och frågade
hvarmed hon eljest skulle fördrifva tiden, eller
hvarmed hon skulle roa sig.

Riksmarsken Axel Banér var af den
framlidne konungen förordnad till Christinas
guvernör och riksrådet Gustaf Horn till hennes
underguvernör; men rikskanslern Axel Oxenstjerna
undervisade henne sjelf i konsten att regera och
för Johannes Matthiæ, sedermera biskop, läste
hon religion, jemte sedlighetsläran; honom
älskade hon mest af alla sina lärare, hvilka voro
många till antalet, ty hon undervisades ju i så
mycket.

För handarbeten, samt i öfrigt för allt hvad
qvinligt var, hyste Christina en medfödd,
oöfvervinnelig afsky och prisade derföre icke litet sin
store fader, som hade förordnat, att hon skulle
uppfostras i dygd och sedlighet, men för öfrigt
erhålla en i allo manlig uppfostran, alldeles som
en ung furste, ämnad att en dag bära spiran.
Också försummade hon icke att, så mycket
möjligt var, tillegna sig all slags manlig
undervisning. Hon red, fäktade, körde, jagade, sköt till
måls vida skickligare än en gosse vid hennes
ålder, samt tillegnade sig med förvånande lätthet
allt hvad till manliga studier och idrotter hörde.
Hennes aldrig stillade sorg, då hon blef något
äldre, var att hafva blifvit qvinna, att nödgas
tillhöra detta kön, som hon missaktade för dess
inskränkthet, dess brist på själskraft, såsom hon
påstod; och visserligen måste ock en hvar med
henne bitterligen beklaga detta misstag af
naturen, som i en späd qvinnokropp inhyst denna
manliga själ.

Det är bekant huru förmyndarne ändtligen,
då hon var tio år gammal, i samråd med
ständerna och på hela folkets önskan, tog den unga
drottningen ifrån dess oförståndiga mor och
lemnade henne tillbaka till dess faster, den enda
qvinna hon <i>då</i> kunde rätt älska och högakta.
Under hennes ledning och i sina kusiners, samt
sin älskade onkels, pfalzgrefvens sällskap fann
Christina sig väl och kände sig lycklig; och en
välsignelse för land och folk hade det varit, om
det länge fått förblifva såsom det då var. Men

<chapter name="Porträtt 41—45">
<img>
<table o>
<td c>41. SIGRID WASE<br>Kon. Erik XIV dotter<td c>42. MARGARETHA WASE<br>Kon. Gustaf I syster
<td 2 c>43. ANNA<br>Kon. Johan III dotter.
<td c>44. CHRISTINA GYLLENSTJERNA<br><tab><td c>45. CATHARINA<br>Kon. Carl IX dotter
</table>
</img>
</chapter>
den ädla pfalzgrefvinnan dog då Christina var
endast tretton år gammal, till en oersättlig
förlust för så väl den unga drottningen, och ännu
vida mer för Catharinas egna, med Christina
jemnåriga döttrar. Historien har upptecknat
hennes rörande minnesord till dem alla från
dödssängen, kring hvilken de gråtande knäböjde; dock
-- lifvets strida vågor öfverröstade snart med
sitt buller de välklingande ljuden och dess skarpa
vind borttog det ljufva minnet deraf.

Djupt och innerligt sörjde Christina den
förträffliga Catharinas bortgång och ville från den
stunden aldrig lyssna till förmaningar från någon
qvinnas läppar. Hon återvände emellertid icke
till modern, som länge nog och till föga fromma
hade haft befattning med henne och som
dessutom följande året i hemlighet lemnade Sverige.
Christina fick sin egen hofhållning och man
utsåg åt henne den ena öfverhofmästarinnan efter
den andra. Ingen härdade dock länge ut med
detta tacklösa, ehuru höga kall; ty Christina
visade dem alla en uppenbar vanvördnad och lät
alltför oförtäckt förstå, att hon icke ämnade följa
någon annans vilja än sin egen, minst någon
qvinnas.

Det var ock endast när etiketten så
fordrade, som fruntimmer fingo nalkas henne, eljest
omgaf hon sig beständigt med män. Hon hade
visserligen hofdamer, både äldre och yngre, men
trifdes ej bland dem, utom vid tillfälle af baler,
eller andra förlustelser för båda könen, der
damer <i>måste</i> vara med. Christina var dock känd
för den gratie hvarmed hon dansade, och dans
var i första ungdomen en af hennes passioner,
så att på de baler hon gaf, eller bivistade, hade
hofvets ungdom roligt.

Egentligen var det <i>jagt</i>, som under en
längre tid utgjorde Christinas verkliga passion. Hon
kunde, såsom det påstås, ridande i sporrsträck
skjuta en hare under hans språng, och var vid
jagandet så outtröttlig, att ingen man, icke ens
de yngsta och raskaste, kunde hålla ut så länge,
som hon, utan att tröttna.

Ändtligen nalkades den tid, då den unga
drottningen fyllde aderton år och således var,
enligt svensk lag, fullmyndig till regeringens
emottagande. Hon hade redan i fyra års tid bivistat
rådets öfverläggningar och var således icke 
främmande för det höga kall hon hade att förvalta.
De gamla, kloka, i rikets tjenst och politikens
handhafvande grånade statsmännen förundrade
sig storligen öfver det ljusa förståndet, den skarpa
blicken och det alltid sunda omdömet hos denna
unga flicka, knappast hunnen ur barndomen.
Man må dock besinna, att Christina <i>aldrig</i> varit
barn; hon hade som liten aldrig kunnat förmås
att leka med dockor, och vid den ålder, då andra
barn leka och roa sig med allehanda barnsliga
upptåg, roade Christina sig med att ideligen studera.

Hennes kunskaper, redan vid hennes
uppstigande på thronen, voro otroliga. Latin talade
hon lika fermt som svenskan, och att samma
förhållande var med tyskan är ej underligt, då
hennes mor ständigt talade detta språk. Men
Christina talade derjemte fransyska, engelska,
italienska och något grekiska, samt förstod spanska,
holländska, danska, finska och icke så litet
hebreiska. Hon läste ock -- förutom de vanliga
vetenskaperna, såsom geografi, historia och
naturlära -- ganska ifrigt filologi, archæologi,
fysik, astronomi, kemi m. m., samt fördjupade sig
så i filosofien för <i>Cartesius</i>, som då var i Sverige,
att de gamla skriftställarne, <i>Plato, Aristoteles,
Pythagoras</i>, m. fl., utgjorde hennes  
älsklingstidsfördrif vid lediga stunder. Ingen vetenskap var
henne för abstrakt, intet ämne för trögt, ingen
kunskap för svår, ingen uppgift för invecklad.
Hon genomskådade, läste, uppfattade  allt, och
det med samma lätthet, samma outtröttliga ifver;
och hur många kunniga män hon än omgaf sig
med, om thorsdagsqvällarne, då hon samlade sin
lärda cirkel, var hon oftast sjelf den kunnigaste
-- åtminstone den skarpsinnigaste, den
snarfyndigaste af hela sällskapet.

På ryktets snabba vingar ilade ock hennes
namn öfver hela vår verldsdel och millioner
tungor talade om henne, många pennor nedskrefvo
hennes beröm. De snillrikaste män från alla
länder skyndade till Sverige, för att se och blifva
kända af detta mirakel till drottning, och alla
kommo öfverens om, att ryktet hade om henne
ingalunda sagt för mycket.

Hennes afsmak för qvinnoslöjder fortfor ännu,
liksom hennes leda till fruntimmers sällskap. <i>"Jag
föredrar männerna",</i> sade hon, <i>"icke för det de
äro män, utan för det de icke äro qvinnor."</i>
Ett enda undantag härifrån gjorde hon dock
med en ung och skön fröken, vid namn <i>Ebba
Sparre</i>. Denna vann en synnerlig nåd för
Christinas ögon, från det hon lärde känna henne,
och denna sin qvinliga gunstling ville hon sedan
öfverallt hafva med sig; dock var detta under
drottningens sednare regeringsår.

Det var d. 8 Dec. 1644 som Christina sjelf
fattade spiran, men hon kröntes först flera år
derefter, nemligen d. 20 Okt. 1650, och det i
Stockholms Storkyrka, till stor ångest och
ledsnad för menigheten, som vid valet af denna plats
förespådde idel olycka, då aldrig förr någon
svensk konung blifvit krönt utan i Upsala
Domkyrka; dess regering skulle eljest icke blifva lång.
Förhållandet blef ock verkligen sådant --
Christinas regering blef af kort varaktighet. Dock
-- antingen visste drottningen redan sjelf, att
så skulle blifva fallet, och önskade det, eller ville
hon visa sig så upphöjd öfver all vidskepelse,
att hon ej frågade efter folkets mörka
förutsägelser. Nog af, att hon kröntes i Stockholm,
och det såsom Sveriges <i>konung</i>.

De många, olika, stora, kostsamma, och
särdeles lysande högtidligheterna vid denna kröning
skulle här blifva alltför vidlyftiga att omtala,
ehuru det visst eljest kunde låta sig göra, enär
de flesta historieskrifvare hafva till punkt och
pricka beskrifvit dem. Endast <i>det</i> vilja vi nämna,
att dessa högtidligheter, som d. 20 Oktober 1650
togo sin början, icke slutade förrän d. 27 Januari
derpå följande år, emedan hvarenda familj af
högadeln ansåg sig förpligtad, eller berättigad,
hvilketdera det nu var, att genom
tillställningar och fêter i sina hus bidraga till
höjandet af glansen och glädjen vid detta storartade
tillfälle.

En så dyrbar och lysande kröning hade
man i Sverige aldrig sett, alltsedan Erik XIV:s
tid; men den gladde ej nationen; tvärtom
klagade denna, nu, såsom då, öfver det oerhörda,
dåraktiga slöseriet och öfverdådet.

Hade Christina blifvit krönt på samma tid,
som hon mottog regeringen, helt säkert hade
det då aflupit med mindre kostnad. Men då,
för krig och oroligheters skull, det kom att dröja
så länge, så blef det någonting helt annat än
hvad det <i>kunnat</i> blifva; ty Christina hade under
de sex åren förändrat sig i mycket, visst icke
till sin, eller rikets fördel.

Vid sitt äntrade till regeringen var den unga
drottningen blygsam, sedesam, arbetsam, tarflig,
samt hatade allt onödigt prål. Sedan blef hon
uppblåst, oblyg, slösaktig, till en oförsvarlig grad,
samt älskade prål och prakt mer än skäligt var.
I stället att förr stiga upp nästan med solen --
om vintern kl. 5 på morgonen -- för att
sysselsätta sig med nyttiga studier och gå tidigt till
sängs, efter en dag af verksamhet för landets
väl, började hon snart att, enligt andra
regenters sed, göra dag till natt och natt till dag, så
att hon lade sig till hvila ungefär vid samma
tid, som hon förr hade börjat sitt dagsarbete,
hvilket lif ingalunda kunde vara för helsan
nyttigt. Och då härtill kom, att hon nu mera
sällan visade sig i rådet och tog allt mindre och
mindre del i rikets angelägenheter, samt egnade
sin mesta tid åt de utländska lärda och de
lycksökare af alla nationer, som trängdes omkring
henne, som genom sitt smicker förvirrade henne
och gjorde henne så småningom allt mera döf
för pligtens och förnuftets förenade röster, så
kunde svenskarne ju icke annat än af innersta
hjerta beklaga den förändring, som med henne
föregått.

En oerhörd mängd af friare hade, snart sagdt
alltifrån den namnkunniga Wasadotterns
barndom, anmält sig, dock utan att ernå sitt mål.
Vi vilja deribland nämna de danska prinsarne
<i>Fredrik</i> och <i>Ulrik</i>, kurfursten af Brandenburg
<i>Fredrik Wilhelm, Johan</i>, konung af Portugal,
<i>Philip</i>, konung af Spanien, österrikiske kejsarens
son, som då var konung af Rom, <i>Ladislaus</i>,
Polens konung, <i>Johan</i>, prins af Österrike, <i>Sigismund
Ragocci</i>, grefve af Cassovien, <i>Ferdinand</i>, konung
af Ungern, samt kurfursten <i>Carl Ludvig</i> af Pfalz.
Vidare den spanske konungens son, prins <i>Juan</i>
af Austria, hvars far redan friat och fått korgen,
så en engelsk prins och slutligen den polske
konungens båda yngre bröder, <i>Johan Casimir</i> och
<i>Casimir Sigismund</i>, den ena efter den andra.

Många bland dessa friare hade redan af
förmyndarregeringen af en eller annan orsak blifvit
afspisade; de öfriga afskedade drottningen sjelf,
under förklaring, att hon ville förblifva oförmäld.
Hon bad slutligen sina herrar råder förskona
henne från alla vidare giftermålsförslager,
sägande, då de ordade om thronföljden: <i>"Jag kan ju
lika så gerna bli mor åt en Nero, som åt en
Augustus."</i>

Sin kusin <i>Carl Gustaf</i>, som sedan blef
hennes efterträdare på svenska thronen, påstås hon
dock i barndomen hafva älskat och kallat sin
<i>lilla man</i>, och det förstås, att hans föräldrar,
särdeles fadern, som efterlefde sin ädla maka,
uppbjöd allt, för att göra drottningen gynnsamt stämd
för Carl Gustaf. Som fullvuxen lät Christina
dock ingen ömhet åt det hållet påskina och man
vet ej heller om Carl Gustaf, då han fick
öfvertaga kronan, ej var temligen belåten med att
slippa <i>henne</i> som burit den.

Deremot påstås, att ett ömsesidigt
kärleksförhållande skulle existerat mellan Christina och
grefve <i>Magnus Gabriel De la Gardie</i>, att hon i
första ungdomen på allvar velat gifta sig med
honom, men att Oxenstjerna ifrigt och allvarligt
lagt sig deremot. -- Man vill också veta, att
detta, så väl som afskedandet af många bland
Christinas <i>utländska</i> friare, skulle hafva skett
derföre, att den gamle rikskanslern velat gifta
drottningen med en hans son, <i>Erik</i>; men detta
kan ju vara endast en af förtalet och afunden
uppdiktad historia, ty Oxenstjerna hade många
fiender och afundsmän.

Det vissa är, att Christina redan vid sin
kröning hade så stadgat sitt beslut att lefva och
dö oförmäld, att hon redan då, med ständernas
och hela rikets samtycke, lät utnämna sin kusin
Carl Gustaf till thronföljare, samt förlänade
honom titel af Svea rikes kronprins.

Huruvida Christina var till sina <i>seder</i>
klandervärd har ej någonsin blifvit rätt bevisadt, men
väl, att hon var oförlåtligt vårdslös om sitt rykte,
något, som dock hvarje qvinna är skyldig att
inför verlden bevara -- åtminstone <i>skenet</i> deraf.
Qvinnan måste vara särdeles djupt fallen, om
hon ej skall blygas öfver denna sin olycka och
åtminstone söka öfverskyla den genom en
<i>hycklad</i> sedlighet. Men förmodligen var Christina
alltför högtänkt, för att ej sätta sig öfver allt
förtal. Kanske <i>visste</i> hon sig vara ren och
föraktade således hvad de elaka tungorna sade och
dömde. -- I i>detta</i>, liksom i många andra fall,
hade hon dock mycket orätt.

Redan vid sin kröning hade Christina flera
gånger visat afsmak och leda för
regeringsärenderna, dem hon i början skötte med så mycken
både ifver och framgång. Hennes styrelse hade
varit ett mönster till efterföljd för alla regenter,
så länge hon lät den fortgå på den väg hennes
förmyndare hade banat; men så fort hon,
sjelfklok, förvillad af smicker och förgudning, lät
den derifrån afvika, råkade den in på en
olycksalig sluttning, hvilken snart bragte så väl henne
sjelf som riket till förderfvets brant.

Christina var dock alltför klok, för att ju
icke inse, att så var förhållandet, och hon
funderade nu allvarsamt på, att lemna alltsammans
och med ens göra sig fri från det tryckande oket,
såsom hon nu kallade sitt förhållande till Sverige,
i egenskap af dess drottning. Alla ärender, som
inför henne föredrogos, började nu besvära henne
och hon älskade mest att stänga sig inne med
sina lärda, deribland ock, beklagligtvis, voro ett
par förklädda jesuiter, hvilka i samråd med
hennes franske gunstling <i>Bourdelot</i> och den spanske
<i>Pimentelli</i> öfvertalade henne till affall från
protestantismen, ehuru först i aldra djupaste
hemlighet.

Hon hade desslikes fått en oemotståndlig
lust att resa och se främmande länder, särdeles
det så mycken skön konst idkande, herrliga
Italien. Denna åtrå blef slutligen hos drottningen
en mani, en fix idé, den hon visste sig ej kunna
få tillfredsställa medan hennes dyra pligter som
regentinna fängslade henne vid norden. Icke
heller tyckte hon sig såsom protestant kunna bli
så firad och uppburen i de katholska länderna,
som hon skulle blifva det, om hon öfverginge till
katholicismen.

Och redan år 1654 kom det så långt, att
Christina verkligen nedsteg från sina fäders,
Wasarnes thron, öfverlemnande den åt sin kusin,
prins Carl Gustaf. Inga böner, inga
öfvertalanden hade kunnat afvända henne från detta
beslut. Hon ville vara fri, sade hon, och längtade
att som fågeln pröfva sina vingar i den
oändliga rymden.

Straxt derefter lemnade hon sitt rike, det
hon emottagit så blomstrande. Hon öfvergaf åt
en annan, att förbättra hvad hon förderfvat, att
bringa ordning, der hon spridt oreda och 
villervalla. Hennes slöseri hade uttömt statskassan,
så att rikets finanser voro i största lägervall.
Kronogodsen voro i händerna på adeln, som var
mäktig och öfverdådig, medan folket var utarmadt
och förtryckt. Alla pligtens och moralitetens
band voro lösta, oordning rådde öfverallt -- det
var ett förfärligt jämmerfullt tillstånd.

Snart sporde man från utlandet, öfverallt
der Christina for fram, hurusom hon blef med
alla upptänkliga ärebetygelser emottagen och huru
hon firades, nästan som om hon hade varit en
öfverjordisk varelse. -- Så till vida kunde väl
svenskarne tåla vid underrättelserna om deras
förra drottning; men då det ändtligen spordes,
att hon i staden Inspruck offentligen afsvurit den
religion, för hvilken hennes ädle fader kämpat
och stupat, då intogos många hjertan af den
innerligaste sorg och man kunde icke annat än
beklaga den djupa förvillelsen hos en person, af
Gud och naturen utrustad med så herrliga gåfvor.

I Rom, dit hon ändtligen omsider kom, blef
hon med de största högtidligheter emottagen af
påfven Alexander, till hvars ära hon vid sin
afsägelse antagit namnet <i>Alexandra</i>, som hon lagt
till det af Christina. Ett stort palats, det
Farnesiska, hade på förhand blifvit åt henne inredt
och på det dyrbaraste möbleradt, samt förärades
henne till beständig bostad.

Emellertid började hon snart att ledsna
äfven här, i detta Rom, målet för hennes årslånga
längtan. Sedan hon skådat allt hvad skådas
kunde och i fulla drag njutit af all skön konst,
började hon att resa omkring till andra länder.
Hon hade ock stött sig med Roms adel och med
sjelfva den helige fadern, genom sin brist på
andakt under gudstjensterna, samt sin uppenbara
brist på tro och vördnad för den lära, till
hvilken hon nyligen öfvergått.

Många voro Christinas öden och äfventyr.
Sämst af allt var dock det, att hon åter sökte
att bli drottning i Sverige, hvilken inkonsekvens
kastar en skugga af ömklighet på hennes
karakter. Hon gjorde ock personligen tvänne besök
här, 1660 och 1667, men blef, såsom man lätt
kan tänka sig, med temlig köld emottagen,
särdeles den sista gången.

En hel hop <i>dåraktiga</i> handlingar hade
Christina begått och det må bli för hennes egen 
räkning; men det ohyggliga, öfverlagda, med den
kallaste grymhet utöfvade mordet på hennes
stallmästare <i>Monaldeschi</i>, hvilket skedde i Paris,
ingen vet rätt af hvad orsak, gör, att man äfven
<i>ryser</i> vid hennes minne, då man förr kunnat
endast beklaga henne, såsom olycklig och
vilseledd.

Det hade nu blifvit en ny påfve, sedan
Alexander VII lemnat detta jordiska. Han hade,
såsom kardinal, varit en vän af Christina, och
hon återvände således till Rom, hvilken stad hon
sedan aldrig mera lemnade. Efter åtskilliga
fåfänga försök att bli drottning i Polen lefde hon
ändtligen stilla och endast för vitterheten. Hon
började skrifva sin egen historia, den hon dedicerade
till ingen mer och ingen mindre än -- <i>Gud sjelf</i>.

Den 9 April 1689 afsomnade hon, lugnt och
stilla, efter sex dagars plågsam rosfeber. En
hviloplats bereddes hennes stoft i sjelfva
Peterskyrkan och påfven gjorde hennes likbegängelse
så lysande som möjligt. Och detta med rätta,
ur hans synpunkt betraktadt. -- Ty den för sitt
snille så vida beryktade svenska drottningens,
<i>Gustaf II Adolfs egen dotters</i>, öfvergående till
katholicismen var väl en bland de största segrar
den romerska kyrkan någonsin vunnit.

<b>Coijet, Julia Maria,</b> dotter af framl.
kommendörkapten Carl Fredrik C., född 1833, har för
sin ovanliga skicklighet i pianospelning blifvit
af Musikaliska Akademien vald till dess associée.

<b>Coijet, Juliana Margaretha,</b> dotter af
generallöjtnanten Johan Gustaf C., blef gift 1802 med
en af rikets herrar Salomon Lövenskiöld. Dessa
makar stiftade 1848 en stipendiifond å 50,000
rdr rmt, som först efter fruns död, 1855, blef
disponibel. Fonden står under
Riddarhusdirektionens vård. -- Till Serafimer-lazarettet 
gaf hon också sistnämnda år 3000 rdr rmt. Hon var
artist samt kopierade flera mästares arbeten i
oljefärg.

<b>Constantia,</b> den tredje och yngsta af de trenne
döttrar, dem Agda Pehrsdotter hade med
dåvarande kronprinsen, sedermera konungen Erik XIV.
Hon hade, likasom hennes syster <i>Virginia</i>, fått
en ytterst vårdad uppfostran och blef sedan gift
med en språkkunnig och mycket berest man,
häradshöfdingen i Hanekinds härad i
Östergöthland Henrik Frankelin, furstlig kammarjunkare,
herre till Odenfors, Bocksjöholm och Sjöbacka
Hon blef mycket gammal, ty 1645 lefde hon ännu
som 80-årig enka. -- Hon fick 1594 förläning
af gods i Elfsborgs län.

<b>Constantia.</b> Om denna hertig Carls af
Österrike yngre dotter och Sigismunds sednare gemål
har man berättat, att hon skulle varit af ett
häftigt och omildt sinnelag, alldeles olikt systerns,
den milda och eftergifna Annas. Härmed må
nu vara huru som helst, men <i>ett</i> ädelt drag känna
vi dock af henne, <i>en</i> handling, hvarför svenska
haf den everldligen håller henne räkning och
hvarför hon gjort sig förtjent att bland Sveriges
drottningar upptagas, oansedt hon aldrig uppsteg på
dess thron, enär hennes gemål, konung
Sigismund, redan vid sin förmälning med henne var
derifrån utesluten.

Det var i fordom tid med furstliga söner
och döttrar på sidolinien det förhållande, att de
blefvo adlade och kommo -- de förra till höga
embeten inom staten, de sednare till samma höga
rang genom förnäma giftermål.

Så hafva vi t. ex. på vår svenska historias
blad flera med namnet <i>Gyllenhjelm</i>, såsom hertig
Johan Wasas trenne barn med Catharina
Larsson (faderns stånd ej uppgifvet), af hvilka sonen
Julius, född 1560, sedermera blef ståthållare
öfver Åbo slott och län, och det redan vid 20 års
ålder, men dog ogift, året derpå; dottern Sofia,
gift med fältherrn Pontus De la Gardie, samt
slutligen Lucretia, död ogift. - Vidare <i>Elisabeth
Gyllenhjelm</i>, dotter af hertig Carl Philip (Gustaf
II Adolfs broder) med Elisabeth Ribbing, samt
slutligen den för alla tider namnkunnige <i>Carl
Carlsson Gyllenhjelm</i>, hertig Carl Wasas son med
Catharina Nilsdotter, hvars far var prest på Öland,
<i>den</i> Gyllenhjelm, om hvilken vi här egentligen vilja
tala och för hvars skull allena drottning Constantia
blifvit hos oss bekant <i>mer</i> än till namnet.

Det var icke hertig Carl sjelf, den
sedermera till konung valde, som i adligt stånd
upphöjde sin son med Catharina Nilsdotter, utan
konung Johan III, som då redan hade förlorat
sin naturlige son Julius och i stället gaf dennes
adliga namn åt brorsonen. Carl Gyllenhjelm blef
en stor fältherre och en i allo förträfflig man,
som gjorde sitt land många och vigtiga tjenster,
inen han råkade i fångenskap i Polen, der han,
tillika med De la Gardie, hade under tre
månaders tid tappert försvarat fästet Wolmar, och ur
hvilken förfärliga fångenskap han ej befriades
förrän efter tolf år af oerhörda lidanden.

Hans kamrat och trogna vän grefve Jakob De la
Gardie delade i början Carl Gyllenhjelms fängelse,
och då de suttit der i fyra år blef De la Gardie
erbjuden friheten; men han vägrade att mottaga
den, då han hörde, att hans vän måste ännu
ytterligare qvarblifva, såsom ett offer för kung
Sigismunds oförsonliga hat mot Carl IX. --
Emellertid gjordes, å presternas sida, alla försök till
de fångna unga herrarnes afsvärjande af den
protestantiska läran och antagande af den
katholska; men inga öfvertalanden, inga hotelser,
inga plågor, icke ens de mest lockande löften
om frihet och ärebetygelser kunde förmå dem
till affall från sina fäders tro.

Ändtligen, efter ytterligare ett års förlopp,
lät De la Gardie af Gyllenhjelm öfvertala sig att
emottaga den honom erbjudna friheten, hvaremot
den sednare hade sju år qvar att marteras.

På ett gammalt slott i den lilla polska
staden <i>Rava</i> var det, som den deröfver rådande
<i>Wiesiolowsky</i>, polsk härhöfvidsman och en bland
de hätskaste svenskhatare, roade sig med att på
allt upptänkligt sätt pina de arma svenska fångar,
hvilka af Sigismund anbefalldes åt hans förvar.

Vi vilja icke uppröra våra läsares,
synnerligast våra läsarinnors hjertan med en utförlig
beskrifning om de plågor Carl Gyllenhjelm led;
endast <i>det</i> bör nämnas, att regn och snö
inträngde genom taket i hans fängelse och vätte hans
usla halmbädd, att der var så kallt, så att stora
istappar hängde i hans långa skägg, det man ej
tillät honom att afraka, samt att han måste bära
de förfärliga jernbojor, hvilka ännu visas i hans
grafchor i Strengnäs domkyrka.

År 1612, en skön Juliafton, anlände
drottning Constantia, åtföljd af en sin hofjungfru och
sällskapsdam, Lauretta, till den lilla staden Rava.
Om det var händelsen, som ditfört de båda
fruntimren, eller drottningen hade med flit gjort
denna resa till det tolf mil från Warschau
belägna, i en vrå undangömda Rava är icke
bevänt, allt nog, att hennes vagn, ett af den
tidens tunga, otympliga fortskaffningsmedel, på den
nämnda juliaftonen körde in på slottsgården,
just då Wiesiolowsky som bäst var med
fångkaplanen inbegripen i ett ifrigt samtal, angående
sättet att genom förökad pina tvinga den ädle
Gyllenhjelm till förnekande af sin barndomstro.

Drottningen steg ur vagnen och yttrade till
Wiesiolowsky sin förundran öfver, att på en
sommarafton, sådan som denna, finna staden
alldeles som utdöd, ty hon hade ej sett någon enda
menniska på gatorna. Kommendanten svarade, att han 
funnit sig, under en längre tid, föranlåten att 
förbjuda -- och det vid strängaste straff
-- Invånarne att efter solens nedgång lemna sina
boningar, emedan man i slottsfängelset hade en
dyrbar fånge, den man ej kunde nog akta och
bevara, och att det var just under nattens
tystnad, som befrielseförsök kunde göras.

Drottningen ställde sig fullkomligt okunnig
om hvem den så kallade <i>dyrbara</i> fången kunde
vara, ehuru hon alltförväl visste det.
Wiesiolowsky sade, att det var Carl Carlsson
Gyllenhjelm, "sonen till den niding, hvilken ryckt
svenska kronan af konung Sigismunds hufvud",
såsom orden föllo. Han kunde ej nog strängt
bevakas, eller nog hårdt fängslas, menade den
grymme, och började nu att inför drottningen
skryta öfver, att han icke allenast <i>fullgjort</i> sin
konungs befallning, angående bojor och annan
sträng medfart, utan äfven, af undersåtligt nit
för öfverheten, gått ännu vida längre.

"Det är bra, herr Wiesiolowsky", sade
drottningen. "Jag hade ämnat stanna öfver natten
här, men finner det så hemskt och otrefligt i
denna dödstysta staden och vid åsynen af detta
gamla, mörka, halfförfallna slott, att jag heldre
i den sköna sommarnatten fortsätter min resa."

Wiesiolowsky bugade sig slafviskt och
drottningen steg med sin hoftärna åter upp i vagnen,
derifrån hon yttrade, det kommendanten helt
säkert skulle, inom några få dagar, från
konungen inhändiga en skrifvelse, den han hade att
ställa sig till efterrättelse.

Och endast ett par dagar efter Constantias
besök i Rava ditkom ett ilbud från kung
Sigismund, med befallning, att Gyllenhjelm skulle
genast utsläppas och frigifvas. -- Det var den ädla
drottningen, som i förening med sin svägerska,
prinsessan Anna, genom böner och föreställningar 
hos sin gemål utverkat ett slut på den arme
svenskens tolfåriga lidande. Hon gaf honom 100
dukater och Sigismunds syster, prinsessan Anna
50 dukater samt en bönbok, emedan han varit
trogen hennes och sin reformerta religion.

Carl Carlsson Gyllenhjelm fick dock i fängelset 
både läsa och skrifva och författade då flera
böcker, hvilka sedermera af trycket utkommo,
ända till dess Wiesiolowsky lät smida honom i
jern, då han ej förmådde röra hvarken hand
eller fot.

Hans sednare öden höra ej till denna vår
berättelse.

Constantia var född 1588, förmäldes 1605
och dog 1631. Hon var moder till tre söner,
bland hvilka Johan Casimir, som först var
kardinal, sedan i 20 år konung i Polen, men afsade
sig kronan 1668 och gick åter i kloster samt dog
1672. Med honom utslocknade det svenska
kungliga Wasahuset på svärdssidan.

<b>Crail, Anna Elisabeth,</b> dotter af öfversten
Georg Günther C., var först gift med öfversten
Dav. Tecklenborg och sedan, 1625, med
öfversten Dav. Fredr. v. Siegeroth. Hon är
namnkunnig för sina så väl tryckta som otryckta verser
och måtte hafva dött bra gammal, ty hon lefde
ännu 1683, 58 år efter hennes andra äktenskap.

<b>Cramér, Catharina Christina,</b> har år 1832
utgifvit ett oktavhäfte <i>Tillfällighets-Dikter</i>.

<b>Creutzigerin, Elisabeth,</b> var gift med theologie
doktorn och pastorn i slottskyrkan i Wittenberg
Casper Crusigerus, som gick d:r Luther tillhanda
med bibelns öfversättning. Hon är bekant som
författarinna af psalmen 119, <i>Christus den rätte
Herren</i> etc., i vår gamla svenska psalmbok,
hvilken Laurentius Petri öfversatt på svenska.

<b>Cronhjelm, Christina Charlotta Ulrika.</b> Hon
var dotter af grefve Charles Emil Cronhjelm och
hans maka friherrinnan Hedda Ulrika Boye. Född
d. 21 Aug. 1784 gifte hon sig år 1817 med
majoren Johan Göran Berger vid Smålands
dragonregemente. Detta äktenskap välsignades
visserligen med fyra barn, två söner och två döttrar,
men föräldraglädjen blef dock icke alltför lång, ty
de fyra barnen dogo allesammans före föräldrarne.

Fru Berger -- eller rättare, fröken
Cronhjelm -- började redan som helt ung att författa,
så väl vers som prosa, och fortfor dermed
under en lång tid, ja, en tid af fyratio år. Hennes
skriftställarebana var, om icke bland de mest
lysande, åtminstone ganska rik på ryktets
blommor och kanske torde få bland våra svenska
författare och författarinnor åtnjutit så mycken
rättvisa, som fru Berger, eller <i>grefvinnan</i> Berger,
såsom hon också kallades. Hon var mycket
produktiv och arbetade ganska flitigt, synnerligast
för tidskriften <i>"Magazin för Konst, Nyheter och
Moder"</i>, der hennes signatur Ch******** påträffas
under ej mindre än 26 årgångar. Hon arbetade
äfven tör kanzlirådet Wallmarks
Litteraturtidning, samt för Östgötha-Correspondenten, Salong
tör fruntimmer, Portföljen, Nytt Illustreradt
skillingsmagazin för nytta och nöje m. fl.

Biografiskt Lexikon uppräknar, om icke alla,
så åtminstone de flesta af de arbeten grefvinnan
Berger af trycket utgifvit, men med hvilkas
anförande vi icke vilja upptaga hvarken vår, eller
våra läsares tid. <i>"Ebba och Hilda, eller ruinerna
vid Brahehus"</i>, är dock en liten af henne
skrifven alltför älsklig roman, eller novell i bref, som
vi ej kunna undgå att särskildt påpeka och till
läsning rekommendera, i fall den ännu skulle
finnas qvar i något gammalt, enskildt eller
allmänt bibliothek. -- Hon afled i Linköping d. 25
Maj 1852, 68 år gammal.

<b>Cronhjelm, Eleonora Polynetta Emilia,</b> född
1810, var dotter af hofjägmästaren grefve
Polycarpus C. och gift med kongl. hofpredikanten
och pastorn i Jönköping Carl Magnus Westdahl.
Hon har från trycket utgifvit: <i>"Drinkaren och
hans dotter"</i>, tryckt i Lund 1841, samt <i>"Rebeckas
Nej"</i>, tryckt i Jönköping 1844, med flera arbeten.

<b>Cronhjelm, Fredrika Eleonora,</b> född 1783,
dotter af löjtnanten grefve Henrik Christoffer
Cronhjelm, blef som stiftsfröken, 1813, gift med
ryttmästaren i chur-maintzisk tjenst von Eisenberg,
hvilken 1815 mördade henne och hennes tre års
gamla barn, som hon hade före äktenskapet med
en vid namn Lutkens, och hvarför Eisenberg
undergick dödsstraff.

<b>Cronhjelm, Regina Catharina,</b> dotter af
riksrådet, Upsala akademis kansler, grefve Gustaf
Cronhjelm, föddes d. 17 Nov. 1710. Hon var
ung och skön samt väntade ett stort arf efter
sin rike fader, hvarföre hon snart blef föremål
för friares begär. Ryttmästaren och enklingen
Claes Ankarstjerna, som vistades i Stockholm för
att utsöka en kronofordran för sina
systerdöttrar, den han också mycket riktigt uppbar, lefde
på stor fot dermed, men systerdöttrarna fingo
aldrig en skilling deraf. Ansedd som rik skånsk
possessionat friade han till Regina Catharina
Cronhjelm. Till befordran af detta förmånliga
gifte framvisade han äfven ett skriftligt betyg af
sin äldre halfbroder, amiralen Hans Ankarstjerna
till Knutstorp i Skåne, att han var egare till
halfva detta ansenliga fädernegods, hvilket falska
dokument dock var i hemlighet dödadt genom
en vederbörlig kontrarevers. Ändamålet blef ock
genom bedrägeriet vunnet, bröllopet stod 1728
och han fick till en början med sin unga
grefvinna hennes mödernearf, 60,000 daler 
silfvermynt, utom en rik hemgift i arbetadt silfver.
Men då han skulle afresa från Stockholm, blef
han portförbjuden af sina kreditorer, så att hela
nämnda kapital strök med för att öppna honom
fri fart till Skåne. Vid ankomsten till denna ort
frågade hans maka förgäfves efter hans stora
gods och fann sig med häpnad bedragen, då hon
måste stanna i Engelholm, hvarest han hyrt rum
på gästgifvaregården, tills de sedermera flyttade
till Boarp, ett bra byggdt rusthåll i Ösjö socken,
hvilket han fann utväg att få inköpt. Ett
under så bedrägligt förhållande ingånget äktenskap
kunde ej gerna blifva lyckligt. Det räckte ej
heller ett år, förrän han, förtärd af ledsnad och
oro, slutade sina dagar, och födde hon efter
hans död en dotter, som blef kallad <i>Maria
Cornelia</i>. -- Emellertid satt nu en riksrådsdotter på
en bondgård i nog knappa omständigheter, så
att denna högvälborna dam måste i egen person
lägga handen vid alla hushållssysslor, till och
med vid bränvinsbränning, hvarmed hon sökte
öka sin lilla inkomst. Sålunda tillbringade hon
tiden ända till sin faders död 1737, då hon åter
blef en rik arftagerska. Denne herres åtkomst
af penningar torde ej i allt varit så loflig,
hvarföre han äfven sorgfälligt gömde sina skatter.
På sin sotsäng kallade han till sig ena sonen
och gaf honom en stor nyckel, som han haft
väl förvarad hos sig i sängen, men blef i
detsamma mållös, så att han ej kunde utvisa
stället till hvilket den hörde. Slutsatsen blef
derföre med säkerhet, att samma nyckel uppläste
det rum, hvarest den aflidne herrn hade sina
penningar förvarade, hvilka efter all anledning
bestått i en stor summa guldmynt, emedan han
alltid med begärlighet vexlat till sig dukater.
Men oaktadt alla möjliga försök och de nogaste
efterspaningar blef det omöjligt att upptäcka denna
skatt, hvars förlust visar huru underbarligen
Herren tar sin välsignelse från orättfånget gods.
Oaktadt denna stora förlust af den ganska
betydliga qvarlåtenskapen, voro arfvingarne
sedermera nära att förlora ett ansenligt kapital; ty
bland grefvens anteckningar fanns, att han,
under namn af <i>Lars Lunta</i>, insatt en stor summa
pengar i banken, men sjelfva depositionsbeviset
fann man ej ibland hans handlingar. Detta
upptäcktes ändtligen genom en tillfällighet: då
nemligen det aflidne riksrådets sofstol skulle på
auktion försäljas, och man ansåg skamligt att låta
den trasiga beklädnaden qvarsitta, råkade man i
stoppningen den saknade depositionssedeln, som
man redan ansåg förlorad.

Grefvinnan Regina Catharina Cronhjelm, som
utom sin nya förmögenhet äfven egde skönhet,
fick således ånyo flere friare, och deribland
äfven den för rikedom och girighet bekante
kammarherren Gohe. Hon utvalde omsider
gardeskaptenen Otto Fredrik von Schwerin, bekant för
sitt vackra utseende, med hvilken hon gifte sig
1738. Han hade då redan förstört två rika
fruars förmögenhet, och som grefvinnan Cronhjelm
var af skadan vis, ansåg hon för rådligt att
genom ett paktum antenuptiale sätta sin egendom
i säkerhet. Den artige kaptenen fann dock
medel att så intaga sin kära maka, att hon någon
tid efter bröllopet upphäfde denna för honom
förnedrande förbindelse, hvilket kärleksprof hon
dock snart fick besegla med att till betalning af
hans skuld använda det kapital hon ärft efter
sin fader, så att endast tvänne sätesgårdar i
Skåne återstodo af hennes stora arfvedel. Dessa
sålde hon sedermera och nedsatte köpeskillingen
på säkert ställe, för att användas till betalning
af Knutstorp, hvilket hon då höll på att 
tillhandla sig för 80,000 dlr silfvermynt. Men vid
betalningen mötte henne en ganska oväntad
svårighet, emedan hennes käre man redan lyftat
och användt de kapitaler som hon afsatt till
detta köp, så att hon genast måste sätta sig i
stora skulder och slutligen sälja Knutstorp, 1771,
för 165,000 dlr silfvermynt. Hon inköpte sedan
en liten egendom, Holma, för 30,000 dlr, der
hon lefde nöjd och lugn för kreditorer till sin
död d. 4 April 1776. Hennes sednare man,
Schwerin, med hvilken hon hade 3 barn, dog redan
år 1741.

<b>Cruus, Anna,</b> dotter af skeppshöfvidsman Erik
Nilsson C. Hon, tillika med prinsessan Anna,
lemnade riket och for till Polen, samt förverkade
derigenom sina arfvegods, som 1620 bortgåfvos
åt Anders Gyllengrip. Hon blef gift i Preussen
med Mårten Simonsson Bähr och dog derstädes
år 1628.

<b>Cruus, Brita,</b> dotter af öfversten vid
Westgötha kavalleri Lars Jespersson C., föddes 1652
och blef 1672 gift med presidenten Fabian Wrede,
som dog 1712. Han var ofantligt rik, och egde
421 särskilda egendomar, utom bruksandelar. --
Vid mannens död utdelade enkegrefvinnan 400
daler från Wredeska kontoret till 204 personer,
hvaribland öfverstinnor och soldater på träben,
landtrådinnor och gardistenkor, o. s. v. När fru Brita
sjelf sedermera dog 1716, uppräknas bland
egodelar som hon egde, endast i guld 480 lod, utom 3804
dukater; smycken, perlor, diamanter etc.,
värderades till 6670 rdr, men så lågt, att 19 diamanter
endast värderades till 15 rdr. Fru Brita hade
visserligen fört med sig det förnämsta i boet, deribland
en fontaine af silfver, der åtskilliga bilder
sprutade vatten, hvilken vägde 2300 lod, ett
fruktträd med gröna löf och silfverbeläten, vägande
539 lod, etc. Hennes porträtt finnes på
Löberöd i Skåne. År 1713 skänkte hon ett kapital
af 10,000 daler silfvermynt till Upsala Akademi,
till stipendier åt studerande derstädes, under
namn af Wredeska stipendierna.
<chapter name="Porträtt 46—50">
<img>
<table o>
<td c>46. STA BRIGITTA<td c>47. STA CATHARINA
<td 2 c>48. DROTTN. MARGARETHA
<td c>49. CECILIA<br>Kon. Gustaf I dotter<td c>50. SIGRID BANÉR<br><tab> 
</table>
</img>
</chapter>

<b>D.</b>

<b>Dam, Christina van,</b> dotter af konung Gustaf
II Adolfs klädkommissarie. Om denna fru berättas, 
i S:t Jakobi minne af Witting, att det finnes
i S:t Jakobs och Johannis kyrkohandlingar i 
Stockholm en bevittnad handling af kyrkoherden 
Mathias Wagner och klockaren Jonas Andersson,
det hon varit 20 år i kyrkan bisatt, utan att 
någon vårdat sig om hennes begrafning, och när
hon ändtligen jordfästades, d. 3 Juli 1683, 
befunnos hvarken kropp eller svepning förmultnade,
äfvensom hon då haft på ett finger en ring, som
aftogs och förvarades i S:t Jakobs kyrka.

<b>De Briant, Adine,</b> född i Paris, blef 1809, i
Hamburg, gift med kammarherren grefve Carl
Henrik Posse, hvilken 1804 blef insatt i 
Tempeltornet i Paris, såsom misstänkt för spioneri, men
hvarifrån han utsläpptes året derpå. Hon blef
sedan statsfru hos H. M:t drottningen och dog
i Paris 1827. Hon hade inga barn. Hon är
känd som författarinna till en roman, benämnd
<i>Amelie</i>, hvilken Adolf Fredrik Rådberg öfversatt
på svenska.

<b>De Broen, Hedvig Lovisa Charlotta,</b> dotter af
den på sin tid så mycket bekante theaterdirektören 
Isak De Broen, föddes d. 7 Februari 1807.
Redan från tidigaste ungdomen invigd åt 
Thalias tempeltjenst hade mamsell De Broen 
tillfälle, att under sin fars ledning utveckla sina 
anlag för scenen och spelade flitigt på hans 
theater, först såsom flicka, samt sedermera 
fortfarande såsom fru. Hon hade nemligen d. 22 
Januari 1831 ingått äktenskap med Pierre Deland,
skådespelare och sedan, under många år, direktör 
för en bland de bäst ackrediterade theatertrupper 
inom Sverige, denne store konstnär, vid
hvars alltför tidiga graf konstens vänner ej 
längesedan höjde saknadens djupa suckar.

Ändtligen, efter många års sträfvan, tröttnade 
konstnärsparet Deland vid de mödor, strider, 
bekymmer och trakasserier, som äro oskiljaktiga 
från ledningen af en större theatertrupp.
Båda sjukliga, mest af öfveransträngning, 
lemnade de den scen, hvars styresman Pierre Deland
så länge varit, och Stockholmsboerna, som 
årligen fått om somrarna fägna sig åt deras 
uppträdande på Djurgårdstheatern, skulle i allo hafva
delat landsortspublikens saknad öfver deras 
försvinnande från skådeplatsen, om ej de förra,
lyckligare än de sednare, ändå fått behålla dem
hos sig. Herr och fru Deland togo nemligen
gemensamt engagement vid Kungliga theaterns
talscen d. 1 Okt. 1861.

Här först hade de tillfälle att rätt ådagalägga,
<i>han</i> sitt <i>mästerskap</i>, hon den skicklighet och fina
takt, hvarmed hon städse både uppfattade och
återgaf alla de henne anförtrodda större rollerna.

Det var dock, såsom vi alla veta, en alltför
kort tid, som hufvudstadens theaterbesökande
konstvänner fingo fröjda sig åt Pierre Delands
och hans frus prestationer. Den förre lemnade
redan om våren 1862 <i>lifvets</i> skådeplats, efter ett
långsamt aftynande, och hans fru öfverlefde 
honom endast ett år. Hon dog d. 28 Maj 1863,
men hade dock äfven såsom enka då och då
uppträdt på Kungliga theatern, der hon intill sin
död var engagerad. Den sjuklighet, hvaraf hon
under sitt sista lefnadsår mer än någonsin 
plågades, minskade dock icke hennes framgångar i
de olika roller hon innehade och der man länge,
länge skall erinra sig henne med lika mycket
nöje som saknad.

<b>Dechberg, Elisabeth,</b> prosten i Hållnäs i 
Uppland magister Ol. Dechbergs fru. Post- och 
Inrikes-tidningarne för 1769 omnämner henne med
beröm för hennes utmärkta skicklighet i 
koppympning, den hon utöfvat i Öregrund och de
närgränsande församlingarne. Nu för tiden 
sättes ej mycket värde på vaccinationskonsten, ehuru
medaljer ännu utdelas derför; men för 100 år 
sedan, vid koppympningens början, ansågs det som
en stor konst och förtjenst att kunna ympa.

<b>De Geer, Charlotta,</b> dotter af kammarherren,
hofmarskalken och ledamoten af Wetenskaps-Akademien 
Charles De Geer, föddes 1744 och 
blef 1765 gift med general-löjtnanten Anders 
Rudolf Du Rietz. Hon var, enligt Bergman-Schinkel, 
en af konung Gustaf III:s älskarinnor, till
hvilken han burit den mest brinnande kärlek,
som blef i allo besvarad, hvaröfver konungen
skulle varit alldeles utom sig af glädje. År 1768
skref han till henne bland annat: "Förlåt detta
ord, det har undsluppit mig -- ja, ni är min
herrskarinna och den mest förtjusande bland
qvinnor. Döm om min förtviflan och min sorg,
att ej ega er i ett ögonblick, då min helsas 
återställande, aflägsnandet af obeqväma ögon och
lätta och inbjudande tillfällen att se hvarandra
skulle skänka mig en lycka, som ingen annan
qvinna förmått skänka, och aldra minst min egen
gemål." -- Denna lycka blef kort, ty det var
omöjligt att dölja densamma för hofvet, hvarföre
konungen måste göra en uppoffring, som för 
honom var mycket påkostande. -- Hon dog 1820,
sedan hon öfverlefvat sin man i 28 år.

<b>De Geer, Charlotta Aurora,</b> bekant för sin
ovanliga skönhet, var dotter af öfverkammarherren 
Johan Jakob De Geer och föddes år 1779. Hon 
började sin bana såsom hoffröken hos
hertiginnan af Södermanland och blef sedermera
öfverhofmästarinna vid enkedrottning Hedvig 
Elisabeth Charlottas hof. Hon var tvänne gånger
gift, första gången, 1796, på Stockholms slott,
med sin syssling generalmajoren och landshöfdingen 
Nils Gyldenstolpe, från hvilken hon 1810
blef skiljd, och andra gången, 1811, med en af
rikets herrar, statsministern grefve Gustaf af
Wetterstedt. I första äktenskapet hade hon tre
barn, en dotter och tvänne söner, men i det 
sednare inga. Grefvinnan Wetterstedt var ett 
utmärkt intagande fruntimmer och mycket 
namnkunnig på sin tid, emedan hos henne alltid 
samlades den högre societeten, der till och med Carl
Johan stundom infann sig, och der många 
politiska affärer ventilerades. Genom grefve 
Wetterstedts maka blef societetslifvet i hans hus det
mest glänsande och intressanta, och utländningar
gåfvo det priset framför många andra, vidt 
beryktade. Grefvinnan ansåg nöjenas vigt stor i
fråga om politik och späkte ofta oppositionens
lejon; åtminstone talade mången här ganska 
litet, om han också röstade med oppositionen, för
att ej glömmas vid bjudningar af denna hänförande 
värdinna. Hon gick stundom framom opinionen i 
anställningar af tidsfördrif. Strinnholm
yttrar sig om dessa makar Wetterstedt, "att de
voro för hvarandra hvad himlens englar äro för
de andäktiga." -- Hertigen af Gloucester, som
vid 25 års ålder uppehöll sig i Stockholm, från
sommaren 1801 till våren 1802, och då disponerade 
så väl Öfverståthållarehuset som konungens kök 
och vinkällare, fann mycket nöje i alla
den högre societetens baler och supéer, men mest
var han betagen och ofantligt charmerad i den
sköna grefvinnan Aurora Gyldenstolpe, sedermera
grefvinnan Wetterstedt. -- Hon dog i Stockholm
1834 och på Nya kyrkogården derstädes lät 
excellensen Wetterstedt bygga en praktfull mausolé 
öfver hennes stoft.

<b>De la Gardie, Catharina Charlotta,</b> dotter af
riksdrotset Magnus Gabriel De la Gardie och
prinsessan Maria Euphrosyne, föddes 1655, och
blef 1682 på Carlberg gift med fältmarskalken,
generalguvernören Otto Wilh. v. Königsmark. --
Hon var ett lärdt fruntimmer och följde sin
man på hans resor till Venedig, Grekland och
Morea, der han från 1686 anförde venetianernes
anfall mot turkarne, till hans död 1688. Hon
hade med sig på dessa resor, under hvilka lärda
forskningar anställdes, ett annat lärdt fruntimmer, 
Anna Åkerhjelm. Se vidare detta ord. --
Catharina Charlotta De la Gardie dog barnlös
1697 i Bremen, dit hon flyttade efter sin mans död.

<b>De la Gardie, Ebba Maria,</b> dotter af guvernören 
i Skåne Pontus Fredrik De la Gardie.
Hon föddes 1657 och dog ogift 1697. Hon räknas 
bland Sveriges skaldinnor, och har äfven utgifvit 
Andliga Betraktelser. Öfver sin fader sjöng
hon 1692 ett tyskt sorgeqväde, hvaraf ett utdrag
finnes i De la Gardieska arkivet, del. VII. 
Öfver drottning Ulrika Eleonoras död skref hon
ett dylikt på tyska och svenska. En lyckönskan
till konung Carl XI skref hon på svenska.

<b>De la Gardie, Eva.</b> Bland de flera vittra
fruntimmer med namnet De la Gardie var Eva,
gift 1741 med den ädle och högt aktade, samt
mycket lärde excellensen Claes Ekeblad, icke
minst märkvärdig. Hon var dotter till riksrådet
grefve Magnus Julius De la Gardie och hans
maka Hedvig Catharina Lilje. En älsklig och
aktningsvärd qvinna med en för sin tid, ovanlig
bildning utgjorde hon sin mans käraste sällskap,
äfven under hans studier och sträfvanden såsom
statsman. -- Till det ovanliga hörer, att nämnda
dam, för sina ekonomiska upptäckter, år 1748
invaldes till ledamot i Kongl. Wetenskaps-Akademien. 
-- Hon dog 1786, 15 år efter mannens
död, och hade i sitt äktenskap med honom blott
<i>en</i> son, men <i>sju</i> döttrar. -- Hon var allmänt
saknad för sina stora egenskaper, mest af 
fattiga, som bespisades af hennes bord, kläddes af
henne, bodde under hennes tak och blefvo af
henne uppfostrade.

<b>De la Gardie, Hedvig Ulrika,</b> dotter af 
öfverkammarherren Carl Julius De la Gardie, föddes
1761 och blef 1786 gift med den namnkunnige 
baron Gustaf Mauritz Armfelt. Hon var först 
hoffröken, sedan fick hon riksrådinne-värdighet, derefter
blef hon öfverhofmästarinna för konung Gustaf IV
Adolfs barn, sedermera statsdam hos kejsarinnan
af Ryssland och 1814 ordens-dam af den heliga
Catharinas orden med lilla korset. De sista åren
af sin lefnad tillbragte hon i Sverige och dog 1832
i Stockholm, efterlemnande fyra barn.

Bland de många olyckor, dem grefvinnan
Armfelt upplefde, vilja vi endast anföra följande:

Armfelt hade i Neapel lemnat sina vigtigaste
papper åt sin fru grefvinna att förvaras, och
hon hade i en trädgård dersammastädes, med
en af sina trotjenares tillhjelp, låtit nedgräfva
dem, inlagda i ett schatull, i afsigt att vid sin
afresa från Italien medtaga dem. -- Detta var
en stor oförsigtighet, föranledd af grefvinnans
begär, att efter Gustaf Adolfs thronbestigning
få visa sin mans oskuld i klar dager. (Vi kunna 
ej neka, att dessa dokumenter voro af en
något underlig beskaffenhet, betraktade som 
bevis för de brefvexlandes oskuld). Allt nog, den
gamle tjenaren blef bestucken af Piranesis 
tjensteandar, och då grefvinnan vid afresan uppgräfde
schatullet, egde det visserligen allt utseende af
att vara orördt, men hela dess dyrbara innehåll
var försvunnet och ersatt af -- gråpapper. 
Grefvinnan Armfelt, som omöjligen kunde ana denna
list, medförde schatullet ända till Kaluga, der
bedrägeriet först upptäcktes. Emellertid hade
dessa dyrbara originalpapper, som förorsakade
så många menniskors olycka, längesedan anländt
till Stockholm.

Medan förutnämnda dokumenter sedan fyllde
Sverige med skampålar och förorsakade 
fängelsestraff, tillbragte Armfelt sjelf -- 
upphofssmannen till alla dessa olyckor -- 
under flera år ett dystert och
sorgligt lif i en liten ort, Kaluga, i Ryssland,
der han ändtligen funnit en fristad undan sina
förföljare. -- Utan penningar och tillgångar hade
grefvinnan Armfelt begifvit sig från Neapel, för
att åt sig och sin familj skaffa ett skydd i ryska
kejsarinnans stater. Hennes resa var i hög grad
besvärlig. Ganska långt framskriden i grossess,
medförde hon dessutom tvänne barn. Armfelts
adjutant, Peyron, var hennes egentliga stöd under
resan. I Rom var hon nära att bli arresterad af de
många spejare, som öfverallt eftersökte Armfelt;
äfven i Venedig höll samma olycka på att träffa
henne, men der varnades hon af svenska residenten, 
och kom lyckligt undan. Hon fortsatte
resan öfver Triest till Wien, der hon måste 
pantsätta sina perlarmband, för att få medel att 
komma vidare. Man har svårt att föreställa sig alla
de lidanden och försakelser, som detta ädla, 
beslutsamma fruntimmer måste underkasta sig på
denna sin irrfärd. I Polen utbröt inbördeskriget
just som hon passerade landet. Deraf nya 
faror, nya bekymmer! Ingen eganderätt 
respekterades, allt var i virrvarr. Vid en station begärde
en polsk befälhafvare se hennes pass. Hade hon
då framvisat det ryska passet, så vet ingen hvad
följderna blifvit. Men hennes själsnärvaro 
öfvergaf henne ej. Hon erinrade sig att hon hade
ett gammalt svenskt kabinettspass på latin, hvilket 
framvisades, hvarigenom hon fick ett säkerhetskort 
att fortsätta resan. Alla dessa besvärligheter, 
hvartill kom brist på lifsmedel, brist på
vatten, samt fruktan för mannens öde, hade 
emellertid påskyndat hennes nedkomst, som inträffade
blott några timmar efter hennes ankomst till
Riga om aftonen d. 22 April 1794. Sedan hon
här något hvilat ut, begaf hon sig till Kolk i
Liffland, hennes morbrors, grefve Carl Stenbocks,
egendom, der hennes vistande dock ej blef 
långvarigt. -- Armfelt sjelf hade på andra vägar 
kommit till Ryssland och fått befallning af ryska 
kejsarinnan att vistas i Kaluga, som blef hans 
förvisningsort och der äfven grefvinnan slutligen
sammanträffade med sin man. -- 
Öfverståthållare-embetet i Stockholm hade utfästat en 
belöning af 4000 rdr rmt till den af Sveriges 
undersåtare, som kunde upptäcka och häkta Armfelt för
hans stämplingar. Lägger man härtill de 
mångfaldiga kärleksaffärer, som Armfelt hade: med
fröken Rudenschöld i Stockholm, med en rysk
furstinna Menchikoff, som följde honom från 
Neapel till Aachen, med en engelsk dam, lady Munch
i Neapel, ja, man har äfven påstått, att Armfelt
med drottningen af Neapel, den täcka Carolina,
en syster till den tjusande Marie Antoinette, haft
en närmare förtrolig förbindelse, om, säga vi,
man erinrar sig alla dessa felsteg och mångfaldiga
andra härtill, så är det verkligen beundransvärdt
huru grefvinnan Armfelt kunde uthärda allt detta
utan att öfvergifva sin man. Hon blef också
högt värderad för sin dygd och fördragsamhet
och lemnade ett godt minne om sig åt 
efterverlden.

Under tusen lidanden och besvärligheter hade
de länge vistats i Kaluga. Armfelt sjelf var sjuk
af ledsnad och sorg; och endast hans maka,
denna ädla qvinna, ett mönster för makar och
mödrar, tycktes ega krafter att bära olyckans
hela öfvermått. Med Catharinas död och Pauls
uppstigande på thronen hoppades de någon 
förbättring eller förändring i sitt sorgliga öde; men
det visade sig snart, att Paul, som just då stod
i de vigtigaste underhandlingar med svenska 
hofvet, var föga böjd att göra något för dem. Ehuru
sjuk och i grossess på sjunde månaden, företog
grefvinnan Armfelt, midt i vintern 1796, en 
mödosam resa till Petersburg, i afsigt att kasta sig
för kejsarens fötter och utverka sin mans 
befrielse; men det lyckades henne ej ens att vinna
företräde. De krafter, som motarbetade henne,
voro för mäktiga och inflytelserika.

Emellertid insjuknade hon, så att hon ej
ens kunde lemna rummet, och läkarne förbjödo
henne fortsätta resan före sin nedkomst. I denna
belägenhet tillbragte hon i Petersburg nära fyra
långa månader, de mest pröfvande under hela
hennes lefnad, såsom hon sedermera ofta sade.
Skiljd från make och barn, sjuk och svag i ett
främmande land, tyckte hon sig vara af alla 
öfvergifven. Då visade sig oförmodadt för henne
en tröstens engel, hennes 79-åriga mor, som midt
i den strängaste vinterkölden, i Januari 1797,
rest från sin egendom Kolk i Liffland, för att
vårda, trösta och uppehålla sin olyckliga dotters
sjunkande mod. I Mars 1797 födde grefvinnan
Armfelt en son, hvarefter hon i Maj månad 
samma år fortsatte resan till Sverige.

Ändamålet med denna resa var att tala med
den unge konungen om sin olyckliga man, samt
söka genom monarkens mellankomst i Ryssland
utverka någon förbättring i Armfelts öde. 
"Gustaf Adolf", säger Armfelt sjelf (som i ett af
sina efterlemnade manuskripter vidrör denna 
audiens), "mottog grefvinnan Armfelt med oändligt
mysken godhet, nåd och känslofullhet. Han 
talade med henne om mig, såsom han sedermera
alltid gjorde, med ett deltagande och intresse,
liksom han sjelf erfarit mina lidanden och de
grymma orättvisor, jag fått utstå; men han 
ogillade det sätt, hvarpå jag klandrat och förlöjligat
högsta makten, ehuru blott i enskilt brefvexling.
Slutligen sade han sig för närvarande ej kunna
fatta något beslut rörande mitt öde -- en så
mycket besynnerligare motsägelse, som det 
endast berodde af honom sjelf, att bereda mig en
lycka, som hans hjerta syntes tillönska mig. --
Förgäfves runno således min makas tårar, ty
hela år förflöto, innan något, vare sig rättvisa,
tacksamhet eller vänskap, kunde beveka konungen 
att göra något för mig. Emellertid gaf han
dock sina vid utländska hof anställda sändebud
befallning, att ej vidare förfölja mig." -- Innan
denna audiens beviljades grefvinnan Armfelt hade
konungen låtit säga henne, att hon skulle bära
sin mans namn, "något", säger Armfelt, "som
förmyndare-regeringen förbjudit henne, för att
ställa henne nära Anckarströms maka. Order
hade redan blifvit gifna till landshöfdingarne, att
föra henne ur landet, i fall hon ämnade begifva
sig till Sverige. Grefvinnan A. eger sjelf en 
vidimerad afskrift af denna order, hvars tillvaro
vederbörande låtsar sig icke känna."

Grefvinnan Armfelt hade sålunda genom sina
många resor vunnit åtminstone så mycket, att
hennes man utan fara för sitt lif kunde fritt
resa i alla länder utom Sverige och Ryssland.
Men ännu återstod för henne en vigtig rättighet, 
som borde utverkas åt mannen, nemligen
den att lemna Ryssland. Under återresan från
Sverige gjorde hon i Petersburg flera fåfänga
försök att erhålla företräde hos de 
inflytelseegande ministrarne. Hon skref till Besborodko,
när ingenting annat syntes vilja hjelpa, dessa
enkla och rörande ord: <i>"Låt min man resa från
Kaluga, eljest dör han der!"</i> Men hon erhöll ej
ens svar. I sin förtviflan skref hon då direkt
till Paul, som kort derefter skickade en af sina
sekreterare till henne, för att uppläsa en ukas,
enligt hvilken hennes man erhöll tillåtelse, att
lemna Ryssland med en årlig pension af 5000 rdr!

Hvilken glädjande nyhet såväl för den olyckliga 
sjelf, som för hennes nära förtviflan bragte
man i Kaluga! De pröfningar, denne sednare
under tiden fått utstå, öfvergå nästan all 
beskrifning. Han ansåg sig fortfarande hafva 
ingenting att hoppas, hvarken af kejsaren eller hans
ministrar. Sålunda hade t. ex. det beklagliga
förhållande länge egt rum, att flere bland dessa
sednare, såsom Repnin, ej ens vågat tala med
sin herre om Armfelt, till den grad fruktade de
att oroa honom genom något ämne, som de 
föreställde sig skulle vara honom obehagligt. Till
råga på olyckan dog det barn, grefvinnan 
Armfelt födt till verlden under denna deras svåraste
pröfvotid, och hvilket hon qvarlemnade i Kaluga,
då hon begaf sig till Sverige. I saknad af 
luthersk prest måste den olycklige fadern sjelf 
begrafva denna dyra kärlekspant, sjelf, enligt 
svenska kyrkans ritual, med de trenne skoflarne mull
öfverantvarda honom åt den eviga hvilan! 
Hvilken belägenhet!

Så snart Armfelt inhändigat nyheten om den
lyckliga utgången af grefvinnans bemödanden i
Petersburg, lemnade han den 3 November 1797
Kaluga, såsom han sjelf yttrar, "efter tre års,
fem månaders och sex dagars vistelse som fånge
i ett land, der man erbjudit mig en tillflyktsort,
och dit egenhändiga bref af kejsarinnan inbjudit 
mig, i den händelsen att jag skulle blifva 
förföljd." Till Sverige fick han dock ej till en 
början komma.

De båda makarne träffades på Kolk i Liffland, 
der de tillsammans tillbragte vintern 1797--98. 
Sistnämnde år reste de öfver Berlin till
Carlsbad, hvarest de till mycket gagn för sin
rubbade helsa hela sommaren begagnade baden.
Vintern 1798--99 passerade de i Berlin, 
hvarefter grefvinnan Armfelt om våren begaf sig till
Sverige. Gustaf Adolf erbjöd henne då att blifva
hofmästarinna för det kungliga barnet, hvars 
födelse väntades i November samma år. Efter 
någon tvekan antog grefvinnan detta anbud, endast
för att derigenom kunna blifva satt i tillfälle
gagna sin man, hvilken konungen också verkligen 
lofvade henne återkalla vid det tillfället, då
de vanliga nådebevisningarne vid prinsens födelse
komme att utdelas. Detta löfte uppfylldes dock
ej förrän på prinsens födelsedag följande år, då
Armfelt återkom till Sverige, der hans lyckas sol
åter uppgick, i det han år 1801 blef minister.
Men han måste dock sedermera ånyo, 1811, 
rymma till Ryssland, och dog 1814 såsom 
generalguvernör i Finland.

<b>De la Gardie, Johanna Eleonora,</b> syster till
Ebba Maria, hvilken vi förut omnämnt, är ännu
mera berömd för lärdom och vitterhet, än denna.
Hon föddes 1661, blef hoffröken hos drottning
Ulrika Eleonora d. ä. 1680 och gift i Hamburg
1691 med sin kusin, general-löjtnanten grefve
Erik Gustaf Stenbock. Sedermera statsrådet 
Samuel Triewald, en af de vittraste svenskar på
sin tid, hade som informator konditionerat i 
nämnde grefliga hus. Han bekände, att han af 
grefvinnans böcker, samtal och rena smak i 
vetenskaperna haft mera nytta, än af något in- eller
utrikes-universitet. <i>Portrait d'Ismène,</i> en fransysk
pastoral i bunden och obunden stil, är skrifven
af henne, såsom en minnesteckning öfver 
drottning Ulrika Eleonora d. ä., äfvensom N:o 225 i
Stockholms Gesangbuch: "Weich, Falsche Welt".
Hon dog 1708. M. Rönnow yttrar i hennes 
äreminne: "hennes esthetiska studier upphöjde henne
till ideernas verld, hennes fromhet förenade henne
med den högtbesutne Guden."

I likpredikan öfver henne, af Ekendahl, 
framhålles den utmärkta ynnest, hvari hon hade stått 
hos fyra drottningar, två svenska och två engelska.
Detta förhållande är troligt, när man af hennes
poemer, berömda af äfven sednare Vitterhetsidkare,
ser, att hon i bildning öfvergick flertalet af de
damer, som omgåfvo dessa drottningar. -- Båda
makarne De la Gardie stiftade gemensamt ett
hospital vid Örebro för 8 fattiga.

<b>De la Gardie, Maria Sofia,</b> var ett af 
riksmarskalken grefve Jakob De la Gardies och hans
maka Ebba Brahes många barn. Om någon
svensk qvinna genom sitt nit för fosterlandets
förkofran på industriell väg förtjenat att på 
historiens blad få sitt namn inristadt, så var det
visserligen denna. -- Hon föddes 1627 och blef
1643, vid 16 års ålder, gift med riks- och 
kanslirådet Gustaf Gabrielson Oxenstjerna, men enka
redan vid 21 års ålder. Oxenstjerna blef, 
märkvärdigt nog, för sina tvänne döttrars skull, tre
år efter sin död upphöjd i grefligt stånd. -- 
Grefvinnans skönhet, hennes intagande väsende, 
hennes utmärkt goda hufvud -- allt detta, i förening
med hennes höga börd, gjorde, att hon blef 
föreslagen till maka åt konung Carl Gustaf; och hade
detta förslag gått i fullbordan, så skulle deraf de
lyckligaste resultater för land och rike hafva 
visat sig. Danska ministern rapporterade redan i
November 1649, hurusom förslag var å bane till
giftermål mellan hertig Carl Gustaf och Maria
De la Gardie, och Ebba Brahe skref till 
friherrinnan Forbus ännu d. 31 Jan. 1652: "mäd Maria
ågh härtigken är än ovist, då jagh någhe 
förnimmer skal min k. dåter som en af hänas nämsta
kärasta förvanter är få först vetat." 
Enkegrefvinnan Oxenstjerna var från 1651 till 1654 
öfverhofmästarinna hos drottning Christina, som väl
önskade att afleda hertigens frieri "till 
drottningen och kronan", genom att ställa framför sig
sin öfverhofmästarinna. -- Grefvinnan gifte sig
emellertid icke för andra gången, utan förblef enka
ända till sin död, d. v. s. i fyratioåtta års tid.

Det var under sin långa enketid, som hon
visade sig på ett så mångfaldigt sätt verksam
för fosterlandets bästa, och märkligt är, att en
ensam qvinna kunnat åstadkomma så många stora
och allmännyttiga ting.

Bland hennes första företag var, att år 1667
åter upptaga Höganäs stenkolsverk, hvarifrån hon
försåg fyrarne på Kullen, Falsterbo och Nidingarna 
med stenkol, samt äfven utskeppade sådana. 
Derefter anlade hon klädesfabriker vid
Tyresjö, från hvilka hon kunde leverera 30,000
alnar kläde till härens behof. Härtill införskref
hon väfvare och färgare. -- Så lät hon uppköpa
och till Spanien utskeppa bräder, anlade ett 
gevärsfaktori, deltog i Westerviks skeppsvarf, 
i afrikanska kompaniet, i palmstruckska banken; 
upptog en ny grufva o. s. v. Derjemte försummade
hon ej åkerbruket och dref en betydlig 
spannmålshandel. -- Men reduktionen, jemte hennes eget
stånds afund och motsträfvigheten mot det 
prohibitiva systemet, som hon ansåg böra skydda
och understödja den inhemska industrien, ådrogo
henne förluster och obehag, hvilka förbittrade
slutet af hennes lefnad, hvartill kommo otrogna
fogdar och förvaltare, så att hon invecklades i
en mängd processer, dem hon likväl skötte med
lika mycket förstånd och drift, som sina öfriga 
angelägenheter. -- Hennes afundsmän anstiftade till
och med emot henne ett slags högmålsprocess, der
Satan sjelf sades genom en "cörperligen besatt
piga" hafva angifvit henne, jemte flera andra
förnäma, för stämplingar mot konungen. 
Riksrådet frikallade henne likväl helt och hållet och
förklarade angifvelsen vara af noll och intet
värde. Då högmålsprocesser kunna uppstå på
angifvelser från Blåkulla, är det lätt att bli 
invecklad i processer om myterier m. m.

Huru Töresö, nu Tyresjö, såg ut under 
grefvinnans tid kan ses i Dahlbergs Svecia Antiqva.
Det var bygdt i fyrkant med 5 torn. På detta
ställe anlade hon också messingsbruk och 
vantmakerier. Hon gjorde sig ej litet besvär med
att på sina egendomar vid Pejpus och Ladogas
stränder införa åkerbruk. Reduktionen bröt 
hennes förmåga och tog hennes redbarheter, ehuru
hon tyckes mest ha arbetat för fäderneslandets
förkofran i industriell väg. I banken förvarades
till 1828 en kista fylld med handlingar, som 
utvisade hennes oerhörda företagsamhet. Mycken 
väckelse till rationell verksamhet måste ha gått ut
bland nationen från hennes långvariga, outtröttliga 
ansträngningar. Hade hon blifvit Carl X:s
gemål, hvilket var i fråga, så skulle hon, med
sin kraft, lyftat nationen.

Denna ädla, upplysta och för sitt fosterlands
väl nitiska qvinna afled 1696. Hon hade tvänne
döttrar, <i>Gustafva Johanna</i>, som 1669 blef gift
med öfverståthållaren Christoffer Gyllenstjerna,
och <i>Märtha Elisabeth</i>, som 1672 blef gift med 
general-guvernören Gustaf Banér.

<b>Deland, Elisabeth,</b> född d. 14 Nov. 1831, är
dotter af konstnärsparet Pierre Deland och hans
maka, född De Broen. Hon egnade sig redan
från sin tidigaste ungdom åt scenen och 
uppträdde, under flera år, med mycken framgång
vid sina föräldrars trupp och under deras 
ledning, först som flicka och sedan äfven som fru.
Hon hade nemligen, d. 22 Aug. 1857, knutit 
äktenskapets band med aktören vid Kungliga 
theatern herr Knut Almlöf. Den 1 Okt. 1861 tog
fru Betty Almlöf engagement vid Mindre 
theatern, men afgick derifrån och till den Kungliga
d. 1 Okt. 1863.

Bland de roller, deri fru Almlöf skördat ett
särdeles bifall, ja, ett allmänt beröm, må 
företrädesvis nämnas: <i>Fröken de la Seglière, Hermance</i>
uti <i>Ett Lyckans Barn</i> af Charlotte Birch Pfeiffer,
<i>Jane Ayre, Anaïs</i> i <i>Debutanten och hennes far,
Madame de Maintenon</i>, der fru Almlöf var alldeles 
förträfflig, jemte många andra.

<b>Deland, Josefina,</b> dotter af framl. ballettmästaren 
Louis Deland och kusin till stiftaren af 
<i>Delandska pensionskassan</i> Pierre Josef D., har på
<i>sitt</i> sätt skaffat sig namnkunnighet bland sina
landsmän och får således icke förbigås, då fråga
är om dem bland Sveriges qvinnor, som på ett
eller annat sätt tagit ett steg <i>utom</i> den vanliga
slentrianens väg.

Josefina Deland, född 1812, sysselsatte sig
från ungdomen och sedan allt framgent med att
gifva undervisning i fransyskan, ett språk, som
hon var särdeles mäktig, dels emedan det var
hennes fars modersmål, dels emedan hon ofta
och under längre tider vistats i Paris. Hon är
ett lifligt fruntimmer, ej utan hufvud, ehuru 
något excentrisk.

Mamsell Deland tyckte, i likhet med många
andra, att det var synd om sådana äldre 
fruntimmer, hvilka, efter att hafva egnat sin bästa
tid -- kanske ett helt lif -- åt undervisning af
andras barn, antingen som lönta guvernanter i
främmande hus, eller såsom pensionsföreståndarinnor, 
ett ännu vida bekymmersammare och
tacklösare kall -- slutligen stodo redlösa. Hon
visste, att de kunna ingenting samla för sin 
ålderdom och att de måste, följaktligen, sedan de
ej längre orka arbeta, hemfalla åt nöden, ensamma, 
öfvergifna, som de vanligen äro. Hon var
således betänkt på att åstadkomma något för
dessa sina arma yrkessystrar, och det något 
<i>väsendtligt</i> ändå. Hon väckte således, år 1852, den
första idén om stiftandet af en pensionskassa för
<i>Svenska Lärarinnor</i>. Idén var god och omfattades 
af många varmhjertade personer, hvilka förenade 
sig med mamsell Deland i att med ifver
arbeta för det ädla syftet. Och ingen -- det
måste man bekänna -- sträfvade med mera nit,
än just mamsell Deland sjelf.

Likväl höll hela företaget på att stranda
och med ens gå öfverända, just för mamsell 
Delands olycksaliga envishets skull. Att hon ej 
förstod det praktiska af saken må man ej förtänka
henne, men väl att hon var lika ensidig, som hon
var nitisk för planens framgång. Framför allt
var det hennes uttryckliga vilja, önskan och 
förbehåll, att ingen enda <i>manlig</i> hand, penna eller
hjerna skulle anlitas, utan att fruntimren <i>ensamma</i>
skulle åvägabringa alltsammans. Deraf det
bekanta ordspråket efter henne, som sedan väckte
så mycken munterhet och hvaråt man ännu i dag
ej kan låta bli att draga på munnen, nemligen:
<i>Inga herrar! inga herrar!</i>

Att der blef ett förfärligt krångel minnas vi
alla, som då med uppmärksamhet följde dagens
företeelser. Herrarne, ehuru förbjudna dertill,
lade sig dock i saken, just emedan enhvar fann
idén så god och på intet sätt outförbar, endast
den med förstånd handhades. Särdeles började
alla Stockholms tidningar att dermed sysselsätta
sig, dels under spe och förlöjligande, dels under
strängt klander och allvarsam tillrättavisning.
Man menade -- och den meningen delades af
alla, att om några sakkunniga män toge 
företaget om hand, hjelpte till vid uträknandet af
huru Debet och Credit i tidernas längd skulle gå
ihop, samt anvisade huru medlen borde placeras,
torde allt gå bra.

Mamsell Deland, som ensam ville hafva hedern 
af sitt förslags både uppgörande och 
verkställande, sträfvade mot strömmen i det längsta;
men strömmen blef henne dock slutligen 
öfvermäktig. Icke utan mycken harm drog hon sig
ändtligen tillbaka från hela affärn och reste till
Paris, der hon ännu vistas, efter att hafva en
enda gång och för en kortare tid åter gästat vår
svenska hufvudstad. Mamsell Ahlbom (se denna
artikel) var den, som med både reda och 
sakkännedom sedan åtog sig den intrasslade affärn
med lärarinnornas pensionsförening, och nu går
den förträffligt. -- Af en donation i större scala,
som mamsell Deland lofvat göra till kassan, blef
ingenting; åtminstone har pensionsföreningen 
intill dato ej uppburit deraf så mycket som ett
öre, ej heller eger den något dokument på den
en gång med så mycken ostentation utlofvade
summan.

<b>Dellvig, Sofia Emerentia von,</b> dotter af 
öfversten Berndt Wilhelm v. Dellvig, föddes den 28
Mars 1727 och blef sedermera gift med 
ambassadören och riksrådet Henning Adolf Gyllenborg
i hans tredje äktenskap. Som enka blef hon
antagen till första abbedissan i det af en 
ädelmodig medborgare i Norrköping år 1783 inrättade
nya stiftshuset för sex stiftsfröknar och en 
abbedissa, som derstädes skulle hafva beständigt 
underhåll. Inrättningen erhöll Kongl. Maj:ts 
sanktion d. 23 Sept. 1783, men redan d. 3 Okt. samma
år blef abbedissan död, hvarefter enkegrefvinnan
Hedvig Christina Creutz intog hennes plats och
erhöll styrelsen öfver denna inrättning, som stod
i förbindelse med adliga jungfrustiftet i Wadstena.

<b>Diriksdotter, Elisabeth.</b> Hon var en slägting
till konung Gustaf I och dotter af myntmästaren
Dirik i Upsala, samt dotterdotter af riksrådet
Christer Johansson Wase. -- Den 23 Sept. 1531
sammanvigde erkebiskop Laurentius Petri 
Nericius konung Gustaf I och prinsessan Catharina
af Sachsen-Lauenburg. Två dagar förut hade
konung Gustaf låtit inviga Laurentius Petri till
förste evangeliska erkebiskop, samt med egen
hand tilldelat honom biskopsstafven, och nu, före
bröllopshögtidens slut, förlofvade konungen sin
nye erkebiskop med ofvannämnda Elisabeth 
Diriksdotter. Hennes moder, "hustru" Brita, hade
förlorat adelskapet, emedan hon, mot landets
sed, gift sig med en ofrälse, Dirik, som var
myntmästare i Upsala 1524. Erkebiskopinnan
Elisabeths tvänne döttrar blefvo också 
erkebiskopinnor. Dottern <i>Margaretha</i> blef till och med
gift med två erkebiskop ar, först med faderns 
efterträdare, erkebiskop Laurentius Petri Gothus,
och sedan med dennes efterträdare, erkebiskop
Laurentius Andræ. <i>Magdalena</i> blef gift med den
fjerde evangeliska erkebiskopen Abraham 
Angermannus. Elisabeth och hennes två döttrar blefvo
således de fyra första evangeliska erkebiskopinnor. 
-- Hallman och Ryzelius uppgifva båda, att
erkebiskopinnan Elisabeth var dotter af "hustru"
Brita och Matts Pehrson Upplänning, hvilket
likväl är oriktigt, ty Brita var först gift med 
Dirik, i hvilket äktenskap hon födde dottern 
Elisabeth, och sedan med Upplänning, då hon åter
blef frälse, emedan denne var adelsman.

<b>Disa.</b> Denna person tillhör mera sagans, än
historiens område, och hvem har icke i sin 
barndom hört talas om den kloka flickan, som lefde
i urminnes tider och som genom sina visa råd
beredde hela menskligheten en sådan oberäknelig 
välgerning? Oxenstjerna har i ett af sina
vackraste poemer besjungit denna Disa, hvarom
berättelsen lyder som följer:

I fordom tid, eller rättare, i hedentimma,
medan Skandinaviens hela befolkning plägade,
hvarje år, under midvintern, samlas i Upsala,
till s. k. Allshärjarting, der kungen satt till doms,
lagmännen förde folkets talan och hela allmogen
stod, fullt beväpnad, rundt omkring, i stora, vida
ringar, den ena utanför den andra, befanns en
gång, att det var så stor nöd inom landet, att
man tycktes finna sig föranlåten, att, innan 
nästa Disting, döda den ena hälften af befolkningen, 
för att från hungersnöd rädda den andra
hälften.

När Disa, som var en förnäm, ung och mycket 
skön jungfru, fick höra talas om detta på
tinget fattade beslut, yttrade hon sin förtrytelse
öfver, att en hop män kunnat falla på ett så
dåligt råd, menande att hon, så qvinna hon var,
väl skulle kunna uppfinna något bättre.

Detta kom för konungens öron och han
sände genast ett bud till Disa, med helsning,
att hon måtte infinna sig hos honom. Dock,
för att pröfva hennes skarpsinnighet, förelade
han henne vilkor, så svåra, att mången annan
ung flicka dervid skulle stått rådlös. Hon skulle
nemligen komma, icke på natten, icke på dagen
och ej inom år och månad, icke till fots, icke
ridande och icke åkande, icke i ny och icke i
nedan, icke klädd och icke oklädd.

Dessa vilkor fullgjorde Disa på så sätt, att
hon klädde sig i ett nät och ställde sig i en
släda, nemligen endast med det ena benet, 
hvaremot det andra, försedt med ridstöfvel och sporre,
hvilade på ryggen af en bock, som leddes bredvid 
slädan. -- Och hon for under solståndsdagarne, 
hvilka icke räknades till någon viss
månad, samt anlände till konungens hof just
vid fullmånen och under skymningen mellan dag
och natt.
När nu fråga blef om att meddela konungen
det råd, hvarom fråga var, sade hon det vara
både grymt och oförståndigt, att döda hälften af
folket, nemligen de gamla, orkeslösa och sjuka.
Tvärtom borde, enligt Disas mening, de mest 
raska och arbetsföra utlottas och sändas till ännu
ouppodlade trakter, der de kunde rödja, bränna,
plöja och så, för att skaffa sig födan. 
Derigenom bereddes mera rum åt de qvarvarande, som
då också skulle få tillräcklig näring.

Kungen blef helt förtjust öfver Disas kloka
råd och antog det genast. Han blef derjemte
så ytterst betagen i hennes person, att han tog
henne till sin drottning. Hon blef en verklig
mor för sina underhafvande och hennes vishet,
så väl som hennes menniskokärlek, var vida spord
öfver hela landet.

<b>D'Oettlinger,</b> friherrinna. Denna dam var 
visserligen ej svenska, men som hon en kort tid
ingrep i Sveriges politik och var en orsak att
Napoleon redan 1804 var nära att förklara Sverige
krig, så vilja vi här intaga och nämna några ord
om henne.

Då konung Gustaf IV Adolf 1803--1805 i
18 månader vistades i Carlsruhe och andra 
tyska städer, för att på nära håll lära känna den
högre politiken och vara närmare franska gränsen, 
samt kunna observera Frankrikes steg och
träffa anstalter till den fördrifna Bourbonska 
familjens skyddande, omgafs han af spioner från 
Frankrike, bland hvilka uppträdde, och det med 
största framgång, en viss friherrinna d'Oettlinger.
Hon var en tillbedjarinna af den då nyligen 
mördade hertigen af Enghien, och endast detta 
deltagande, som hon visade honom, var nog för
att intressera Gustaf Adolf, som var högst 
uppbragt öfver denna Napoleons våldsbragd mot
hertigen. -- Madame d'Oettlinger var emellertid
högst tvetydigt känd och påstods vara af Napoleon
utskickad att spionera på den svenske konungens
görande och låtande. Elaka rykten rörande rätta
ändamålet med madame d'Oettlingers resa till
Carlsruhe, beledsagade af varningar emot henne,
hade dock föregått hennes ankomst. Sålunda
hade grefvinnan Caroline Lewenhaupt, då bosatt
i Strassburg, skrifvit till sin vän, grefvinnan 
Gyldenstolpe, följande biljett: "Ni får snart se 
anlända till Carlsruhe en viss friherrinna 
d'Oettlinger, i hög grad inställsam och qvick. Hon skall
förtjusa er alla; hon skall bedöma litteraturen
och de sköna konsterna såsom grefvinnan Oxenstjerna; 
hon skall tala med er om moder och
annat; hon skall genom sina behag förvrida hufvudet 
på edra herrar: men akten eder alla för
henne! Man anser henne vara ett verktyg i den
högre polisens hand. Hon är farlig."

Oaktadt dessa varningar, hvaraf hon var föregången, 
förstod madame d'Oettlinger snart att
göra sig allmänt omtyckt i Carlsruhe. Hon var
också ovanligt älskvärd, qvick och vacker. Hon
lefde på stor fot, gjorde ansenliga depenser och
gaf de yppersta fêter, då hon vid sin harpa sjöng
och förtjuste alla. Bland andra medel hon använde, 
för att afleda misstankarne, var också att
prunka med sina rojalistiska känslor. Isynnerhet 
utgjorde den aflidne hertigen af Enghien ett
beständigt föremål för hennes ömmaste beundran. 
Hon sjöng hertigens favorit-romans på
ett så förtrollande sätt, att nästan alla som hörde 
henne rördes deraf.... Men ej nog härmed.
Hon hade äfven i något af sina rum låtit inrätta
ett slags kapell, der man såg henne vid skenet
af en matt strålande lampa sorgklädd knäböja
vid foten af ett altare, hvarpå syntes hertigens
af Enghien med sorgflor beklädda bild.

På detta sätt lyckades den sköna friherrinnan 
att vinna sådana insteg, att konung Gustaf
Adolfs egen kabinettssekreterare, Lagerbjelke, 
slutade med att blifva pinkär i henne. Deras känslor
närmade sig först hvarandra under qvicka och 
intressanta samtal. Samma förtrollning 
underkastades en annan af kabinettets herrar, 
Ehrengranat, som äfven låg betagen för den skönas
fötter. Huru hon bar sig åt att förvända synen
på Lagerbjelke vet man ej, alltnog, hon förstod
att så väl sköta sitt värf, att hon fann utväg
att helt allena komma in i hans skrifrum, der
hon tog en noggrann kännedom om alla hans
depescher och hemliga noter. En gång 
öfverraskade henne Ehrengranat under en dylik 
förrättning.

Emellertid fick Napoleon genom henne noga
kännedom om Gustaf Adolfs stämplingar mot 
honom, och Napoleon hade i första häftigheten nära
nog förklarat konungen krig, om ej Talleyrand 
lyckats att afstyra det. I sin vrede yttrade 
Napoleon: <i>"En liten småkonung, som jag skulle jaga
ur Europa, när jag ville! Jag behöfver blott tillåta 
hans grannar att taga hvad de behaga."</i> Detta
yttrande gaf anledning till ett rykte om Sveriges 
delning, hvilket utspriddes i Rehntrakten under 
konungens vistande derstädes och till och
med omnämndes i tidningarne.

Madame d'Oettlinger beskylldes äfven för att
hafva varit orsaken till Enghiens arrestering och
mord, somliga säga af svartsjuka, andra åter 
påstå, att hon skulle gjort det för en betydlig 
penningsumma, som hon erhållit af Napoleon. 
Somliga anse henne oskyldig i hela denna sak, men
det vissa är, att hon varit flera höga herrars
älskarinna. -- De la Gardie yttrar sig om henne,
10 år derefter, då han såg henne i Paris, att
han då ansåg henne för en behagsjuk och 
pratsam käring.

<b>Dorothea.</b> Här ha vi åter en af de dansk-svenska 
drottningarna, så föga kända af svenska
folket, så litet omordade af dess historieskrifvare, 
fastän dock flera bland dessa drottningar
väl voro värda att i häfdernas tittskåp något
närmare skärskådas, såsom t. ex. <i>Margaretha</i> och
<i>Philippa</i>, den ena för sin klokhets, den andra
för sin älskvärdhets skull.

Om <i>Dorothea</i> gäller egentligen intetdera, och
det oaktadt kan det dock ej vara utan sitt 
intresse att lära känna henne. Det mest pikanta
är, att hon var gemål åt tvänne konungar efter
hvarandra, inom samma rike, något, hvartill man
lärer få temligen svårt att framleta ett motstycke.

Dotter af markgrefven i Brandenburg Johan,
som för sin tro på guldmakerikonsten -- en på
den tiden så gängse vurm bland de store -- fick
tillnamnet Alchymista, blef Dorothea vid endast
fjorton års ålder, 1445, förmäld med konung
Christopher af Bäjern, Erik XIII:s efterträdare,
och enka efter honom vid sjutton år, 1448. 
Följande året gifte hon sig för andra gången med
Christophers efterträdare Christian I.

De år Dorothea framlefde vid Christophers
sida lära hafva varit långt ifrån lyckliga. Han
var en lättsinnig, flyktig och till sina känslor
ganska rå man, som helt och hållet förbisåg sin
dygdiga gemåls värde, till och med hennes mer
än vanliga skönhet, och som icke ens rördes af
hennes ungdom och värnlöshet. Ty väl kan man
kalla värnlös en fjortonårig <i>qvinna</i>, änskönt hon
är drottning, som från hem och anhöriga, från
allt hvad hon hittills haft dyrbart och kärt, 
plötsligt blifvit förflyttad till ett främmande land, för
att, utan att hvarken <i>erhålla</i> eller <i>kunna gifva</i>
kärlek, framsläpa sitt lif vid en ovärdig makes sida.

Lyckligare var dock Dorothea med sin 
andra gemål, som hon lyckades allt mer och mer
intaga, så att hon ej allenast innehade ett af
ingen omtvistadt rum i hans hjerta, utan äfven
så småningom fick ett oinskränkt välde öfver
hans vilja och handlingar. Detta välde var dock
Dorothea nog oförståndig, att i längden 
missbruka, så att hon till och med -- och det icke
så oförtäckt -- blandade sig i regeringsärenderna, 
något som de trenne folken alls icke
tyckte om. Hade hon liknat Philippa, hade hon
så vårdat sig om rikenas väl och varit, såsom
denna hennes ädla föregångerska, alla olyckligas
skyddsengel, så hade det nog fått passera, att
hon med sin lilla fina hand stundom grep ett
hårdt tag i spiran; men Dorothea tycktes ej
hafva någon idé om, att en drottning kan verka
i välsignelse från sin upphöjda plats, ej en enda
tanke, som sträckte sig <i>utom</i> hennes egen familj.
Sina barns mor var hon, i ordets vidsträckta 
mening; icke folkets. Hon skaffade sönerna 
hertigdömen och afsöndrade derigenom ganska vigtiga
och blomstrande provinser från kronan. -- 
Isynnerhet hyste hon en stor svaghet för sin yngre
son <i>Fredrik</i>, alldeles som Christina af Holstein
för sin yngre son Carl Philip, Lovisa Ulrika för
sin yngste son Fredrik Adolf, förutom en 
oändlighet af andra exempel i den vägen, som vi
skulle kunna uppräkna. -- Dorothea var således
ingen hvad man på ren och enkel svenska 
kallar <i>bra</i> drottning för land och rike, helst som
hon hos sin för henne så svage gemål dref det
ända derhän, att Holstein och Slesvig för 
hennes älskade son Fredriks skull skiljdes från 
konungariket Danmark och blefvo sjelfständiga 
hertigdömen. Hennes andra gemål, konung 
Christian I, regerade i Sverige från 1457 till 1464,
då han afsattes, och 1481 blef hon åter enka.

Det gick med Dorothea såsom det tyvärr
plär gå med mången, så väl i koja som palats.
God och älsklig i ungdomen blef hon det på 
äldre år allt mindre och mindre. Slutligen blef
hon bekajad med girighetspassionen, hvilken ej
sällan vaknar hos åldriga personer. Hon förde,
bland annat, ett förfärligt väsen här i Sverige
angående sin morgongåfva, den hon bevisade sig
ej hafva utfått. Christian I hade nemligen, 
innan han ännu bekommit Sveriges krona, år 1456
utverkat sig påfven Calixti III:s befallning, att
hans drottning i Sverige skulle få till lifgeding
eller morgongåfva: Örebro stad, Nerike, 
Wermland och Norra Skoga, hvilket också vid 
drottningens kröning 1458 beviljades, men hvaraf hon
likväl aldrig kom i besittning, till följd af sin
gemåls dåliga handlingar mot Sverige. -- Carl
Knutsson Bonde, som, utan afseende på Kalmareunionen, 
under tiden hade gjort sig till konung
af Sverige, vann hon på sin sida, men hans välde
blef i detsamma störtadt. Dorothea höll sig då
till den svenske riksföreståndaren Sten Sture den
äldre, som snart blef en verklig martyr för 
hennes anspråk. Ty då han icke kunde finna sig
vid att till en egentligen dansk drottning 
utbetala afkastningen af hennes lifgeding, eller 
ansåg sig hvarken pligtig eller berättigad att göra
det, då rådet vägrade, svor hon honom en 
förfärlig hämnd, hvilken hon ock utförde, genom
att af påfven, hos hvilken hon personligen 
inställde sig, utverka Sturens bannlysning. Under
ett krigståg till Finland, hvilket land behöfde 
försvaras mot ett ryskt anfall, träffade bannstrålen
herr Sten, som dock brydde sig föga derom. --
Den oroliga drottningen dog d. 25 November
1491, men icke ens då upphörde stridigheterna
om lifgedingen, utan fortsattes ännu i Christian
II:s tid.

Med sin första gemål, konung Christopher,
hade Dorothea inga barn, men i sitt andra gifte,
med Christian I, hade hon fem barn, hvaribland
Johan II eller Hans var konung i Sverige från
1497 till 1501, då han afsattes.

<b>Drakenhjelm, Catharina,</b> dotter af 
kommersrådet Wilhelm D., ledsnade vid Sverige och 
begaf sig utomlands, der hon antog katholska 
läran och ingick som nunna i ett kloster i Aachen.
Hur länge hon der vistades är ej bekant, men
väl, att hon återkom till Sverige, der hon 
ställdes till ansvar för sitt affall från 
protestantismen, men benådades genom kongl, resolution,
1670. -- Återigen lemnade hon fäderneslandet, i
det hon gifte sig med m:r Jeffery, guvernör i
Irland. Hon hade i sitt äktenskap många barn.

<b>Dreuteln, Anna Helena,</b> var gift med en 
kapten Wilhelm Gideon Lindeijner, hvilken hade
den olyckan, att blifva såsom fånge bortförd till
Siberien, hvarvid hans trogna maka begärde och
erhöll tillstånd, att dit få åtfölja honom. 
Mannen dog i fångenskapen och den unga enkan,
hvars öfvergifna belägenhet och sorgliga öde
väckte deltagande, i samma mån, som hennes
personliga älskvärdhet intog alla till hennes 
fördel, blef i sjelfva förvisningslandet, nemligen i
staden Tobolsk, år 1717, vid 21 års ålder, 
omgift med öfverstlöjtnanten Gustaf Mörner, och
kom med honom, 1722, efter fredsslutet, tillbaka
till sitt fosterland, dit hon dessutom åtföljdes af
tre späda barn, hvilka allesammans blifvit i 
Siberien födda. Hon fick sedan ytterligare fem barn,
och dog 1752.

<b>Drifva.</b> Drifva var ej -- strängt att tala --
drottning i Sverige, eller Svealand, men hon var
dock förmäld med en svensk konung och torde,
i anledning deraf, böra få ett rum i de svenska
drottningarnas rad, helst om henne går en sägen, 
deri historia och saga äro så sammanflätade, 
att de ej kunna åtskiljas. Berättelsen är
dock temligen intressant och lyder som följer:

<i>Wanland</i>, konung i Sverige, den sjette i 
ordningen från och med <i>Oden</i>, gjorde ett tåg till
Finland och förälskade sig der i prinsessan <i>Drifva</i>,
kung <i>Snio</i> den gamles dotter, som han begärde
och erhöll till gemål. Han stannade der en tid
och hade med Drifva en son, som kallades <i>Wisbur</i>. 
Nu måste dock Wanland hem igen, till
sitt eget land, för att styra och ställa der, såsom
det höfdes en rättskaffens drott. Han for, men
tog ej sin unga gemål med sig. Väl hemkommen 
glömde han henne så småningom och for
ej tillbaka till henne, såsom han lofvat.

Troget och tåligt bidade den öfvergifna 
makan år från år sin älskade Wanlands återkomst;
men då ända till tio solhvarf hade förgått, utan
att hans löfte uppfylldes, blef hon vred och 
skickade trollqvinnan <i>Huld</i> till honom, för att 
hämnas hans glömska och löftesbrott.

Nu öfverfölls drotten af en pinsam, oemotståndlig 
längtan efter Drifva och han ville 
nödvändigt resa till henne; men hans män hindrade
honom derifrån, menande att han ej för andra
gången finge begifva sig ur landet och lemna 
riket vind för våg, som ett skepp utan styre.

Då dog Wanland i Upsala af slagfluss och
blef derstädes begrafven. Men, som det på den
tiden ansågs för både skam och olycka, att dö
sotdöd, eller <i>strådöd</i>, såsom det då benämndes,
så utspriddes bland folket, att den finska hexan
Huld hade qvädit trollrunor öfver Wanland och
att det var af dem, ej af sjukdom, han ljutit 
döden. Ty finnarne gällde redan då och sedan 
genom flera århundraden, för att kunna trolla, och
denna Hulds besvärjelse blef ingalunda det bland
våra forntida sägner sist omtalade hexeriet.

<b>Drotta.</b> Detta fruntimmer tillhör mera 
sagan, än historien, men måste dock, såsom 
tillfinnandes i svenska konungalängden, här hafva
ett rum. Hon uppgifves hafva varit en dotter
af danske konungen <i>Dan</i>, efter hvilken Danmark
anses hafva fått sitt namn. Hon förmäldes med
den svenske konungen <i>Domar</i> ocb blef moder
till <i>Dygwe</i>, och det uppgifves, att detta var det
i vår historia aldraförst kända äktenskap 
emellan ett danskt och ett svenskt konungahus.

<b>Dryselius, Maria,</b> dotter af prosten i 
Jönköping Erland Benedictus Dryselius och hans fru
Rebecka Korp, blef gift med häradshöfdingen i
Hvittaryd i Småland Bengt Bergius och i detta
äktenskap moder till tvänne söner, hvilka sedan
blefvo ganska berömliga män. Den ena af dessa
var medicine professorn <i>Petter Jonas Bergius</i>,
hvilken på sin tid ansågs för en bland Europas
lärdaste män och "största praktici". Den andra
var bankokommissarien <i>Bengt Bergius</i>, 
äfvenledes känd såsom en stor vetenskapsman. -- Hon
sjelf, fru <i>Maria Bergius</i>, omtalas som ett utmärkt
kunnigt fruntimmer och lärer, medan hon var
ogift och hemma i föräldrahuset, hafva flitigt och
skickligt biträdt sin far vid läsningen af korrektur 
på de arbeten han af trycket utgaf.

<b>Drysén, Anna Sara,</b> syster till pastor 
primarius i Storkyrkan P. S. Drysén, blef gift med den
patriarkaliske theologie doktorn Johannes 
Almqvist, den siste lektorn vid Wisingsö gymnasium
och som dog 1816, 84 år gammal. Almqvist hade
sällsynt lärdom, samt ingaf aktning och kärlek.
Hvarje morgon och afton fingo barnen göra bön
för honom och läsa ett kapitel ur bibeln, och
om frun omtalas, att hon sjöng psalmer äfven
under sitt arbete och tog till sin psalmbok hvarje
ledig stund. Detta verkade ett sådant sinne, att,
enligt hennes makes bekännelse, "han aldrig 
behöfde säga sin vilja; om hon blott kunde ana,
skedde den; och såg hon honom ledsen, så sökte
hon på allt sätt, ja äfven gråtande, trösta, lugna
och glädja."

<b>Duberg, Didrika,</b> som sedan längre tid med
frikostiga bidrag understödt såväl allmänna 
inrättningar som enskilda personer, har den 10
Mars 1862 skänkt 10,000 rdr rmt till den efter
henne uppkallade Dubergska flickskolan i 
Motala, att för dess räkning fritt och utan alla
vilkor användas. Denna ytterligare välgörenhet
skall, om möjligt, öka den allmänna högaktning
och erkänsla, som den ädla gifvarinnan redan
inom orten förvärfvat sig, och göra hennes minne
oförgätligt, synnerligast hos de folkets döttrar,
hvilka egentligen få henne att tacka för sin 
sedliga utbildning.

<b>Dume, Margaretha Lambeksdotter,</b> var gift
med Bo Jonsson Grip, den rikaste och mäktigaste 
man i riket under konung Albrechts regering.
Han dog d. 20 Aug. 1386 och gaf 12 gårdar till
Wadstena kloster, för att till sin själs lisa få
ligga närmast S:t Brigittas graf. Margaretha
Dume, som öfverlefde honom, fick i testamente
100 mark silfver i årlig inkomst så länge hon
lefde ogift, men 1000 mark lödig i ett för allt,
om hon trädde i annat gifte.

<b>Du Rietz, Catharina,</b> dotter af löjtnanten Carl
Du Rietz och dess fru Eva Cronhjelm, var född
1766 och gifte sig 1788 med pastorn Erik Johan
Paulin i Kungsbacka. Angående hvad som händt
fröken Du Rietz före sitt giftermål, eller snarare,
de många högst besynnerliga äfventyr, hvari hon
sjelfmant kastade sig, förefinnes en gammal skrift,
författad af en hennes slägting, men så originell
i stil och sammansättning, att vi skulle anse oss
göra ganska orätt, om vi icke genom historiens
berättande med egna ord unnade allmänheten
denna godbit. Vi anföra den således här, ord
för ord:

<i>"Ett något ur Gubbens Famille-Kladd.</i> År
1788 26/1 försträcktes af min ädle, alltid 
vårdande fader de nödige rese- och 
medlen för Kongl. Hofpredikanten Paulins 
tillträde af sitt, med min moders å då-tiden nog
ryktbara äldsta systerdotter, erhållna Kungsbacka
Regal-Pastorat. -- Till Amazonlig bildning, kraft
och mod, och temperamentets lif och snillets
eld, förenande sitt köns mest retande behag,
framblixtrar minnet af fröken Carin Du Rietz i
yppigaste strålglans slåcknande metéor, ett --
den lekande naturens fantasmagorispel af nog
sällsamt könblandad syftning. -- Af romangift,
som af föräldrars hårdhet måhända lika förirrad,
förlöpte hon deras på Smålands gräns af Somensjön 
vattnade Gods. Men blef i Stockholm af
sina bröder ertappad, å Kastenhof inhäktad och
föräldrarne för lämpligare fängsel återförd. --
Dock snart från Somenäs så kallade Tornkammar 
återflydd, kastade hon sig herstädes (å
Wermdön) under Vår oldrige Morfaders och 
mina föräldrars milda beskydd. -- Under tiden af
de sina återhemtad -- men icke återvunnen, 
uteblef ej länge dess under karlförklädnad lyckade
tredje escapad, illustrerad af anvärfning vid Kongl.
Lifgardet, i hvars grofkornade kommismundur,
den intagande Soldatfiguren ständigt ägde all sin
qvinnolist af nöden, för att oupptäckt afleda 
äfven sitt eget köns henne så frugtlöst bjudande
ynnestvinkar. -- Redan tjenstgörande Gardist hade
hon, svärjande fanan, ägt fintlighet undgå 
Visitationsformelns våda. Men då af sin allt i låga
tändande fägring, hon med hvarje dag mera 
bemärkt -- med hvarje dag fann sitt äfventyrs 
fortgång omöjligadt -- fångade hon -- postande
Vaktkarl vid Drottningholms Slott -- ögonblicket 
af Konungens utgång, för att knäfallande
yppa honom sitt namn och sitt kön. Af den
alltid store Gustafs originala mildhet upphemtad,
lugnad och genast till den intressantaste flicka
förvandlad, anordnade Henne Monarken, jemte
Ungmö-tractamente hos Lovö Pastor -- som 
Pensionaire, en mera feminine uniform som 
Brud-Costume, och en mera maskulin Hofpredikant --
som Man, med Kungsbacka Pastorat, som 
hemföljd. Hänförd af sin lycka, hastade den i sin
fru förtjuste Paulin, att, blygsam mot sin 
Konungs redan flödande Nåd, medelst min Fars 
berörde offerpenning, tillträda sin nya -- alltför
snart frånträdda -- Bostad, der netto anländ,
den Presterligt välsignade f. d. Gardisten 
nedkom i Barnsäng och dog; Barnet - dog; den
ytterligt sörjande Mannen -- dog; Inom en och
samma vecka var detta älskade hus försvunnet
af Jorden, och mina förträffliga föräldrars 
vårdnadsoffring gäldad af -- Välmenandets."

<b>Du Rietz, Jaquetta Eleonora,</b> dotter af 
general-löjtnanten Anders Rudolf Du Rietz, föddes
1777, blef 1798, vid 21 års ålder, gift med 
öfverste kammarjunkaren Gustaf Piper, och dog
1816. Hon nedsattes först 1857 i Piperska 
grafven å Engsö, på samma gång som mannens lik,
då grafven blef alldeles öfverfylld. Hennes lik
hade då i 41 år stått ofvan jord i ett till 
grafkapell inredt rum på Villa Giacomina, som 
Piper låtit bygga på Mariædals egendom i 
Westergöthland. Till åminnelse af sin fru, hvilken han
sörjde mycket, stiftade han en lazaretts- och
fattigförsörjnings-anstalt vid Lunds helsobrunn,
som också är belägen på Mariædals egendom.

<b>During, Gustafva Sabina von,</b> dotter af 
fältmarskalken Johan Christoffer von D., föddes 1721
och blef gift med guvernören för kronprinsen, 
sedermera konung Gustaf III, riksrådet Carl 
Fredrik Scheffer, samt dog barnlös 1778. 
Mannen öfverlefde henne i 6 år. År 1779 utkom en
i Götheborg tryckt skrift öfver riksrådinnan 
Scheffer, hvarur vi låna följande utdrag, såsom 
utmärkande sig för sin tids karakteristiska stil:

"<i>En Gudinna</i> råkar bönder, enkor, unga 
drängar m. fl. under Töresö och säger dem: Här 
hvilar en fru i sina fäders grift, hvilka öfver 400
år rådt om Töresö. Hon var lemnad i en makes
famn, som Försynen utsett till detta tidehvarfs
eftersyn i alla stora gerningar -- -- -- I 
Svenska Fruntimmer! lären af grefvinnan S. att icke
fåfänga och veklighet, utan hushållning och 
förstånd utmärker det ädla könets värde -- -- --
Du vördade Drott! hvars tid millioner menniskor
återkalla i sitt lopp -- -- -- Du har upphöjt
ett i grund nedfallet folk -- -- --". Talet tros
vara af biskop Wallenstråle.

<b>Düben, Antoinette Sofia von,</i> dotter af 
kammarherren Anders von D., föddes 1727 och dog
1797 på Fullersta i Södermanland, ogift. --
Hon var känd såsom ett ovanligt bildadt, 
vittert fruntimmer, och anmärkningsvärdt var det
ansenliga, verkligen utvalda bibliothek hon hade
samlat.
<b>Düben, Emerentia von,</b> dotter af 
hofkapellmästaren och orgelnisten i Tyska kyrkan i 
Stockholm Gustaf D., föddes 1669. Hon blef först
kammarjungfru, sedan hoffröken och sist 
kammarfröken hos drottning Ulrika Eleonora d. y.,
hvilken befattning hon innehade i 51 år, och var
drottningens förklarade gunstling. Hon blef 
adlad 1707 och friherrinna på samma gång som
hennes tre bröder 1719 blefvo upphöjda i 
friherrligt stånd. Fröken Emerentia förärade, tid
efter annan, följande gåfvor till Riddarholmskyrkan: 
år 1707 en karmosinröd mässhake, 1728
ett silfverkärl, att brukas på funten, vägande 257
lod, 1734 tvänne stora altarljusstakar af silfver,
vägande 968 lod, samt 1738 en kanna om 109
lod, en kalk om 64 lod, en paten om 21 lod,
en ask om 42 lod, allt af silfver, samt en 
handbok med silfverspännen m. m. Sitt grafställe i
Riddarholmskyrkan köpte hon för 600 daler 
kopparmynt och gaf till ornamenterna på 
orgel-läktaren 2100 daler. Grafven lät hon sjelf mura
och äfven uthugga grafstenen, som ligger tätt
nedanför konungarne Magni och Carls cenotaphier 
vid altaret. Hennes stoft förvaras i en
med sammet öfverdragen ekkista, hvars beslag
äro af silfver, hvilken är innesluten i en stor
kista af huggen sten. På plåten läses: 
<i>Högvälborna Friherrinnan Fröken Emerentia von Düben,
i lifstiden Högstsalig Hennes Maj:ts Drottning 
Ulricæ Eleonoræ Cammarfröken, född d. 24 Maij
1669, död d. 26 Mars 1743. Har tjent Högstsalig 
Hennes Maij:t ifrån Hennes Maij:ts barndom
intill dess död, tillsammans 51 år.</i> Ett hennes
bref till general-löjtnant Ranck är infördt i G.
Floderi handlingar till Carl XII:s historia III,
pag. 445--447.

<b>Düben, Fredrika Eleonora von,</b> dotter af 
presidenten i Kanslikollegium Joachim v. D. Hon
föddes 1738, blef 1759 gift med riksrådet grefve
Nils Adam Bjelke och dog 1808. Hon var 
öfverhofmästarinna hos enkedrottning Lovisa Ulrika
och hedersledamot af Målar-akademien.

<b>Düben, Ulrika Eleonora von,</b> dotter af 
riksrådet Carl Wilhelm v. D., född 1769, var 
hoffröken hos hertiginnan af Södermanland och blef
1794 på Stockholms slott gift med en af rikets
herrar, Öfverhofstallmästaren Claes Rålamb i hans
tredje gifte. Hon dog i Strengnäs 1847. -- Om
henne berättas följande: Dagen efter Carl XIII:s
utropande till konung hade friherrinnan Rålamb
begärt fram sin vagn, men då hon kom ut och
fann bokstäfverna "G. A." på vagnsdörrn, 
spottade hon derpå och sade: "aldrig i min lifstid
skall min fot komma i en vagn med den satans 
schiffern", och med mycket besvär anskaffades 
en annan vagn, på hvilken intet namn stod.

<b>Dyre, Märtha Ivarsdotter.</b> Hon var af dansk
börd och blef 1504 Svante Stures andra gemål.
Hon hade förut varit gift med höfvidsmannen på
Aggerhus Knut Alfsson som 1501 blef halshuggen 
och med hvilken hon hade en son <i>Carl</i>, som
medföljde Christian Tyranns stridsfolk mot 
svenskarne. Med denne sin son hade hon en 
hemlig brefvexling och förrådde ofta för de danska,
hvad hennes stjufson herr Sten Sture d. y. ville
hålla hemligt. Sålunda uppenbarade hon för 
Christian, att ett skepp lastadt med 
krigsförnödenheter var på hemväg till Sverige, 
hvarför han utsände sina sjöröfvare att taga 
bort det. Derigenom blef friden bruten, och 
på en riksdag öfverenskommo råd och folk, att 
våga lif och egendom för fäderneslandets 
befrielse från danska oket.


<b>E.</b>

<b>Ebeling, Aurora Mathilda,</b> dotter af 
kammarmusikus E., föddes d. 16 Okt. 1827, antogs 
såsom elev vid Kungliga theatern d. 1 Juli 1847 och
uppträdde första gången som aktris 1848. --
Späd, blond, fin, full af gratie och med en lika
fyllig som intagande sångröst, var Mathilda 
Ebeling en bland vår lyriska scens älskligaste 
företeelser. Hon smekte med sina ljufva toner den
konstälskande publikens öra, på samma gång
hon med sin hänförande gestalt tjusade 
skönhetssinnet, och man hoppades med skäl, att en ung
skådespelerska med så lofvande, till en del 
redan utvecklade anlag skulle länge bli en 
prydnad för scenen och gå långt på den konstens
bana hon med så mycket skäl valt och der hon helt
säkert sjelf hoppades en rik skörd af triumfer.

Men ödet hade annorlunda beslutat. Nästan
efemerisk skulle man kunna kalla den fröjd, som
den theaterbesökande publiken hade af Mathilda
Ebelings uppträdande, hvilket ej varade mer än
tvänne säsonger, och icke ens så länge.

Knappt hade den älskliga sångfågeln hunnit
rätt utveckla sina vingar, förrän man märkte huru
den började tyna och mattas. Mamsell Ebeling
blef sjuklig; hennes bröst var angripet och snart
förmådde hon icke längre uppträda på den scen,
som varit henne så kär och der det tomrum hon
lemnade ingalunda var lätt att fylla. Hon reste
utrikes, i hopp att genom hvila och skickliga 
läkares vård kunna återvinna sin helsa; men 
förgäfves. Tidningarne omtalade, gång efter annan,
huru hennes helsa försämrades, hvarunder 
hennes saknande landsmän allt mer och mer vande
sig vid tanken på, att aldrig mer få se henne --
åtminstone icke på scenen, tills ändtligen 
dödsposten kom. Mathilda Ebeling hade aflidit i
Berlin, i December 1851.

Många, otaligt många -- förutom hennes
närmaste anhöriga och vänner -- voro de, som
sörjde den af döden brutna blomman och som
egnade en saknadens gärd vid hennes alltför 
tidigt bäddade graf.

Särdeles intagande var mamsell Ebeling 
såsom <i>Adalgisa</i> i Bellinis opera <i>Norma</i>, och 
sällan, om någonsin, har väl duetten mellan Norma
och Adalgisa ljudat så skön, så hänförande, som
då den utfördes af Jenny Lind, då på höjden af
sitt <i>svenska</i>, icke <i>europeiska</i> rykte, och Mathilda
Ebeling, hvars röst så till sägandes lyftes på 
vingarne af den stora skådespelerskans herrliga röst
och fördes med upp till tonernas himmel.

<b>Eberhardt, Maria Charlotta,</b> mamsell, har, 
enligt Boije, gjort sig känd för dels sina egna 
målningar i oljefärg, dels sina kopior af åtskilliga
större mästare.

<b>Edberg, Nancy,</b> är simlärarinna uti den vid
Kastellholmen i Stockholm för några år sedan
byggda siminrättning för fruntimmer. Vid 
simuppvisningen i Gjörckes simskola i Stockholm 
d. 24 Aug. 1864 visade äfven mamsell Nancy 
Edberg sin skicklighet i simkonsten.

<b>Edelina.</b> Det är ej bekant af hvilken familj
detta fruntimmer var, men det tros, att hon 
varit af någon förnäm svensk adelsslägt. Då Clara
kloster år 1527 indrogs och dess nunnor fingo
af Gustaf I tillåtelse att antingen gå hvart de
behagade, gifta sig, flytta hem till föräldrar och
anförvandter, i fall de hade några sådana, eller,
i fall de med oupplöslig kärlek hängde fast vid
klosterlefnaden, söka sin fristad i det fordna 
Franciskanerklostret på Riddarholmen, hvars munkar
voro derifrån utdrifna och der nunnorna skulle
till döddagar finna tak och bröd -- vid denna
tidpunkt, säga vi, lärer <i>Edelina</i> hafva varit en
bland de yngsta nunnorna i Clara. Hon blef 
sedan svagsint och kom på Danviks Hospital, der
hon lefde ända till 1573, kallande sig <i>abbedissa
för de renlifvis jungfrur</i>, hvilken värdighet hon
dock aldrig innehaft.

<b>Edla.</b> Konung Olof Skötkonungs första 
gemål. Hon påstås hafva varit dotter till en 
vendisk jarl och såsom fånge kommit öfver till 
Sverige, der konungen sjelf förälskade sig i hennes
fagra utseende och gifte sig med henne. Af detta
äktenskap föddes prins <i>Emund</i>, sedermera 
konung i Sverige, under namn af <i>Emund gammal</i>,
samt prinsessan <i>Holmfrid</i>, gift med Sven 
Håkansson, jarl i Norrige.

<b>Edla.</b> Konung Johan II:s älskarinna, hvilken
följde honom öfverallt, äfven hit till Sverige, och
fördref ledsnaden från honom genom sitt muntra
prat, samt genom att med honom spela tärning. 
Hon beskrifves såsom vacker, qvick och
språksam.

<b>Ehrenpohl, Carolina Maria,</b> dotter af 
kammarherren Anders E., gifte sig 1778 med 
ryttmästaren vid Bohusläns dragoner Carl Gustaf
Sparre. Dessa båda makar firade d. 23 Aug.
1803 sin födelsedag, sitt silfverbröllop och sin
dotters <i>Charlotta Wilhelminas</i> bröllop.

<b>Ehrenstam, Hedvig Constantia Fredrika</b> (<i>fru
von Numers</i>). En hvar, som läst Crusenstolpes
herrliga dödsrunor i kalendern Svea för 1864
känner redan hvem och hurudan den författarinna 
var, som bar det ofvanstående namnet,
om han ock ej egde lyckan af hennes personliga
bekantskap. Oss höfves derföre endast, att här
i största korthet anföra hennes födelse- och 
dödsår, jemte några högst nödvändiga uppgifter, 
angående den så tidigt hädangångna, högt 
värderade författarinnan.

Hedvig von Numers var dotter af framl. 
marinministern, statsrådet Ehrenstam och hans 
efterlefvande maka, född Trolle, sondotter till den
bekante generalamiralen. Hon föddes d. 18 Okt.
1830 i staden Carlskrona, men kom vid ännu
helt unga år, knappast fullvuxen, med sina 
föräldrar och syskon upp till Stockholm, dit konung
Oscars kloka val af dugliga, redliga och 
insigtsfulla män till stöd för sin thron oförmodadt 
kallade Ehrenstam ur skuggan upp på en af 
samhällets mest solbelysta, men också mest 
stormiga höjder.

Redan ganska tidigt röjde fröken Ehrenstam
omisskänliga anlag för poesien och började 
redan som ung att utgifva små stycken, både på
vers och prosa, ehuru under olika pseudonymer.
Hvad hon skref rönte mycken framgång, äfven
de stycken hon författade för theatern, hvaraf
några blefvo uppförda och af publiken med 
största välvilja mottagna, särdeles hennes mest 
bekanta pjes <i>"På Gröna Lund"</i>. -- Hon har äfven
författat några längre romaner.

I vårt fordna systerland, det för oss oförgätliga 
Finland, dit hon gjorde en resa, för att
besöka en der boende anförvandt, qvarstannade
hon och ingick äktenskap med protokollssekreteraren 
vid senaten i Helsingfors von Numers.
Man sade att hon gjort lycka ... en stor lycka,
och man sade det med skäl, ty glädjens sol 
belyste med sin mildaste glans hennes stig, vid 
sidan af en god och öm, henne i allo värdig make.

Dock -- sådan är lifvets lycka: den är kort,
oftast efemerisk. Liksom statsrådet Ehrenstam
redan vid unga år skördades af döden, så blef
det äfven hans snillrika dotter Hedvigs lott, att
i förtid bortryckas från make, barn och alla dem,
hvilka hade henne så outsägligt kär. En i 
början lindrig, men snart allt mera tilltagande 
bröstsjukdom gaf allt tätare påminnelser om hvad
man hade att frukta. Ändtligen föreskrefvo 
läkarne en resa till något varmare luftstreck, och
den unga modern nödgades -- såsom den enda
möjligheten att kunna bevara sig åt sina älskade
små -- underkasta sig den för henne ganska
svåra uppoffringen, att på en längre tid skiljas
ifrån dem.

Då hennes man kom att hemta henne i rummet, 
der han, efter afskedet från deras tvänne
qvarvarande små barn, lemnat henne resklädd
för öfverfarten till Sverige, fann han henne 
maktlös och i tårar, nedlutad öfver ett skrifbord.
Framför henne låg ett nyss inbundet album, 
hennes tilltänkta resjournal, och på första bladet,
det enda som kom att användas, hade hon då
(med sin vanliga lätthet att författa) just nyss,
så att bläcket ej hunnit torka, nedskrifvit ett
poem. Detta poem, det sista af hennes hand,
har följande lydelse:

<tab><tab><tab>Den 9 September 1863.

<tab>I Herrans namn jag börjar nu
<tab>Min färd att helsan söka.
<tab>Allgode Fader, endast du
<tab>Kan mod och krafter öka.
<tab>Jag anförtror mig i din hand
<tab>På färden till det fjerran land.

<tab>O, Gud, beskydda mina små
<tab>Och mig åt dem bevara!
<tab>De späda ej den nöd förstå
<tab>Att moderlösa vara.
<tab>Du gaf mig dem -- mig åt dem gif
<tab>Och uppehåll ännu mitt lif!

<tab>Och sist en tacksam suck till dig,
<tab>Mitt käraste i verlden.
<tab>I lust och nöd du följer mig
<tab>Och tröttnar ej på färden.
<tab>Guds frid dig följe, hvart det bär,
<tab>Du, som mig öfverallt är kär.

Ledsagad af sin make anträdde hon resan,
först till Stockholm, der hon skulle stanna 
någon tid, bland dyra anförvandter, och sedan 
begifva sig vidare ... söderut ... långt, långt bort,
för att återvinna helsa och lifskraft. -- Men,
ack! det växte ingen helsans blomma för hennes
derefter trånande blick, och all den ömhet, 
hvarmed hon af de sina omhuldades, förmådde icke
ens att lindra hennes plågor. -- I stället att 
begifva sig längre bort blef hon i Stockholm 
sängliggande och slutade der, efter någon tid af ökade
plågor, sin korta, men minnesrika författarebana
på samma gång som sin lefnadsbana. -- Sina
barn återsåg hon aldrig. -- Den 24 Sept. 1863
uppgaf hon sin sista suck.

<chapter name="Porträtt 51—55">
<img>
<table o>
<td c>51. JENNY LIND<td c>52. HERTHA AUGUSTA WESTERSTRAND
<td 2 c>53. LEA AHLBORN<br>född Sundgren
<td c>54. JOHANNA BERGLIND<br><tab><td c>55. WILHELMINA NORMAN<br>född Neruda.
</table>
</img>
</chapter>
<b>Ehrenstrahl, Anna Maria,</b> enda barnet af Carl
XI:s hofmålare David Klöcker Ehrenstrahl, 
föddes 1652 och dog 1724. Hon var gift med vice
presidenten i Svea hofrätt Johan Wattrang och
har till hofrätten skänkt sex porträtter af dess
fordna presidenter.

Anna Maria Ehrenstrahl var, som man vet,
artist och en värdig elev af sin berömde far.
Man tror, att hon af honom fått i uppdrag att
utföra hvad han sjelf påbörjat och ej medhann.
De här nedannämnda porträtterna af sex 
presidenter i Svea hofrätt äro af hennes egen hand
och föreställa: <i>M. G. De la Gardie, G. A. De la
Gardie, Gyllenstjerna, v. Fersen, Falkenberg</i> och
<i>Wallenstedt</i>. -- Hon har äfven målat en grupp,
<i>Amor och Psyche</i>. Man påstår att fröken 
Ehrenstrahl, eller presidentskan Wattrang, "företedde
i sina målningar alla arterna af faderns manér".

Efter det de meranämnda sex porträtterna
blifvit till Svea hofrätt skänkta och saken vidt
och bredt bekant, uppvaktade skaldinnan fru
Sofia Elisabeth Brenner, som var fru Wattrangs
samtida, den skickliga målarinnan med ett poem,
sedermera tryckt i nämnda författarinnas 
<i>blandade</i> arbeten, som hafva titeln: "<i>förmängda</i> dikter
och <i>tillskrifter</i>", och hvarur vi för egenhetens
skull anföra följande strof:

<tab>"Om jag af medfödd drift för ro skull stundom rimar,
<tab>"Er böjelse syns klar af edert måleri.
<tab>"Fast konsten oss ibland har kostat några timar,
<tab>"Man kan på bättre vis ej oförgäten bli.
<tab>"Lät afund grina till, lät döden skäktan spänna,
<tab>"För ingendera skräms er pensel, ell' min penna."

På Sandemar (nära Dalarö), ett f. d. 
Wattrangskt, nu Braunerhjelmskt fideikomiss, finnas
några af Ehrenstrahls yppersta taflor, kanske 
äfven af fru Wattrangs.

<b>Ehrenstråhle, Helena Maria,</b> stiftsfröken, 
föddes 1760 och dog 1800. Hennes far var öfversten 
Hans E. Hon blef 1791 gift med den namnkunnige 
riksheraldikern Jonas Carl Linnerhjelm,
som bland andra arbeten skrifvit: "Bref under
resor i Sverige", 3 delar, illustrerade med 
plancher. Hon var bekant som skaldinna. Mannen
utgaf år 1795 en utmärkt smakfull upplaga af
hennes <i>"Vitterhetsförsök"</i>, som bestå af smärre
prosaiska och poetiska stycken, af ett 
sentimentalt-moraliskt innehåll, merändels i Gessnerska
stilen, hvilken på den tiden så mäktigt intog
en del af vår allmänhet. Hon har också åt sin
förebilds minne egnat ett litet rätt nätt lofoffer:
<i>"Vid tidningen om Gessners död"</i>. Dessa stycken
sakna för öfrigt objektivitet och originell 
djerfhet i känslan och fantasien, och kunna endast
rätt njutas af dem, som närmare känt den ädla
författarinnan.

<b>Ehrenström, Anna.</b> Det är ej så särdeles
länge sedan män i Stockholm dagligen såg ett
gammalt, torftigt klädt fruntimmer, som alltid
gick med ett stort knyte under sin slitna 
slängkappa, hvilken knappt skylde detsamma; och så
gick hon i många Herrans år. Endast litteraturens 
vänner kände henne, ty dem besökte hon
ganska ofta. Hon var, med ett ord, en 
kringvandrande bokhandlerska, och hennes knyte 
innehöll gamla böcker, som hon sålde åt sina
kunder. Hon var temligen bevandrad i 
litteraturen och hade fått en bildad uppfostran, samt
kände gamla böckers värde och visste alltid hvart
hon skulle gå, då hon träffade på värdefulla 
arbeten. Sålunda försörjde hon sig med knapp
nöd, och hon var ofta välkommen, ty hon hade
alltid att berätta historier, isynnerhet från sin
födelseort Gottland. Gaf man sig tid att höra
på, så kunde hon i flera timmar med en förvånande 
lätthet och ett särdeles godt minne berätta 
sagor från Gottlands forntid, jemte andra
intressanta saker, som lefde qvar i hennes minne.
Hon hade äfven från trycket utgifvit ett häfte
poesier.

Hennes far var lagmannen Christian Gråberg
på Gottland och hennes bror den lärde Jakob
Gråberg af Hemsö, som blef Comes palatinus, 
kammarherre hos hertigen af Toskana och ledamot af
flera utländska akademier. Anna Gråberg blef
1812 gift med sedermera majoren vid Gottlands
nationalbeväring Nils Ludvig Ehrenström, från
hvilken hon dock blef skiljd, och med honom
hade hon ett barn, <i>Fredrika Charlotta Magdalena
Marianne</i>, som. föddes 1813 och ännu lefver i
Stockholm.

Efter, i förtroende, på hennes dödsbädd företedda 
handlingar, var hon fullt frikallad från all
anledning till de förhållanden, som föranledde
äktenskapsskilnaden. Hon afstod åt sin man sin
på fädernesidan ärfda egendom, för att bli ledig
från äktenskapet. Emedan hon nu var medellös, 
men hade sin dotter att uppföda, började
hon den kolporterings-bokhandel, som hon 
sedermera fortsatte intill sin död. Med värdighet bar
hon sin knappa ställning. Ett ädelt sinne och
en fin känsla uppehöll hennes mod. När hon,
ännu på sätt och vis frisk, gick att möta sin
död, som hon ansåg viss och nära, lemnade hon
uppdrag åt en man att till en välgörare 
frambära hennes sista helsning och betygandet af
hennes tacksamhet -- ett uppdrag som icke finge
fullgöras förrän efter hennes död, "på det saken
icke skulle se ut såsom en antydning om understöd". 
Hon dog 1857, tre dagar efter en operation, som 
hon underkastade sig, men på hvars räddande 
följder hon icke trodde.

<b>Ehrenström, Marianne Maximiliana Christina
Lovisa.</b> Vårt land har, enligt hvad så väl vår
egen erfarenhet visar, som ock enligt hvad detta
arbete ådagalägger, icke mer än något annat
bland Europas länder saknat lyckan af att inom
sig ega qvinnor, som i ett eller annat hänseende
utmärkt sig, och dem så väl samtid som efterverld 
nämnt, eller nämner med en känsla af glad
stolthet. -- Ett icke ringa rum bland dessa af
naturen rikt begåfvade, samt äfven af en omsorgsfull 
uppfostran gynnade, intager, utan gensägelse,
öfverstinnan Ehrenström, ett bland de få i bokstaflig 
mening <i>lefvande</i> minnena från Gustaf III:s
lysande dagar. Marianne Ehrenström är ännu så
fängslande genom sin personliga älskvärdhet, sitt
ovanliga snille, sin säkra blick öfver allt hvad
till konst och litteratur hörer, sitt rika förråd af
minnen från en lång och brokig lefnad, sitt fina
vett och sin utsökt behagliga sällskapston, att
en timma, tillbringad i hennes boning, väl kan
gifva själsföda för många dagar.

Född d. 9 December 1773 är fru Marianne
Ehrenström då detta nedskrifves nittioett år 
gammal; en högst ovanlig ålder; ännu ovanligare,
att då ega så mycken själskraft. Hennes föräldrar 
voro generallöjtnanten Johan Frans Pollett,
förut öfverste i fransk tjenst, och hans maka
Johanna Carolina Helena von Pachelbel. -- Hon
föddes i Zweibrücken, men kom med föräldrarne
öfver till Sverige, blef sedan hoffröken hos d. v.
enkedrottning Sofia Magdalena, och firade 1803
på Stockholms slott sitt bröllop med 
generalfälttygmästaren, öfverste Nils Fredrik Ehrenström,
hvilket äktenskap välsignades med två söner och
en dotter. Hon blef enka redan år 1816.

Fru Ehrenströms vänner voro talrika och
blefvo allt flera; hon samlade omkring sig en
lysande krets af vittra personer, en krets, deri
hon sjelf utgjorde själen och der man erfor 
ingen annan förtret, än den, att timmarne ilade
alltför fort, så att den förtroliga cirkeln snart
måste skingras och en hvar begifva sig derifrån.

Hon var i sina yngre år utmärkt musikalisk, 
kanske till och med i en något ovanlig
grad för den tiden. Hennes sköna sångröst
klingade som oftast inom hofvets salar och hon
gaf mer än en konsert, än till enskilda personers
förmån, än till förmån för brandskadade städer
o. s. v. -- I målarekonsten försökte hon sig med
lika mycken framgång. Boye säger om henne i
sitt Målarelexikon: "hon målar landskap i ett
behagligt manér med färgade kritor och laverar
med tusch eller seppia, i Belangers stil. 
Hennes snillrika kompositioner: apotheoser öfver
Bjerkén och Cardell, äro kända." -- Detta skrefs
år 1833.

Emellertid är det dock på litteraturens bana,
som denna i så rikt mått begåfvade qvinna 
synnerligast har utmärkt sig. Hon har, bland 
annat, utgifvit en svensk litteraturhistoria på 
franska språket, samt på samma språk biografiska
notiser öfver <i>Leopold</i>, i hvars aftoncirklar hon
kallades <i>"madame Stael en miniature".</i> -- Det sä-
ges om henne i <i>Nyare Biografiskt Lexikon:</i> "Just
för sitt språks skull blefvo hennes skrifter icke
utan inflytande på den större uppmärksamhet
våra litteratörer och våra litterära förhållanden
på den tiden började vinna i det öfriga 
Europa, och man ser hennes <i>Notices sur la 
Litterature</i> etc. ännu ofta citeras af utländska 
författare, som vilja synas känna den svenska 
litteraturen." I sina yngre år såg öfverstinnan
Ehrenström flere konungar vid sitt bord och 
äfven på gamla dagar skedde henne den hedern,
att i sin boning få mottaga besök af 
konungarne Oscar I och Carl XV, jemte flera 
medlemmar af den kungliga familjen. <i>Så</i> har man
på ett ädelt sätt eftersinnat hur man skulle kunna 
glädja den nittioåriga ... <i>så</i> har man ock
lyckats, att strö blommor på hennes snöhöljda
vinterväg, dit dock snillets sol tränger med sina
värmande strålar, ty -- snillet vet ej af vinter,
af ålder, eller af <i>död</i>.

<b>Ejwor.</b> Så skall den qvinna hafva hetat, som
var hustru åt <i>Arngrim</i>, hvilken bodde på Bolmsö,
samt moder åt hans tolf grymma söner, om hvilka
det talas i sagan om <i>Hjalmar</i> och <i>Ingeborg</i>. --
Forntidshäfden gör så väl Arngrim som alla
hans söner till jättar. Den äldste, störste och
starkaste af de tolf bröderna säges hafva varit
<i>Angantyr</i>.

<b>Ek,</b> rotmästarehustru. -- På ett dragontorp i
trakten af Ädelfors guldgrufva i Alsheda socken
bodde rotmästaren P. Ek och hans hustru. Mannen 
utkommenderades i 1813--14 års krig och
hustrun med sin son Johan Gustaf stannade hemma 
vid torpet. Efter en tids bortovaro skref
dragonen hem till hustrun om det stora slaget
vid Leipzig, och detta bref uppläste den 5-årige
sonen för modern, hvilken så gladde sig åt att
gossen, som fått en högst klen undervisning, 
kunde läsa, att hon till belöning lofvade honom att få
studera. Äfven fadern biföll sedermera. -- Då
gossen vid 8 års ålder kunde blifva inskrifven i
Wexiö skola, begaf sig modern med den glade
sonen åstad till den 8--9 mil från deras hem
aflägsna staden. Men då hästen snart tröttnade,
vände sig den bekymrade modern, som, jemte 
några matvaror, endast medförde 2 riksdaler i 
kontant, till gossen med frågan, om han ej ville lemna
"läsningen", då han med sina redan inhemtade
kunskaper i läsning och skrifning möjligen kunde
blifva skrifvare hos ortens länsman. Sonen hade
då ett ögonblicks strid inom sig, men kärleken
till modern segrade. Han teg, vände sig bort,
men vände också kärran med den trötta hästen
mot hemmet. Då såg han en tår i moderns
öga, en tår, som sonen erkänner sig aldrig 
kunnat glömma. Hon gick in i gästgifvarehuset,
utanför hvilket färden af brutits, men kom snart
ut igen. Tåren var borta. I stället röjde sig i
blicken en fasthet och ett mod, sådant hos 
qvinnor endast moderskärleken och förtröstan till
Gud kunna skänka. Hon teg; men vände åkdonet 
mot Wexiö. Sonens lycka blef derigenom gjord 
och fäderneslandet vann i honom en
lärd man, professorn i latinska litteraturen i Lund
J. G. Ek, som dog 1862.

<b>Ekberg, Sofia,</b> testamenterade den 9 Maj 1859
en summa af 7500 rdr rmt till Allmänna Institutet 
för Döfstumma och Blinda. Denna, likasom hvarje 
förstärkning af tillgångarne, är just
i närvarande tidpunkt så mycket mera behöflig,
som direktionen redan beslutit att vid institutet
skall införas den i andra länder brukliga 
<i>talmethoden</i> för de döfstumma, hvaraf den närmaste
följden måste blifva ett ökadt antal lärare och
ökade kostnader.

<b>Ekegren, Catharina,</b> enka efter segelmakaren
Johan Henrik Godu, testamenterade år 1787 till
Catharina församlings kyrkoråd 5555 rdr 26 sk.
8 rst. specie, att användas till pensioner åt 
enkor, år 1789 till Catharina församlings fattighus
1400 rdr bco, år 1791 till hvardera af de öfriga
sex territoriella församlingarne i Stockholm 555
rdr 26 sk. 8 rst. rgs, till Maria församlings 
fattighus räntan af 1111 rdr bco, till Catharina
församlings fattighus 1333 rdr 16 sk. rgs, samt
till pensioner åt tjenstemäns enkor 6111 rdr
5 sk. 4 rst. rgs. Alla dessa donationer hafva 
erhållit det gemensamma namnet Goduska fonden.

<b>Ekehjelm, Sigrid,</b> dotter af underståthållaren
i Stockholm Bengt E., hade en högst obehaglig
och ärerörig process med sina svågrar, angående 
hennes enda barn, sonen <i>Crispin</i>. -- Sigrid 
Ehehjelm hade nemligen 1671, på Ekensberg i 
Södermanland, blifvit gift med Crispin
Flygge, generalinspektör öfver småtullarne i 
Sverige, Finland och underlydande herradömen, 
hvilken afled i Stockholm d. 19 Juli 1673. Hans
båda svågrar, samt deras barn, gladde sig åt,
att den rike Flygge dött barnlös, så att de måtte
få anamma hälften ur det rika boet, så väl i
löst som fast. Hur förargade blefvo de icke
emellertid, då fru Sigrid sju månader efter 
mannens död födde en son, den hon lät, efter hans
fader, kalla Crispin. -- Egennytta och rofgirighet 
förmådde då de båda svågrarne, borgmästaren i 
Christinehamn Olof Pehrsson och kyrkoherden 
Birger Carlberg, att begå en lika grym,
som usel handling. De stämde den unga enkan
inför rätta, påstående, att barnet, som hon 
<i>kallade</i> sitt, ej <i>var</i> hennes, utan att 
hon, för att åtkomma all egendomen, hade köpt 
det af en annan enka. Fru Flygge uppmanades 
derföre att leda i bevis, att hon verkligen hade födt den
lille Crispin till verlden. Detta blef henne icke
så särdeles svårt: hon vann processen och 
frikändes från beskyllningen om bedrägeri.

Värre gick det för hennes båda anklagare.
De dömdes från lif, ära och gods, men domen
mildrades dock, så, att de sluppo med ärans 
förlust, samt fängelse och böter. Kyrkoherden 
Carlberg skulle plikta 2000 daler silfvermynt och 
insattes i fängelse, der han ej länge uthärdade,
utan sjuknade, och erhöll då af ynnest och nåd
tillstånd att komma ut. Men han återfick aldrig
mer sin helsa, utan vistades ett helt år i 
Götheborg, sjuk, nästan döende; sorgen hade 
brutit hans både själs- och kroppskraft. Han 
återfick dock, genom några inflytelserika herrars 
bemedling, sin ära; men det kungliga brefvet 
derom hann ej att till Götheborg anlända förrän
ett par dagar efter den olycklige prestens död,
likväl före begrafningen. Hans broder, biskop
Carlberg i Götheborg, som jordfästade honom,
begagnade dervid dessa ord: "Af jord äst du,
min ärlige broder, kommen; till jord skall du,
min ärlige broder, åter varda; Jesus Christus
skall dig, min ärlige broder, uppväcka på den
yttersta dagen."

Sigrid Ekehjelm var tre gånger gift, första
gången med hofjunkaren Christian Stjernflycht,
andra gången med Flygge och tredje gången med
assessorn Marcus Cronström. -- Fastän hon 
varit mycket rik, dog hon likväl utfattig år 1700 i
Christinehamn och blef begrafven derstädes. 
Sonen Crispin Flygge dog 1680, 6 år gammal.

<b>Ekeman-d'Alesson, Hedvig.</b> Under detta namn
har en mystisk person blifvit sedd i Tyskland,
såsom <i>svensk</i> grefvinna.

Invid Saalefloden, en half mil ifrån Jena,
bodde år 1812 en skogvaktare under godset 
Gleissberg. Han hade fått befallning från hertigen af
Sachsen-Weimar, att uppmäta ett område åt en
dam, som nyss ankommit till slottet. Damen var
redan väntad under namn af den svenska grefvinnan. 
Hennes hela svit bestod af en tjenarinna och en 
yngling, som troddes vara hennes
son. Det anordnade stället kallas ännu den
"Svenska platsen". En tarflig åbyggnad uppsattes 
i denna enslighet. Byarne Kunitz och Golmsdorf, 
som ligga i närheten, lemnade matvaror
för det lilla hushållets behof, hemtade af 
tjenarinnan, som endast med möda gjorde sig 
begriplig, emedan hon talade ett främmande språk.
Grefvinnan lemnade aldrig sitt hem. Ynglingen
sysselsatte sig med ställets förskönande. Hertig
Carl August af Weimar gjorde någon gång besök
i det ensliga hemmet då han var ute på jagt.
Han dröjde ofta länge, och alla främmande voro
då alltid utestängda.

När Napoleons stjerna bleknat och de förbundne 
intågat i Paris, försvann damen ifrån
sitt hem; äfven sonen. Endast tjenarinnan var
qvar, och berättade då att hennes matmoder rest
till Wien, till <i>kongressen</i>. Hon hade bott på 
stället sedan år 1812.

Man har gissat att hon på ett eller annat
sätt tillhörde den i Sverige störtade dynastien.
Gustaf IV Adolf, veta vi, uppträdde också vid
kongressen, ehuru han, genom kejsar Alexander
fick alla sina anspråk tvärt nedtystade, till och
med oaktadt man trodde England vilja intercedera 
för honom.

Tjenstflickan flyttade icke långt derefter till
Jena, der hon fann skydd i professor Griesbachs
hus, hvarest hon lärer dött 1818. Sonen berättades 
hafva tagit tjenst vid ett husar-regemente,
men sedermera lefvat i München såsom lithograf,
under namn af Ekeman. Han dog ung, och efterlemnade 
en enka, som sedan gifte sig med
filologen Kopp.

På 1820-talet lefde i Stuttgard en enka med
namnet Hedvig Ekeman-d'Alesson, lika hemlighetsfullt 
som på Svenska platsen vid Jena. Hon
skall sagt sig hafva lemnat Sverige år 1809. Hon
talade med mycken anhängighet om Wasafamiljen 
och bar ett smycke, som troddes hafva tillhört 
någon af denna familj.

Man har trott sig i Sverige hafva spår som
kunde gifva en ledning för utredandet af den
hemlighetsfulla damens närmare lefnadsomständigheter, 
men det har hittills icke lyckats att
vinna någon sådan säkrare kännedom. Endast
hertigen af Weimar skulle kunnat framlägga 
förhållandet. Men det är emellertid sannolikt att
hon var svensk till börden -- om ock icke 
grefvinna, enär en sådan dams försvinnande från
Sverige väl bordt kunna blifva mer allmänt bekant.

<b>Ekenmark, Hedvig Christina</b> och <b>Lovisa Maria.</b> 
Hvem har ej hört omtalas Ekenmarkska
familjen, hvars medlemmar i öfver 50 års tid
gifvit undervisning uti af dem uppfunna konstväfnader?   
Familjen bestod af sex syskon, nemligen Johan Erik, 
född 1786 och död 1833, Gustaf, född 1792, död 1856, 
Johanna Sofia, född 1788, äfven död, och Gustafva 
Fredrika, född 1800, gift med kronofogden Gjerling och död
1859, samt ofvannämnda tvänne systrar Hedvig
Christina och Lovisa Maria. Denna konstväfvarefamilj 
har redan från början af detta århundrade
arbetat tillsammans och tid efter annan från 
trycket utgifvit större arbeten i väfnadskonsten med
mångfaldiga plancher. Det första arbetet utgafs
år 1817, det andra 1828, det tredje 1834 och
det fjerde 1846, hvarförutan flera mindre skrifter 
i samma ämne utkommit. Denna familjs
skicklighet i konstväfnader har vunnit mycken
uppmärksamhet och beröm; i dräller och mattväfnader 
inväfva de stora artistiska kompositioner, som 
förut blifvit ritade på stramalj, så väl
djur- som menniskofigurer, landskap och för 
öfrigt hvilka föremål som helst. Af 1828--29 års
rikets ständer fingo de en uppmuntran derför,
genom ett anslag af 4500 rdr, och äfven Norriges 
storthing har tilldelat dem 600 rdr, hvarförutan 
den kungliga familjen åtskilliga gånger understödt 
dem. I många år hafva de genomrest
Sverige och Norrige och gifvit undervisning i sin
konst uti de flesta städer, men för närvarande
hafva de sin väfnadsskola i Stockholm, uti 
hvilken undervisning meddelas. På den sista tiden
hafva de äfven lemnat undervisning åt elever från
Slöjdskolan, hvilken bekostat densamma af 
inkomsten från Wallmarkska donationen. -- De nu
lefvande systrarna, Hedvig Christina och Lovisa
Maria, ehuru åldriga -- den förra född d. 29
Januari 1797, den sednare d. 5 November 1795
-- försörja sig ännu af sina väfnadsarbeten och
sin undervisning deri. Få torde hafva så sträfvat 
och arbetat hela sitt lif igenom, som de,
utan att på gamla dagar hafva annan sparpenning, 
än det glada medvetandet, att hafva tillryggalagt 
ett nyttigt lif för det allmänna -- likväl en 
rikedom i deras fattigdom. Deras önskan
är nu endast den, att personer som hafva råd
måtte underhålla några elever hos dem, så att
de på gamla dagar ej må för hårdt pröfvas af
nöden.

<b>Ekestubbe, Dorothea,</b> dotter af assessorn 
Henrik Ekestubbe, blef 1672 gift med sin kusin, 
kapten Henrik Hästesko. Konsistorium i Åbo 
vredgades mycket öfver detta äktenskap, påstående,
att när så närskylda personer gifte sig med 
hvarandra, måste de ovilkorligen genom denna sin
himmelskriande synd ådraga sig Guds rättvisa
straff. Den andliga domstolen dömde dessutom
de så kallade brottsliga att bota 50 daler 
silfvermynt hvardera till domkyrkan i Åbo, 20 
daler till Wichtis kyrka och 10 daler till de 
fattiga; hvarjemte konsistorium utgaf en varning
till samtliga invånarne i länet, att ej följa 
sådana förkastliga exempel. -- Dorothea blef 
sedan enka och för andra gången gift, med 
kornetten Lydert Tastman.

<b>Ekman, Charlotta,</b> dotter af 
domkyrkokomministern i Åbo Fredrik E., är en ung 
sångerska, som under sommaren 1864 lät offentligen
höra sig i flera af Sveriges städer, och som 
blifvit mycket berömd så väl i Nya Dagligt 
Allehanda i Stockholm, som Götheborgsposten m. fl.
andra tidningar i Sverige. Enligt Åbo Underrättelser 
för den 13 Okt. 1864 ämnade hon derstädes gifva 
en konsert, som af tidningen mycket förordades.

<b>Ekmark, Catharina Christina,</b> var född 1762
och gifte sig 1793 med bataljonspredikanten 
Johan Uddén, som sedan blef kyrkoherde i 
Söderhamn. Fru Uddén hade namn om sig att vara
en skaldinna med temligen goda anlag. Ehuru
hennes poemer voro på sin tid med mycken 
välvilja mottagna, ligga dock de flesta af dem ännu
otryckta. Enka 1816, afled hon 1822.

<b>Ekorn,</b> pastorska. Uti Salvii beskrifning om
Upland, tryckt 1741, förekommer följande besynnerliga 
anteckning vid beskrifningen öfver Weckholms socken:

"Här kan jag ej gå förbi en märkelig ting.
På denna sockens kyrkogård, bredvid stigen, som
går åt kyrkan, står en lång påle med en i kors
påslagen brädlapp, af fast och varaktigt trä, och
är med mossa öfverväxt. Samma påle skall af
det tillfället vara ditsatt, som åtskillige i orten
veta att berätta, att en kyrkoherde, för vid pass
150 år sedan, varit i Weckholm, som hetat 
Melcher, hvilken haft den plägseden, att hvar 
afton, ehuru sent det också var, gå i kyrkan och
förrätta sina böner framför altaret. Hans 
hustru (af adliga slägten Ekorn) har icke särdeles
tyckt om en sådan kyrkogång, hvarföre hon en
afton sagt åt sin dräng: <i>Kära Lasse, om du vill
taga ett hvitt lakan öfver dig och ställa dig i 
vägen för far, när han går ur kyrkan, och skrämma
honom, så skall du få ett stop öl.</i> Drängen 
samtyckte och ställde sig jemte vägen då presten
kom ur kyrkan. Men när presten blef varse
detta spöke, har han genast med sin bön till
Gud så mycket åstadkommit, att drängen börjat
sjunka, hvilket presten sett och tänkt att han
skulle säga hvem han var, men som drängen teg,
har presten åter begynt bedja, då drängen 
sjunkit till midjan och ropat: <i>Det är jag, det är jag.</i>
Hvarpå presten svarat: <i>Nu är det för sent.</i> 
Drängen sjönk lefvande ned i jorden, der pålen 
sedan blifvit ställd till åminnelse deraf. Denne
kyrkoherdes hustru skall omsider blifvit begrafven 
i Håtuna kyrka, och man tror att det är
hennes lik, som ej kunnat ruttna, fast hon legat
der i långliga tider. Svepningen och kistan äro
alldeles förmultnade, men sjelfva kroppen med
dess muskler och senor väl behållna och ej det
ringaste skadade."

<b>Ekvall, Sofia Maria.</b> Denna qvinna, om 
hvilken det är både en skam och en sorg att säga,
det hon verkligen var född och uppfödd i Sverige,
måste dock här få sin plats; ty hon tillhör 
historien, på samma grund och af samma skäl,
som den ryktbara italienskan <i>Beatrice Censi</i>.

Nitton vintrar hafva snöat sedan den beklagansvärda 
tilldragelsen; men många hafva dock
ännu i friskt minne denna brottmålshistoria, som
i aderton eller nitton månaders tid berättades i
alla Sveriges tidningar och som var på en gång
den ohyggligaste och den anstötligaste, som 
någon svensk domstol haft att behandla.

I en af Smålands naturskönaste och mest
eende trakter ligger landtegendomen <i>Attarp</i>, som
då var skådeplatsen för så mycken både brottslighet 
och olycka. Stället är beläget på en höjd,
en mil från staden Jönköping, ej långt från stora
landsvägen, som leder från nämnda stad, förbi
Bränninge gästgifvaregård.

Kontrollören <i>Per Ludvig Ekvall</i>, i det allmänna 
känd för sin redbarhet i affärer, sin välvilja, 
humanitet och bildning, men med ett synnerligen 
passioneradt, melankoliskt lynne, hade
från Borghamn, der han förut bott, år 1844 flyttat 
till Attarp med sin familj, nemligen hustru
och sex barn.

Endast ett år hade familjen Ekvall bott på
Attarp och der gjort sig temligen fördelaktigt
känd, då, lika plötsligt och oväntadt som ofta
en naturens förhärjande storm, olyckans åskväder
med ens utbrast.

Onsdagen d. 28 Maj 1845 kände kontrollör
Ekvall sig illamående och plågades mycket, ända
till påföljande dagen, då sjukdomen af sig sjelf
upphörde. Ingen hade vid detta förhållande fästat 
någon särdeles vigt; man trodde att det varit 
förkylning och tänkte ej mer derpå. Men
endast åtta dagar derefter insjuknade han ånyo,
tillika med en af döttrarna, samt en af 
tjenstepigorna, Maja Stina Forsberg, hvilken redan 
samma dag, på aftonen, afled under svåra plågor.

Den till stället kallade läkaren uppgaf, att
kontrollör Ekvall led af förgiftningssymptomer,
hvarför läkaren skyndade att gifva honom motgift. 
Enahanda hade förhållandet varit med Maja
Stina Forsberg, hvars döda kropp af läkaren 
obducerades. Hon befanns hafva dött af 
förgiftning.

Från fredagsmiddagen, då Ekvall intog 
motgiftet, intill söndagsmorgonen, hade hans tillstånd
gradvis förbättrats; men då, efter förtärandet af
en half thékopp hafresoppa, började plågorna
ånyo, med den häftighet och påföljd, att 
patienten natten till måndagen afled.

Ehuru länsmannen redan dagen efter tjenstflickans 
död kommit till Attarp och der anställt
undersökning, hade dock ingen upplysning kunnat 
vinnas, förrän den dagen, då kontrollören
äfvenledes aflidit och då fru Ekvall anmälde, att
en annan tjenstepiga i huset, en helt ung flicka,
vid namn Hedda Thorman, möjligen skulle kunna
vara mörderskan. Hon hade, enligt fruns påstående, 
bestämdt blifvit <i>mor</i>, ehuru hon enständigt 
förnekat denna sin belägenhet. Kamraten
Maja Stina, som frun påstod hafva haft förtroende 
häraf och som, enligt hvad fru E. ville gifva
vid handen, äfven måtte varit Hedda behjelplig
vid mördandet af hennes barn, skulle sedan af
henne hafva med förgift blifvit afdagatagen, på
det hon ingenting måtte kunna yppa. Men nu
uppstod frågan: Om Maja Stina förtärt gift, <i>huru</i>
hade kontrollören, som nu var död, och hans
dotter, som redan lyckligtvis var på bättringsvägen, 
kommit att få med af detsamma?

Hedda Thorman förekallades och befanns, genom 
flera sammanstämmande intyg, alldeles oskyldig 
till förgiftningsbrottet. Deremot voro hennes 
svar, angående den andra beskyllningen, 
mycket sväfvande. Först nekade hon alldeles, men
gaf sedan anledning till tanken att hon blifvit
mor. <i>Var</i> denna tanke grundad? -- <i>Hade</i> hon
mördat sitt barn? -- Det var hvad man ej kunde
få reda på. Den unga qvinnan sattes i häkte,
tills vidare. Så äfven den ene, adertonårige,
sonen.

Ändtligen blef det dock till fullo utredt, att
giftet varit blandadt i spenat, som till en 
middag blifvit lagad åt herr Ekvall. Frun sjelf hade
tillredt den, Maja Stina Forsberg, som var 
kökspiga, hade skrapat pannan och dervid kommit
att förtära en god del af den arsenikblandade
maten; dottern deremot, som endast förtärt hvad
fadern på sin tallrik qvarlemnade, hade, ehuru
plågad af samma sjukdomssymptomer, som de
båda öfriga, likväl småningom tillfrisknat.

Icke hade den omnämnde sonen tillagat spenaten, 
ej heller hafresoppan, hvaraf kontrollören
sista gången förvärrades och påtagligen ljöt 
döden. Deremot blef det bevisadt, att Sofia 
Ekvall, husets äldsta, nittonåriga dotter, i 
hemlighet skickat att hemta arsenik på apotheket i
Jönköping, under uppgift, att hon dermed ville
taga fläckar ur en sidenklädning. Derjemte 
kommo en mängd andra besynnerliga omständigheter
i dagen, lika förfärliga att tänka sig, som 
omöjliga att här nedskrifva, men hvilka så småningom
vände misstankarne från Hedda Thorman på Sofia. 
Snart gick det derhän, att Sofia sattes i
häkte, hvaremot hennes broder tills vidare 
frigafs.

Fru Ekvall förhördes också gång efter 
annan, vid många extrating, och de upplysningar,
som erhöllos, voro för henne allt mer och mer
besvärande. Men för de minderåriga barnens
skull tilläts det henne att vistas på fri fot och
se om sitt hus.

Den stackars Hedda Thorman, hvilken måtte
varit ovanligt klen till förståndet, bekände 
stundom på sig att hon skulle i en gödselhög hafva
nedgräft sitt barn lefvande, stundom åter 
förnekade hon helt och hållet, att hon någonsin födt
något sådant till verlden. Det fanns äfven ögonblick 
då hon med en till fånighet gränsande enfald 
yttrade, att hon väl måste taga på sig det,
hvarför man beskyllde henne, så att det, såsom
orden föllo, "måtte bli slut på't".

Sofia Ekvall var förlofvad. Hon nekade ihärdigt 
för all delaktighet i förgiftningsbrottet, men
blef dock så komprometterad, att hon snart 
befanns påtagligen saker. Fadern, som under 
verkan af det rus han allt oftare skaffat sig, varit
hård mot sin omgifning, samt dessutom nekat
sitt samtycke till Sofias föreslagna giftermål, hade
hon velat undanrödja, ingen annan, fastän två
andra personer af våda fått med af giftet. Så
troddes det till en början. Det blef dock sedermera 
sagdt, att Sofia, i moderns åsyn och med
hennes samtycke, med arsenik beströdt en smörgås, 
den de gifvit Maja Stina Forsberg att äta.
Den unga flickan satt länge häktad och bekände
sig slutligen hafva med arsenik afdagatagit sin
far, hvaremot hon på det ifrigaste försvarade sin
mor, påstående <i>henne</i> vara alldeles oskyldig.

Men mot fru Ekvall hopades allt flera och
flera bevis om brottslighet, ja, alltför många, för
att hon skulle kunna fritagas, och slutligen 
började äfven Sofia att tala ur en helt annan ton
än förut. I stället att, såsom hon dittills gjort,
på det ifrigaste försvara modern, började hon nu
anklaga henne såsom sin medbrottsling, påstående 
att de båda, mor och dotter, varit i samråd 
om att mörda familjefadern.

Fru Ekvall nekade ännu, bedyrande sin
oskuld, och började att bittert förebrå Sofia 
hennes både grymhet och nedrighet, att genom en
så beskaffad osanning draga sin egen mor i 
förderfvet.

Men Sofia förblef dock vid sin sednaste 
bekännelse, påstående, att hennes mor ej allenast
förgiftat spenaten, hvaraf Ekvall åt, utan äfven
varit med om att förgifva Maja Stina Forsberg,
samt slutligen att hon lagt arsenik i den 
hafresoppa, hvaraf kontrollör Ekvall, efter påbörjadt
tillfrisknande, åter kände sig så sjuk och slutigen 
dog. Äfven om det aldraförsta förgiftningsförsöket, 
hvilket Ekvall dock segrande 
genomgick, skulle, efter Sofias påstående, mor och 
dotter varit i komplott. -- Fru Ekvall fortfor dock
att under gråt och stora gester neka för beskyllningen.

Den ända till fånighet enfaldiga Hedda Thorman 
återtog ännu en gång helt och hållet sin
bekännelse, frikändes slutligen helt och hållet
och blef från målet skiljd.

Alla de ovedersägliga bevisen för, att någon
stackars varelse blifvit född och afdagatagen,
återföllo från Hedda Thorman på Sofia Ekvall,
som dock fortfor att neka och kunde i detta ej
öfverbevisas.

I trots af alla Sofias uppmaningar till modern, 
att fritt och öppet bekänna sin delaktighet
i brottet, fortfor denna dock att ihärdigt förneka
all vetskap om förgiftningen och undgick således
allt verldsligt straff.

Och Sofia, den olycksaliga flickan, detta rysliga 
inbegrepp af allt ondt, allt lågt och uselt,
blef dömd att halshuggas, men sökte nåd hos
konungen, som förskonade henne från dödsstraffet, 
tillåtande henne försona sitt brott med 28
dygns vatten och bröd, uppenbar kyrkoplikt samt
tukthus för lifstiden. Der yttrade hon likväl på
tillfrågan hvarför hon satt fången: "<i>misstänkt</i> för
fadermord!",

Så slutades ändtligen denna på sin tid så
ryktbara rättegång, som i mer än halftannat års
tid sysselsatte den allmänna uppmärksamheten.

<b>Eleonora Catharina.</b> Yngsta dotter af 
pfalzgrefve Johan Casimir och prinsessan Catharina
var denna Carl IX:s dotterdotter, Carl X Gustafs
syster och Gustaf II Adolfs systerdotter född d.
17 Maj 1626 och således jemnårig med sin illustra 
kusin drottning Christina. Hon säges hafva
varit af naturen begåfvad med ett ljust hufvud
och mycken fattningsgåfva, hvarför hon ock var
Christinas käraste studiekamrat, under de få år,
som denna läste tillsammans med sina kusiner
Maria Euphrosina och Eleonora Catharina, för
biskop Johannes Matthiæ, jemte flera lärare af
den högsta bildning.

Prinsessan Eleonora utgjorde en motsats till
sin blott ett år äldre syster Maria, som alltid
var förståndig, stilla och sedesam, då deremot
Eleonora var en liten yrhätta. Skada för de
unga prinsessorna var det -- ja, en oerhörd,
oberäknelig skada, att deras förträffliga mor, 
prinsessan Catharina, dog då de voro fjorton och
tretton år gamla, samt att deras äldsta syster,
prinsessan Christina Magdalena, som var tio år
äldre än Maria Euphrosina, snart derefter 
lemnade dem, för att förmäla sig; de hade ju båda
så väl behöft en vän, rådgifvarinna och 
ledarinna på den lysande, men farliga väg de hade
att vandra och vid ett hof, sådant som den unga
drottning Christinas.

Också bestod Eleonora Catharina icke länge
profvet. Hon missbrukade sin frihet, bortfördes
i nöjenas hvirfvel och lät passionen springa bort
med förnuftet.

Redan vid fjorton års ålder, 1640, fick hon
en friare, hertig Fredrik af Hessen-Eschwege,
som dock fick afslag af hennes far, hvilken tyckte
honom vara allt utom passande för den yra,
tanklösa Eleonora, ty Fredrik hade namn af att
vara "ostadig, egensinnig och påflugen". 
Emellertid lärer dock hans kärlek hafva varit af rätta
sorten, ty han återkom efter flera år och 
förnyade sitt frieri; och som han under tiden lärer
hafva stadgat och förbättrat sig, blef han 
förlofvad med sin kärleks föremål och bröllopet 
firades med stor pomp och ståt på sommaren
1646. Prinsessan Eleonora var då redan tjugo
år gammal.

Men om brudgumen härvid var <i>verkligt</i> glad
och hyste en hel himmel af lycksalighet i sitt
hjerta, så var brudens glädje deremot endast
<i>låtsad</i> och den arma hyste i <i>sitt</i> bröst en hel 
afgrund af <i>qval</i>. Härom må man bäst kunna dömma, 
då man får veta, att hon, just sedan hon
blef förlofvad, bar under sitt hjerta en pant
af den lika olyckliga, som skamliga kärlek,
hvars föremål var ingen annan, än en fransman, 
vid namn Beschon. -- Den olyckligt brottsliga 
prinsessan lärer, snart efter sin ankomst
till det nya hemmet, hafva bekänt 
alltsammans för sin gemål, som visserligen förlät 
henne och sökte öfverskyla saken så godt han
kunde, men som deremot aldrig mer kunde 
finna sig lycklig. Också undertecknade han städse
sina bref till gemålens närmaste anförvandter
med <i>Fredéric le malheureux</i> (Fredrik den olycklige). 
Han dog bokstafligen af sorg, efter några
års tvinsot, 38 år gammal. Hans gemål 
öfverlefde honom i 37 år och dog först 1692, nära
67 år gammal. -- Hon hade ingen son, men
tvänne döttrar, af hvilka den ena, <i>Juliana</i>, trädde
i moderns fotspår, förspillde den höga lycka, hvartill 
hon af mäktiga anförvandter blifvit utsedd,
och föll sedan allt djupare och djupare. (Se art.
<i>Juliana.</i>}

<b>Elfving, Hilda,</b> dotter af lektorn vid Stockholms 
gymnasium J. J. Elfving, föddes den 8
Sept. 1827. För sin utmärkta skicklighet som
lärarinna fick hon utmärkelsen att undervisa
hennes kongl. höghet prinsessan Lovisa från
år 1857 till 1860. Då <i>Seminarium för bildandet
af Lärarinnor</i> år 1861 inrättades i Stockholm,
antogs mamsell Elfving såsom dess första 
föreståndarinna -- ett ansvarsfullt och 
maktpåliggande kall, som hon till stort gagn och allas 
belåtenhet bestred till 1863, då hon ingick 
äktenskap med handlanden Pontus Kobb i Götheborg,
till hvilken stad hon då afflyttade. -- Mamsell
Elfving fick ett anslag af staten å 1200 rdr för
att besöka utländska bildningsanstalter för flickor, 
och företog denna resa sommaren 1862, då
hon i Tyskland, Schweitz och Frankrike inhemtade 
kunskap om dessa länders undervisningsanstalter 
för bildande af lärarinnor, dock säkerligen förut 
vida mera bildad genom sin utmärkte faders ledning.

<b>Elin,</b> en nunna i Wreta kloster och konung
Magni dotter. Hon insattes i denna berömda
klosterskola, för att inhemta den tidens nödiga
kunskaper, det vill säga <i>"taga bok i hand, då
sol går upp"</i>, samt <i>"fasta från laster, men ej från
nödtorftig spis"</i>. Hon blef från klostret bortröfvad 
af Sune Folkunge med trettio svenner och
förd till Ymseborg, men återtogs af sin broder
Oler. Då modern fick se henne åter vid sin
gård, sade hon:

<tab>"Och tacka nu Gud, liksom du bör!
<tab>Din broder han tog dig igen, med'n du var mö."

Om detta klosterrof finnes i Arwidssons Svenska 
Fornsånger, 1:a delen, pag. 186, en uppteckning, 
gjord i Östergöthland.

<b>Elisabeth.</b> Dotter af konung Johan II;
1501 förmäld med kurfursten af Brandenburg
Joachim I. -- En rysk prins, Wasiley Iwanowitsch,
hade förut, 1499, begärt hennes hand, men fått
afslag.

<b>Elisabeth.</b> Gustaf I:s yngsta dotter, född
1549 och år 1581 förmäld med hertig Christopher 
af Mecklenburg, sedan biskop af Razeburg.
Hon hade förut haft en vida förnämare friare,
nemligen konung Henrik III i Frankrike, som
1574 skickade Pinart såsom ambassadör till svenska 
hofvet, att formligen begära den då tjugofemåriga 
prinsessan Elisabeth. -- Underhandlingen afstannade 
dock snart, emedan romerska stolen blandade sig i 
saken med erinran om, att en katholsk konung ej 
borde förmäla sig med en kättersk prinsessa. Hon dog 
i Upsala 1597 och blef derstädes begrafven 1598. 
Hade blott en dotter, <i>Margaretha Elisabeth</i>, som blef 
förmäld med Johan Albert II af Mecklenburg.

<b>Elisabeth Amalia.</b> Pfalzgrefven Johan Casimir 
af Zweibrücken, i svenska historien bekant
såsom förmäld med konung Carl IX:s äldsta dotter, 
prinsessan <i>Catharina</i>, hade med henne flera
barn, deribland <i>Elisabeth Amalia</i>, född i Strassburg 
1621; hon var det andra barnet i ordningen;
dog på Stegeborgs slott 1628, sju år gammal,
och ligger begrafven i Linköping.

<b>Elisif,</b> nunna i Riseberga kloster. Den 
ärevördige biskop Nils Hermansson i Linköping,
som dog 1391, skildrar, jemte sin samtids 
personer och händelser, ofvannämnda nunna i en
visa: Konung Albrecht låter en af sina tyskar
röfva ur nämnde kloster en dotter af riksmarsken
Erik Puke. Snart sågs också den förolämpade
marsken i spetsen för hären vid Falköping, der
Albrecht blef slagen och Unionens idé uppfattad
såsom det säkraste medel att göra Skandinavien
oberoende af den öfriga verlden. Tärnan blef
uppoffrad.

<tab>Bernhard han seglar i böljorna  blå, Hans segel de stodo så spända,
<tab>Stolts Elisif fäller swa mången tår Alt öfver sitt stora elände.
<tab><tab>Herre Christ radi fyr oss allom.

Men en storm uppstår, sönderslår skutan och
störtar Bernhard i djupet, men underbart vagga
böljorna Stolts Elisif till Gottlands ö. En fiskare
förde henne till Wisby kloster, der biskop Nils
befann sig. Han ledsagade henne väl till Riseberga 
åter, men blott för att se henne, då nästa
morgonrodnad viste sig, arla och röd, sända sin
själ till himmelrikets "öde" (boning). Enkelt
berättar han och slutar:
<tab>Dhet vil jag sägja försann Dhet alt mitt hjertha rörde,
<tab>Jag Biskop Nils är samma man, Som detta skref och hörde.
<tab><tab>Herre Christ radi fyr oss allom.

<b>Elvius, Anna Maria,</b> gift med astronomie
professorn M. Strömer, var ett mycket beläst
och vittert fruntimmer. Då hon blef enka skänkte
hon till Wetenskaps-Akademien sin mans 
mathematiska böcker, samt gjorde, tillsammans med
den aflidnes syskon, 1787, en donation, hvaraf
räntan anslogs till premium för en vetenskaplig
frågas besvarande.

<b>Enbom, Christina Wilhelmina,</b> lyrisk 
skådespelerska, hade en stark, fyllig och klangfull röst
och utförde, såsom premiersångerska, ganska
stora och maktpåliggande roller, under många
år och i en mängd operor. Född 1804 blef hon
vid 20 års ålder aktris, men tjenstgjorde såsom
sådan endast i tvänne år, då hon helt plötsligt
och till allas förvåning, man skulle nästan kunna
tillägga <i>till hennes egen också</i> -- blef gift med
kapten Anders Lindeberg, den store och namnkunnige 
politiske skriftställaren. -- Fru Lindeberg tog 
afsked från scenen, troligen i tanka att
aldrig mera träda öfver dess tiljor; men i ödets
bok var annorlunda beslutadt. I fyra år fortfor
deras äktenskap under missämja, då den längesedan 
beslutna skiljsmessan ändtligen verkställdes. 
Fadern behöll de båda barnen, en son och
en dotter, och modern återvände till scenen, der
hon 1830 tog nytt engagement, nu under namn
af fru <i>Enbom</i>. -- Vi känna ej anledningen 
hvarför hon 1841 ånyo frånträdde theatern, endast
att hon var borta derifrån i nio års tid, eller
till 1850, då hon åter tog engagement och 
tjenstgjorde till 1857, då hon för alltid slutade sin
konstnärsbana, på hvilken hon under årens lopp
gjort stora och berömliga framsteg. -- Fru 
Enbom hade blifvit elev 1819 och hennes första 
debut var som <i>Lise</i> i <i>Lilla Matrosen</i>, 1823; 
sedermera var hennes förnämsta roll <i>Nattens Drottning</i>
i <i>Trollflöjten</i>.

<b>Eneqvist-Biondini, Mathilda,</b> svensk sångerska, 
bördig från Gottland, reste till kontinenten,
för att utbilda sina utmärkta musikaliska anlag,
och blef elev vid pariserconservatoiren, der hon
studerade sång under Masset och lyrisk deklamation 
under Levasseur, samt vann tvänne pris. Hon blef i 
Paris, 1863, engagerad vid Italienska Operan, der 
hon med mycket bifall uppträdt i <i>Adalgisas</i> roll i 
<i>Norma</i>, med flera sångpjeser.
Alla utlandets musikrecensenter sätta henne i ett
bland de främsta rummen, i fråga om nutidens
sångerskor. -- År 1862 uppträdde hon å Kungl,
theatern i Stockholm med åtskilliga bravourartade 
sångnumror, och 1863 sjöng hon på en
musiktillställning i London till firande af 8:de
årsdagen af det Tyska hospitalets inrättande 
derstädes. -- Att hon i Sverige och på sin hemort
hette endast <i>Eneqvist</i> är naturligt; men i de 
södra länderna, der det nordiska namnet föll sig
svårt, om ej omöjligt att utsäga, erhöll hon 
namnet <i>Biondini</i>, troligen för det hon är blond, och
fogade det sedan till sitt ursprungliga namn, så
att hon nu allmänt kallas <i>Eneqvist-Biondini</i>.

<b>Engsten, Anna Maria.</b> En tjenstflicka, född
i Fernbo socken i Westmanland, följde vid 28
års ålder sin husbonde, dåvarande kaptenen och
riddaren vid kongl, arméns flottas eskader, 
sedermera majoren Paul H. Scharff, under 1790
års krigsexpedition.

Under reträtten ifrån Wiborg och Björkösund, 
den 3 Juli nämnde år, var hon tillika med
fem båtsmän på en af kronan uppköpt Roslagsbåt, 
som utom kaptenens saker hade ombord 40
tunnor ärter och några får för kronans räkning.
De voro ej väl i sjelfva genombrytningen af 
kejserliga ryska flottan, förrän en fiendtlig 
stångkula träffade detta fartyg, krossade båda sidorna
af kajutan, gjorde tätt utmed vattenbrynet en
ganska vid öppning på båda sidor och dödade
ett får, som krupit dit in. Denna olyckshändelse 
jemte kanonernas oupphörliga knallande
bragte båtens besättning i ett förskräckligt läge,
så att båtsmännen beslöto att rädda sig på en
liten båt, som tillhörde fartyget. Ehuru 
båtsmännen erbjödo Anna Maria att följa dem, 
beslöt dock den modiga flickan, att heldre blifva
ett rof för fienden, än öfvergifva sin herres 
saker; hon qvarblef således ensam på detta fartyg,
som behöfde åtminstone två mans besättning för
att kunna manövreras och dessutom hade en
skada i fören, hvarigenom en stor mängd vatten
inströmmade. Dertill drefs det nu af väder och
vind, ty båtsmännen hade strukit seglen. Hon
började nu försöka allt, för att blifva räddad.
Hon uppsökte under ett oupphörligt kulregn de
tåg, hvarmed seglen skulle hissas, men hennes
styrka tillät henne icke att hissa dem högre än
på halfva masten, hvilket var hennes lycka, ty i
annat fall hade fartyget kunnat kantra, emedan
der snart uppstod en hård vind. Derefter tog
hon en del af sina kläder och stoppade i hålen
på fartyget, på det att vattnet ej skulle för starkt
inströmma, satte sig sedan vid rodret, hvarifrån
hon som oftast måste gå till pumpen. Under
detta hennes arbete ansatte en rysk fregatt henne
med oupphörlig eld, men lyckan står dem djerfvom 
bi, denna fregatt stötte på grund och måste
upphöra med sin eld. Hon började nu i mörkret 
komma närmare svenska kusten och ankrade
slutligen i närheten af Svensksund, sedan hon
under många faror fört fartyget omkring 7 à 8
mil. När konung Gustaf III blef underrättad
härom, gaf han henne en summa af 50 riksdaler
jemte ett hederstecken, bestående af en 
silfvermedalj med inskrift för <i>tapperhet till sjös</i>, att i
blått band bäras på bröstet.

<b>Erikson, Maria Charlotta.</b> I ett större galleri, 
fullt af vackra fruntimmersporträtter, vandrar 
den skönhetsälskande betraktaren länge af
och an, rådvill huru han skall bedömma och åt
hvilketdera af de älskliga bilderna han skall gifva
skönhetens pris. Så ock inom konstens Pantheon,
inom minnets galleri. Vi se der en mängd bilder, 
alla olika och dock alla lika intagande, och
vid hvar och en, framför hvilken vi stanna med
vårt minnes synglas och vår fantasis blick, 
utropa vi ovilkorligen: <i>denna är den skönaste!</i>

Till sådana betraktelser ledas vi ofrivilligt
vid tanken på fru <i>Erikson</i>, denna lika stora som
intagande skådespelerska, som länge utgjorde en
bland vår svenska talscens förnämsta prydnader.
Såsom ung prisades hon för sitt <i>naiva</i>, såsom
äldre för sitt <i>nobla</i>, spel; ständigt slog hon an
och behagade och ryckte åskådaren med sig,
och om den finhet, hvarmed hon uppfattade och
återgaf de åt henne anförtrodda mångfaldiga,
olikartade rollerna, var blott <i>en</i> röst.

Maria Charlotta Erikson föddes den 11 
Februari 1794 och blef aktris 1812, samt var i
denna egenskap anställd vid kungliga scenen ända
till 1834, då hon erhöll afsked med pension, samt
förband sig att då och då fortfarande uppträda,
ehuru mot särskildt honorarium, i de roller hon
sjelf utvalde och dem hon fann för sig bäst 
passande. -- Så fortfor hon länge att med sitt 
sceniska mästerskap hugna den stockholmska 
publiken, som, tacksamt erkännande hennes 
bemödanden för dess nöje och själslyftning, tyckte sig
aldrig nog kunna prisa och beundra hennes fina
takt, jemte den ledighet, mjukhet och elegans,
ja -- man skulle nästan kunna säga <i>salongsvana</i>,
hvarmed hon rörde sig på tiljan.

Man hörde Charlotta Erikson aldrig såsom
flicka omtalas med något slags utmärkelse; nej
-- man hörde henne icke alls omtalas. Troligen
just vid samma tid, som hon upphörde att vara
elev och ingick som aktris vid scenen, skedde
hennes giftermål med chormästaren Wikström
(som ännu lefver, vid 86 års ålder). De äldre 
bland våra läsare hafva ännu i friskt minne
de triumfer, som den unga fru Wikström skördade, 
särdeles i ett litet stycke, kalladt 
<i>Sömngångerskan</i>, der hon föreställdes 
vandrande i sömnen, ja, talande, handlande, 
slutligen <i>dansande</i>, allt med half öppna ögon 
och denna själlösa, besynnerliga blick, som är 
sömngångarne så egen; eller, snarare, <i>ingen 
blick alls</i>, men med ögonen stelt rigtade åt ett 
och samma håll, utan att någonsin blinka. Detta 
utförde fru Erikson så mästerligt, att applåderna 
aldrig ville taga slut och stycket gafs oräkneliga 
gånger, ständigt för fullsatt hus.

Äktenskapet mellan chormästaren Wikström
och hans vackra, firade fru var dock långt ifrån
lyckligt och de beslöto derföre att upplösa 
detsamma. Skilsmessan skedde 1820, hvarefter den
frejdade aktrisen kallade sig fru <i>Erikson</i>.

Fru Erikson lefde till 1862, d. 21 April, då
hon dog i Düsseldorf, 68 år gammal.

<b>Eugenia.</b> -- <i>Charlotta Eugenia Augusta 
Amalia Albertina</i>, prinsessa af Sverige och Norrige,
och enda dottern af konungaparet Oscar och Josefina, 
är född den 24 April 1830. -- Hvarje
svensk känner den ädla prinsessan; äfven de,
som aldrig haft lyckan att se henne personligen,
känna henne dock, och att <i>känna</i> är detsamma
som att <i>älska, vörda</i> och <i>beundra</i> henne. -- Det
är icke smickrets röst, som här höjer sig; det
är det rättvisa erkännandets; ty många, många
äro de, som innerligen välsigna den hulda 
prinsessan för välgerningar från hennes hand.
Prinsessan Eugenia har, oaktadt all den
varma kärlek, som städse varit af hennes 
närmaste slösad på henne, likväl haft en glädjelös
ungdom, i det att hon alltifrån sitt tjugoandra
år varit nästan beständigt sjuk. Från det att
hennes högtälskade, med henne mest 
sympathiserande broder, H. K. H. prins Gustaf, till sina
höga anförvandters och hela rikets sorg så 
hastigt bortrycktes af döden, i sin skönaste ålders
blomma, har prinsessan Eugenia ej fått njuta
någon stadigvarande helsa. Man påminner sig
huru den milde kung Oscar och hans älskliga
dotter på en gång sväfvade nära grafvens rand,
huru folket gick i ängslig bäfvan, att nödgas 
begråta dem båda. -- Den unga prinsessans kraft
blef för alltid bruten, och aldrig mer 
uppblomstrade hon till hvad hon förr var. Men 
tålamodet, undergifvenheten och den sanna gudsfruktan,
som utgöra grunddragen i den ädla konungadotterns 
karakter, hafva icke svigtat, de hafva af
plågor och ömma förluster endast blifvit mera
profvade, mera glänsande, likt guldet, som 
luttras i elden. -- Prinsessan Eugenias enda glädje
är att göra godt, och hon gör det med förstånd
och urskiljning. På sitt älskade <i>Fridhem</i>, som
hon sjelf låtit bygga, mellan skogen, klipporna
och hafvet, i en af Gottlands skönaste trakter,
har prinsessan tillbragt flera somrar efter 
hvarandra, och en hvar, som der haft den lyckan att
komma i den goda furstinnans närhet, kan ej
nog berömma hennes nedlåtenhet utan tvång,
hennes välgörenhet utan skryt, hennes djupa och
sanna religionskänsla utan fromleri.

Liksom alla medlemmarne af denna konungafamilj 
är prinsessan Eugenia af naturen rikt utrustad 
med æstetiska anlag. Hennes musikaliska
talang har länge varit känd och värderad, och
med sann glädje mottages inom tonernas verld
de kompositioner H. K. H. ännu då och då 
låter bland allmänheten utgå, såsom en vänlig 
helsning från slottsgemaken. -- Att prinsessan är
lika hemma i konsten att modellera, som i 
tonkonsten, är kändt; och äfven inom poesiens 
område är hon långt ifrån främmande.

<b>Eugenia Bernhardina Desideria.</b> Denna milda,
allmänt älskade drottning, som i sin ungdom lärer 
hafva varit särdeles vacker, föddes i Marseille 
d. 8 November 1781 och var yngsta dottern af en 
rik bankir, vid namn Clary. -- Man
säger att kejsar Napoleon I skulle, i ungdomen
och innan man anade hvad af generalen i en
framtid kunde blifva, hafva friat till den unga
Desideria Clary, men att hennes far, som redan
några år förut bortgift sin äldsta dotter Marie
Julie med Josef Bonaparte, Napoleons äldre 
broder, skulle tvärt afvisande hafva svarat: "Jag har
nog af <i>en</i> Bonaparte inom min familj." Napoleon 
och Desideria påstås dock, i trots af hennes 
fars vägran till deras förening, hafva varit
hvarandra fortfarande tillgifna. -- Det påstås
äfven, att den sedermera i Stockholm så allmänt
bekante och högt aktade direktören Carl 
Arfvedsson skulle, då han, såsom en väluppfostrad 
yngling, gjorde resor i främmande länder, hafva 
någon längre tid stannat i Marseille och funnit sig
särdeles väl i bankiren Clarys hus, der han 
åtnjöt mycken vänlighet, samt att han smått 
förälskat sig i husets yngsta, intagande dotter. 
Arfvedsson reste emellertid vidare söderut och hela
saken glömdes -- eller åtminstone omtalades
icke vidare, tills de båda vid långt framskriden
ålder återsågo hvarandra på en börsbal i Stockholm, 
hon såsom Sveriges drottning, han såsom
en bland den svenska börsaristokratiens mest
framstående män, då drottningen skulle hafva
glädtigt erinrat honom om längst förflutna tider.

Desideria var, efter Napoleons frieri och 
innan hon ännu fyllt sexton år, förlofvad med den
sedan vid ett upplopp i Rom mördade generalen
Duphot.

Den enda konst Desideria med förkärlek
omfattade och idkade, den, hvari hon excellerade,
var dansen. Den skänkte henne i ungdomen och
äfven sedan ungdomen var förbi det största nöje.
För denna talang lämpade sig också särdeles
lyckligt hennes fötter: de voro, att döma efter
hennes skobonader, de minsta som hos ett 
fullvuxet fruntimmer kunna ses.

Sedan Desideria Clary, kort efter general
Duphots död, äfven förlorade sin far, vistades
hon hos sin svåger och syster, Josef och Julie
Bonaparte. Det var der hon gjorde bekantskap
med generalen Jean Baptiste Bernadotte, en 
bekantskap, hvilken af många skäl gynnades af 
Desiderias svåger. Den ledde till ömsesidig kärlek
och slutligen till giftermål d. 16 Aug. 1798.
Året derpå, d. 4 Juli, föddes de unga 
makarnes <i>första</i> barn, som också förblef det <i>enda</i>,
nemligen sonen <i>Oscar</i>, så kallad, derföre att den
redan då store och mycket betydande general
Bonaparte, som var utsedd till hans gudfader,
med förtjusning läste Ossians sånger, der 
namnet Oscar förekommer.

Sedan, då Napoleon såsom kejsare hade 
högsta makten öfver Frankrike i sina händer, 
upphöjde han Bernadotte år 1804 till prins af 
Ponte-Corvo, med titel af <i>"Altesse Sérénissime"</i>.

Då prinsen af Ponte-Corvo (sedermera 
konung Carl XIV Johan) år 1810 anlände till Sverige,
såsom thronföljare, kom han ensam, och höll här
sitt intåg i Stockholm d. 2 November, men 
Desideria qvarblef tills vidare i Frankrike. Först
vid början af år 1811 kom hon efter till Sverige,
åtföljd af sin son, arfprinsen Oscar, då på tolfte
året gammal.

Men hennes vistande här blef icke långvarigt, 
hon återvände snart till sitt älskade Frankrike 
och det för henne så kära Paris. Kronprinsessan 
var en glödande fransyska och den
kalla norden torde hafva varit lika menlig för
hennes lynne som för hennes helsa. Icke heller
visade sig den gamla enkedrottningen henne 
särdeles bevågen: de förstodo ej rätt hvarandra och
der blef ingen harmoni dem emellan. Men 
äfven troddes prinsen velat ega någon som i 
Paris , verldshändelsernas dåvarande brännpunkt,
kunde närvara och vaka öfver familjens fördelar.

Äfven sedan Carl XIII dött och Carl Johan
intagit hans thron, hvaraf följde, att Desideria
var Sveriges drottning, fortfor hon att bo och
vistas i Paris, ända till år 1823, då Sveriges
blifvande kronprinsessa, prinsessan Josefina af
Leuchtenburg, inkom till Sverige. Drottningen
beslöt då att göra sin sons intagande brud 
sällskap hitöfver, i afsigt att qvarstanna för alltid.
För hela svenska nationen var detta en 
öfverraskning. Fullt säkert är det icke, om den länge
saknade gemålens återkomst hit icke äfven för
konung Carl Johan sjelf var en oväntad händelse.
Han emottog henne emellertid med synbar 
belåtenhet, äfvensom han under hela sin 
återstående lefnad bemötte henne med största 
uppmärksamhet, likasom hon å sin sida i honom och
sonen ansåg sig ega sitt allt.

Många gissningar angående hennes långa 
utrikes vistelse har man uppgjort. Måhända skulle
den kunna förklaras redan af hennes obeslutsamhet 
och stora <i>fruktan för att passera öfver vatten</i>.
Åtminstone vet man att sådan farhåga i många
år omintetgjorde hennes uppsåt att göra ett be-
sök i Paris. Många gånger var resan afgjord,
men inställdes. Hon fruktade till och med för
att passera Öresund och Belterna.

Den goda prinsessan Sofia Albertina lefde
ännu vid drottningens hitkomst och gladde sig
åt att på sina gamla dagar se det i så många
år fåtaliga och temligen tysta hofvet upplifvadt
och prydt med tvänne älskvärda damer af den
högsta rangen. Hon och drottning Desideria
blefvo nu de bästa vänner.

Sex hela år förflöto dock emellan drottningens 
andra hitkomst och hennes kröning, som
skedde i Stockholm den 21 Augusti 1829. 
Såsom regerande drottning fortfor hon till 1844,
då konung Carl Johan dog.

Drottning Desideria omfattade med mycken
godhet flera af vårt lands, synnerligast vår 
hufvudstads, välgörenhetsinrättningar och visade sig
mot dem ganska frikostig. Äfven många unga
konstnärer fingo af henne hjelp och understöd.

Såsom enkedrottning lefde Desideria stilla och
indraget, och värderades allmänt för det att hon
<i>aldrig</i> blandat sig i politiken eller i andra intriger.
Hon gladde sig mest åt musik och åt sina kring
henne uppblomstrande barnbarn, hvilka, jemte
den alltid så ömt älskade sonen och hans gemål,
städse omfattade henne med den innerligaste 
kärlek, vördnad och uppmärksamhet. Hon afled helt
hastigt d. 17 December 1860, nära 80 år gammal,
och ligger begrafven i Riddarholmskyrkan.

<b>Euphemia,</b> dotter till hertig Erik, andre 
sonen af Magnus Ladulås, och således Magnus
Smeks syster, år 1336 förmäld med Albrecht I
af Mecklenburg, hvarigenom hon blef moder åt
Albrecht, Sveriges konung, som, efter hennes 
broders fall, genom aristokraternas stämplingar 
uppsattes på Sveriges thron, för att några år 
sednare störtas derifrån genom nya ödesvexlingar.
<b>F.</b>

<b>Fagerlund, Maria Christina.</b> Den 7 Januari
1861 jordfästades i Storkyrkan i Stockholm de
dödliga qvarlefvorna af framlidna fru Maria 
Christina Fagerlund, enka efter sidenfabrikören Zach.
Fagerlund, som hade med döden afgått redan år
1828. Det var en sällsynt rörande högtidlighet.
Den imponerande kyrkan var fullständigt belyst
med gas, och begrafningspsalmerna sjöngos från
orgelläktaren af Nikolai skolungdoms sångchör,
förstärkt med friska röster ur de blindas krets på
Manilla. Å ena sidan om likkistan hade barnen
vid Prins Carls Inrättning ordnat sina led, på
den andra, eleverna vid Murbeckska stiftelsen, af
hvars direktion den aflidna varit medlem. Den
allmänna rörelsen intygade hvad den bortgångna
i lifstiden varit för behofvets barn. Hufvudstaden 
har sig bekant, huru hon till Prins Carls
Inrättning förärade den vackra och stora egendom 
på Södermalm, som en längre tid var lokal
för denna välgörande stiftelse. Frimurarebarnhuset 
har erhållit ett betydande vedermäle af
hennes välvilja. Till Fabriksföreningens fattigkassa 
har hon donerat ett kapital af 30,000 rdr.
Maria kyrka har blifvit ihågkommen med en 
betydande summa. Ännu in på höga ålderdomen
var det hennes ifrigaste göromål att uppsöka 
eller låta uppsöka de torftiga och nödlidande, för
att med råd upprätta och med penningebidrag
understödja dem. Också användes större delen
af hennes betydliga årliga räntor till understöd
åt värnlösa och nödlidande. En oskrymtad 
gudsfruktan utan prål, ett varmt deltagande för 
allmänt och enskildt väl, en, särdeles under hennes
medelålder, oförtruten och fruktbärande huslig
verksamhet, ett djupt sedligt allvar, i förening
med ett friskt och frimodigt sinne -- det var
det sköna innehållet af hennes lefnad, en lefnad,
som i omfång af tid mätte 78 år, men, mätt
efter måttstocken af en ädel verksamhet och
dess frukter, skall sträcka sig långt derutöfver.

<b>Falck, Anna Beata,</b> dotter af auditören vid
Skaraborgs regemente Peter F., blef gift med en
Sandberg. Hon har gjort sig minnesvärd derigenom, 
att hon den 7 Mars 1796 med varm
hand skänkte till Skara gymnasium sin aflidne
broders, rektorn, magister Anders Falcks, henne
i arf tillfallna egendom i Skara, jemte ett på
nämnde tomt uppfördt observatorium, med der
befintliga astronomiska instrumenter och öfriga
inventarier. Astronomen Falck hade sjelf uppfört 
detta observatorium och var den tredje person 
i Sverige, som från detsamma följde den af
Herschel då nyligen upptäckta planeten Urani
gång. Hans anteckningar härom infördes i
Wetenskaps-Akademiens handlingar.

<b>Falk, Maria,</b> enkefru, skänkte år 1791 till
Catharina församlings fattighus 1780 rdr, år 1796
till fattighuset i Adolf Fredriks församling 500
rdr, och 1797 till Murbeckska inrättningen 1666
rdr, allt riksmynt.

<b>Faxell, Maria,</b> hustru till prosten Erland 
Faxell i Wermland, som lefde under Carl Xll:s tid.
Om henne berättas huru hon genom sin fintlighet 
lyckades skrämma fienden på flykten. Detta
lärer hafva tillgått på följande sätt:

Under det krig, som efter slaget vid Pultava
utbröt mellan Sverige och Danmark, ankom en
norsk ströfcorps till gården Gryttve invid Kölns
kyrka i Wermland. Det blef en oerhörd förskräckelse 
bland det stackars folket der i gården, så ock 
i prestgården, som ligger straxt derinvid. 
Prosten Faxell var icke hemma, hvilket
gjorde, att man fann sig ännu mera värnlös.
Prostinnan påfann dock i detta bryderi ett 
ganska verksamt medel. Hon intalade det förskräckta
folket mod och hopp, menande, att de nog skulle
kunna aflägsna de fruktade gästerna, och snart
visade det sig ock, att hon ej hade lofvat för
mycket. -- Det medel hon använde var att med
gamla bössor, som funnos i gården, väpna både
drängar och pigor, hvarefter hon placerade dem
på särskilda ställen, uppmanade dem att upphäfva 
höga anskri, vid det de aflossade sina skott,
samt lät under allt detta ringa i kyrkoklockorna.
-- Det <i>påstås</i> åtminstone, att norrmännen, 
skrämde häraf, skulle hafva tagit till flykten.

<b>Fehman, Sara Petronella,</b> dotter af danska
justitierådet Peder F., var först kammarfru hos
drottning Sofia Magdalena, men gifte sig 1790
med skalden Carl Gustaf Leopold, en af Gustaf
III:s gunstlingar, som på den tiden var långt
ifrån förmögen. Som utsigterna för det unga
paret voro temligen mörka, hvad utkomsten 
beträffade, skref den glade konungen af Sverige ett
skämtsamt bref till konungen af Danmark, med
anhållan, att mamsell Fehman skulle få behålla,
äfven såsom gift, den pension hon från danska
hofvet årligen uppbar, men som skulle upphöra
den stund hon trädde i gifte. Gustaf yttrade
dervid: "Hon gifter sig visserligen, men med min
hofpoet, hvilket är detsamma, som att icke vara
gift." -- Hans anhållan beviljades. Mamsell 
Fehman fick behålla sin pension och de älskande
blefvo gifta.

Fru Leopold har af alla, som kände henne,
blifvit skildrad såsom en ej allenast vacker och
behaglig qvinna, utan äfven såsom ett fruntimmer 
af ovanlig bildning, fin omdömesförmåga och
mycken beläsenhet, särdeles i den franska 
litteraturen. Enligt det tyska konversationslexikon,
der hon äfven omtalas, skulle hon hafva varit
mycket lättretlig till lynnet, hvilket väl torde haft
sin grund i vissa ledsamheter och mörka stunder 
inom äktenskapet. Man påstår, det hon
haft mycket att förlåta sin man. Emellertid 
utgjorde hon, så länge hon var frisk, en prydnad
i hans hus och i den vittra krets, som der 
nästan dagligen samlades.

De båda makarne, hvar för sig så intressanta 
och älskvärda, fingo dock en ganska sorglig 
ålderdom. De sjuknade, nemligen, år 1819,
i en ganska svår sjukdom, som för Leopold 
slutade med blindhet, för hans fru med en stilla
melankoli. Hon förlorade all lefnadslust, blef
fullkomligt likgiltig för allt och alla, läste aldrig,
talade föga och tycktes ej uppfatta hvad man
för henne berättade. -- Hon lemnade aldrig mer
sina rum och mottog der, under de sednare åren,
ingen annan än sin man. Personer, som umgingos 
der i huset, berättade, att der var från den
ena ändan af salen till den andra spändt ett rep,
hvarvid den blinde skalden vägledde sig, då han
gick in till sin sinnessjuka fru, samt derifrån
återvände.

Fru Leopold beklagade sig aldrig och syntes
aldrig lida af några egentliga kroppsplågor, 
förrän den 3 Maj 1829, som blef hennes sista 
lefnadsdag. Hon hade då suttit i tio år nästan
stum, åtminstone ytterst fåordig, samt till 
utseendet liknöjd för hela verlden.

En enda ljusglimt varsnades dock hos henne,
och den icke så liten. Leopold citerade i 
hennes närvaro en vers, den han uppgaf vara af
Adlerbeth, ehuru den var af Oxenstjerna. Frun
upphof då sin röst, erinrande honom om hans
misstag och uppgaf boken och sidan, der nämnda
vers stod att igenfinna. -- Hur glad blef ej 
Leopold, troende att hans hustru nu hade 
återvunnit hela sin själskraft. Dock -- han bedrog sig.
Hon försjönk åter och förblef i sin vanliga 
apathi och det hände aldrig mer, att hon derutur
uppvaknade.

Den blinde mannen öfverlefde henne endast
sex månader, eller till d. 9 Nov. ofvannämnda
år, efter att längesedan hafva bortlagt sin lyra.

<b>Fersen, Christina Augusta von,</b> dotter af 
öfverhofjägmästaren och en af rikets herrar Carl
Reinhold von F., var en bland de trenne förnäma
damer vid Gustaf III:s hof, hvilka för sin 
skönhets och älskvärdhets skull benämndes "<i>de trenne
gracerna</i>". -- Hon var gift med hofkansleren
grefve Fredrik Adolf Löwenhjelm, med hvilken
hon hade 4 barn. Född 1754 och död icke förrän 
1846, uppnådde grefvinnan Augusta en ålder
af 92 år.

<b>Fersen, Eva Sofia von,</b> tredje barnet af 
fältmarskalken grefve Fredrik Axel v. F., föddes
1757, blef gift med kammarherren grefve Adolf
Ludvig Piper, som dog 1795, med hvilken hon
hade två söner och två döttrar. Till grefvinnan
Piper, då hon ännu var fröken Fersen, friade
Gustaf III för sin broders, hertig Fredriks, 
räkning, men fick afslag af den stolte fadern.

Hennes broder var den olycklige riksmarskalken 
grefve Axel v. Fersen, som blef massakrerad i 
ett folkupplopp i Stockholm den 20 Juni
1810, till följd af orättvisa och oförnuftiga 
misstankar om en brottslighet, som sedermera blifvit
bevisad omöjlig, emedan sjelfva brottet -- en
förgiftning -- blef bevisadt icke hafva egt rum.
Grefvinnan Piper rönte äfvenledes beklagliga 
följder af ett oförståndigt hat hos hufvudstadens
befolkning, framkalladt hufvudsakligen genom ett
pasqvill, som hemtade stöd af den allmänna 
sorgen öfver dåvarande kronprinsen Carl Augusts
död. Den 14 Juni nyssnämnde år stod nemligen
i en af hufvudstadens mest lästa tidningar, Nya
Posten, att läsa en fabel, kallad <i>Räfvarne</i>, 
hvilken innehöll giftiga anspelningar på riksmarskalken 
Axel v. Fersen och hans syster Sofia Piper,
såsom kronprinsen Carl Augusts mördare. Denna
fabel var författad af en ung tjensteman i 
konungens kansli Adolf Regnér. Andra 
upprorsskrifter spredos äfven, synnerligast d. 19 Juni,
och dagen derefter bestods bränvin gratis på 
krogarne och utdeltes penningar. Folk-domar äro
sällan sansade. Också blef verkställigheten utan
appell, och först efterverlden har, med återkommen 
besinning, sagt att riksmarskalken Axel v.
Fersen var en stolt, ja högfärdig magnat, men
ridderlig och ur stånd att begå ett nidingsdåd,
att hans syster, grefvinnan Piper, var både stolt
och intrigant samt måhända, efter den tidens 
seder, böjd för galanteriet, men fri från all dylik
nedrighet, som befolkningens ohyggliga misstänksamhet 
ville påbörda henne.

Den åldrige riksmarskalken var, för öfrigt,
af <i>det nya systemet</i> ämnad att hånas -- till skräck
för den Gustavianska familjens anhängare. Det
är möjligt att de nya styrande icke afsett värre
följder, men de auktoriteter, som skulle sörja
för ordningen inom hufvudstaden, läto den 
åldrige massakreras inför vaktens -- den 
betydliga krigsmaktens -- ögon, till och med så att
soldaterna förhindrades att försvara den olycklige.

När grefvinnan Piper erfor sin broders olycksöde 
och att hopen också hotade henne, skyndade
hon ur Fersiska palatset ned till en båt, som
förde henne till Rydboholm, der hon likväl icke
fick skydd, emedan husfolket icke vågade 
mottaga henne; men genom bemedling tillät henne
konung Carl XIII att i Waxholms fästning få
en efterlängtad säkerhet.

Efter en tid, i November samma år, lemnade
hon Waxholm, och under tiden begärde -- eller
befallte -- konung Carl XIII:s drottning, 
grefvinnans vän, den 29 Juli, att undersökning skulle
ske angående ryktet och misstankarne mot den
förföljda, på det denna måtte bli rehabiliterad,
och att statsministern Lars v. Engeström skulle
genom tidningar och predikstolar kungöra att
grefvinnan Piper var oskyldig till alla de 
misstankar man hade till henne att vara delaktig i
Carl Augusts död. Hon upplyser i skrifvelsen,
att hon i 36 år med vänskap varit förenad med
grefvinnan Piper och aldrig funnit denna vänskap
sviken.

Grefvinnan fick snart se författaren af <i>"Räfvarne"</i>, 
1810, ett år sitta på Waxholms fästning,
men ej för denna fabel.

Den ridderlige generalen v. Döbeln hade under 
tiden tagit ett vigtigt steg för att återskänka
grefvinnan ett aktadt namn; han friade till henne
under hennes olyckligaste tid; men hon ansåg
icke lämpligt att antaga hans anbud, ehuruväl
hon tacksamt insåg och erkände det ädla i hans
förslag. Sedan hon lemnat Waxholm, satte hon
sig ned på det Piperska godset Löfsta i 
Östergöthland, åtföljd af den emigrerade Duc de Pienne,
som sedermera under de stora brytningarne 1812
och 1813 verkade så varmt för Bourbonerne. --
Grefvinnan dog på Löfsta 1816.

<b>Fersen, Hedvig Eleonora von,</b> dotter af 
fältmarskalken Fredrik Axel v. F., föddes 1753 och
blef 1773 gift med öfverste-marskalken Thure
Leonard Klinckowström, i hans andra äktenskap,
med hvilken hon hade fyra barn, samt dog 1792
i Pisa i Italien, dit hon rest för sin helsa. 
Hennes bror Axel, riksmarskalk, blef 1810 
massakrerad på rådhusgården i Stockholm, vid 
hvilket tillfälle hennes syster Eva Sofia, såsom förut
är sagdt, flydde till Waxholm. -- Hedvig Eleonora
skall ha varit utrustad med det eldigaste snille,
öfverträffande deri kanske alla svenska 
fruntimmer, samt med den starkaste själ, och om
hon saknade erfarenhet, så ersattes den 
genom instruktioner af fadern, enligt en samtidas
yttrande. Den 27 Dec. 1775 hade hon den 
nåden att af Gustaf III bekomma ett bref, med
bön, att hon hos sin man ville rekommendera
Bellman, <i>"autrement dit l'Anacreon de la Suede",</i>
till sekreterare i Kongl. Nummerlotteriet: "Ni
vet, att jag älskat poeterna, och isynnerhet de
svenska. Ni vet, att dessa herrar alltid äro 
fattiga och alltid begära understöd. Ni vet också,
att deras verskraft icke är lycklig och 
fruktsam, utan i den mån deras pung är fylld." --
Bellman blef sekreterare med 3000 daler 
kopparmynt i lön, af hvilken han lemnade hälften till
den som förrättade tjensten.

<b>Ficker, Anna Maria Franziska Charlotta,</b> 
dotter af kammarmusikus Ficker och dess fru, född
Widerberg, föddes d. 16 Juni 1813. Hon kom
vid sjutton års ålder, år 1830, såsom elev till
Kongl. theatern, der hennes skönhet och 
gratie snart nog väckte uppseende, samt de hos
henne af naturen nedlagda anlagen, allt mer och
mer utbildade i en god skola, voro en säker 
borgen för hennes framgångar och publikens gunst,
hvilken ock i rikt mått skänktes henne. -- Hon
gifte sig, d. 16 Juni 1839, med premieraktören
vid Kongl. theatern herr Nils Almlöf, då 
enkling och förut hennes lärare, och som nu fann
ett vida större intresse i att bilda henne för en
konst, den han sjelf med så mycken kärlek omfattade.

Fru Almlöfs första roll, den hon ännu med
en glad känsla erinrar sig, var <i>Selindas</i> i 
<i>Kalifen i Bagdad</i>; den andra var <i>Annas</i> i <i>Siri Brahe</i>.
Hon spelade äfven, medan hon ännu var ogift,
titelrollen i <i>Preciosa</i>, der hon var alldeles 
förtjusande, samt i <i>Cendrillon</i>, icke titelrollen, utan en
af systrarna, <i>Clorinda</i> eller <i>Thisbe</i>. Hon hade
äfven en af de unga prinsarnes roller i <i>Kung
Edvards söner, Ida Münsters</i> i <i>Herman von Unna</i>,
jemte en oräknelig mängd andra.

Genast efter sitt giftermål spelade herr och
fru Almlöf tillsammans i en pjes kallad <i>De gifta</i>,
hvilket särdeles roade både dem sjelfva och 
publiken. -- Bland fru Almlöfs mest framstående
roller, efter hennes giftermål, märkas: <i>Anna af
Österrike</i>, titelrollen, <i>Drottning Anna</i> i <i>Ett glas
vatten</i>, samt drottning <i>Hedvig Eleonora</i> i <i>Lucidor
den olycklige</i>. Hon spelade äfven med stort 
bifall i <i>Trettio år af en Spelares lefnad</i>, i 
<i>Postiljonen från Lonjumeau</i>, samt <i>lady Morton</i> i <i>Natt
och Morgon</i>.

Då fru Almlöf, till hela den theaterbesökande 
publikens stora saknad lemnade scenen,
och det för alltid, 1859, hade hon på sin 
afskedsrecett, d. 27 Juni samma år, <i>Lucidor</i>, samt 
<i>Ålderdom och älskvärdhet</i>, der hon hade tillfälle att
utveckla hela sin talang, hela sin gratie, inför en
lika hänryckt som sorgsen allmänhet, hvilken i
tysthet grämde sig öfver att den skulle förlora
denna älskliga konstnärinna, den man fann, i
trots af de flydda 29 åren, vara samma ljufva
uppenbarelse, som då hon först visade sig på
scenen.

<b>Ficker, Mathilda Fredrika,</b> född d. 3 Sept.
1814, en syster till fru Almlöf d. ä. och med
henne delande så väl undervisningen i kungliga
theaterskolan, som bostad och vård i de privata
hus, der theatern plägade inackordera sina unga
elever. Hon kom redan såsom barn att på scenen 
uppträda. Ehuru ett år och tre månader
yngre än systern blef hon dock elev långt före
henne, ja, flera år förrän <i>Charlotta</i> Ficker 
någonsin tänkte på att beträda tiljorna.

År 1829 började hon att uppträda i barnroller. 
Den första af dessa var <i>Jeannas</i> i <i>Testamentet</i>, 
der hon spelade en lång scen med den
oförgätlige <i>Lars Hjortsberg</i>, hvilket hon ännu i
dag med den innerligaste förnöjelse erinrar sig.

Såsom ung flicka uppträdde Mathilda Ficker
först i <i>Annettes</i> roll i <i>Lilla matrosen</i>. Hennes
röst hade en förvånande böjlighet, och såsom
koloratursångerska var hon oförliknelig. Tonerna
ur hennes lilla vackra mun följde hvarandra
såsom perlorna på ett band, och klara voro
de, klara och välljudande, som den mot skyn
svingande lärkans. Dessutom hade ögat en fröjd
af att se den lilla veka, blonda, elflika gestalten,
så ungdomlig och fin, ännu under flera efter 
hvarandra framskridande decennier.

Mathilda Ficker gifte sig 1836 med kammarmusikus 
Fredrik Gelhaar. Hennes första roll
som fru var <i>Isabellas</i> i <i>Duellen</i>. Bland många
andra spelade hon äfven <i>Isabella</i> i <i>Robert</i>, som
för första gången uppfördes 1839. -- I <i>Norma</i>
hade fru Gelhaar <i>Adalgisas</i> roll och många äro
de, som med verklig förnöjelse minnas huru väl
duetten gick mellan <i>Adalgisa</i> och </i>Norma,</i> 
hvilken var Jenny Lind. -- Fru Gelhaar har äfven
i Köpenhamn uppträdt på tvänne konserter, den
ena gifven af Ole Bull, den andra af Prume. --
År 1860 tog fru Gelhaar afsked från scenen.

<b>Flemming, Elin,</b> född 1578 och död 1654,
var dotter af ståthållaren Claes Hermansson 
Flemming och gift med landshöfdingen och 
rikskammarrådet Peder Erlandsson Bååt d. y. De bodde
på det stora godset Östanå i Kulla socken uti
Roslagen, dogo kort efter hvarandra, med endast
en dags mellanskof, och jordfästades på en och
samma gång i Kulla kyrka 1654. Om fru Elin
berättas, att då under ett krig mellan Sverige
och Ryssland en rysk ströfkorps en gång 
hemsökte Östanå med plundring, hade ett par 
barbariska soldater varseblifvit hurusom den förnäma
adelsdamens vackra fingrar voro med dyrbara
ringar fullsatta. De gåfvo sig då icke tid att 
afdraga dessa ringar, som så retade deras roflystnad, 
utan de höggo helt hastigt fingrarne af den
stackars fru Elin, hvars porträtt i kroppsstorlek
ännu i dag finnes i Kulla kyrka. På detta saknas 
verkligen tvänne fingrar.

<i>Fock, Magdalena Beata,</b> gifte sig år 1807 med
öfverstekammarjunkaren, ledamoten af Wetenskaps-Akademien, 
m. m., baron Axel Gyllenkrook. 

-- Hela Sverige vet hvad denne ädle man för
öfrigt var -- en af vår tids störste mecenater,
en bland de varmaste filantrop er, som icke blott
<i>svärmat</i>, utan äfven <i>handlat</i>, och det på ett 
nyttigt sätt, i mensklighetens vigtigaste intressen.
Det var han som på sin egendom <i>Råby</i> grundlade 
en räddningsanstalt för fattiga vilseförda
gossar, hvilken inrättning med Guds hjelp visat
de vackraste och lyckligaste resultat. -- 
Emellertid var det icke om baron Gyllenkrook vi här
skulle tala, utan om hans, i December 1862 
aflidna, fru; och torde det vara nog att om henne
sanningsenligt yttra, att hon var en värdig maka
åt en bland de ädlaste män. Dock må det tillåtas 
oss att till stöd för detta vårt påstående här
afskrifva den artikel, som angående hennes död
stod att läsa i en af Skånes tidningar:

"Ett dödsfall, som kan sägas hafva af hela
samhället förnummits med deltagande, är 
friherrinnan Malin Gyllenkrooks d. 8 December timade
död. -- Länge skall man sakna denna ädla 
qvinna, så väl i salongen, der hon lyste med sitt fina
umgängesvett och sitt blida, vänliga väsen, som
i den fattiges koja, der hon med sin välgörenhet 
aftorkat så många tårar. -- -- --"

Ett sådant vittnesbörd vid grafven, icke 
öfverdrifvet, utan välförtjent, bör väl kunna 
öfverväga alla de lagrar, som snillet och talangerna
skörda af samtid och efterverld; så mycket mer,
som snillet och talangerna följa endast till 
grafven -- oftast icke på långt när ens <i>dit</i>, men den
ädla handlingen är det enda vi kunna till en
okänd verld medföra.

<b>Folkvidsson, Christina.</b> Denna Christina hörde
ursprungligen till den namnkunniga Bondeätten,
emedan hon var Erik den Heliges dotterdotter,
och var först gift med Håkan Folkvidsson, som
kallas <i>Norriges välgörare och Sveriges ära</i> och
hvilken såsom jarl styrde Norriges rike. Efter hans
död blef hon gift med folkungen Eskil af Skara,
sedermera Westgötha-lagman. Han var en tapper 
man, som förde baneret i slagen vid Lena
och Gestilren, och fick såsom belöning för sin
trohet och mandom under dessa båda strider 
behålla baneret i sin ego, till dess den 
namnkunnige skalden Snorre Sturleson gjorde honom ett
besök i Skara, då skalden för ett stort lofqväde,
kalladt Andvaka, det han författat öfver fru 
Christina, lagmannens husfru, bland andra kostbara
gåfvor, såsom äreskänk fick detta banér.

<b>Forssberg, Fredrika Charlotta,</b> kallad <b>Lolotte</b>,
troddes länge och allmänt vara en dotter af prinsessan 
Sofia Albertina och furst Hessenstein, med
hvilken nämnda konungadotter påstods vara nemligen 
sammanvigd. -- Många sammanstämmande
omständigheter gåfvo ock stöd åt den ena delen
af detta rykte, ty prinsessan omhuldade med
mycken ömhet den utomordentligt vackra och
näpna lilla Lolotte, hade henne ofta hos sig, så
väl här i Stockholm som på Ulriksdal och Svartsjö, 
samt inackorderade henne slutligen någorstädes, 
der hon erhöll en utmärkt vårdad uppfostran. 
Då Lolotte blef fullvuxen, kom hon tillbaka 
till prinsessans hof, att der för beständigt
vistas, somliga säga såsom kammarfru, andra 
såsom sällskap eller lectrice. Nog af! Lolotte
Forssberg förblef prinsessans älskling. Hon blef
den 25 April 1799 gift med prinsessans 
stallmästare, grefve Gustaf Harald Stenbock, 
hvarefter hon upphöjdes till öfverhofmästarinna hos
prinsessan och utgjorde sedan oafbrutet hennes
dagliga sällskap, alltintill konungadotterns död,
då grefvinnan Stenbock erhöll ett betydande arf
efter sin beskyddarinna -- enligt en uppgift skulle
hon fått ärfva <i>all</i> prinsessans lösegendom.

Med allt detta till stöd, samt äfven det, att
Lolotte råkade vara särdeles lik prinsessan, 
måste det ju vara förlåtligt, att hela nationen 
trodde henne vara Sofia Albertinas dotter och att
mången ännu i dag står fast vid denna från 
barndomen inrotade och på så många skäl grundade
förmodan, som likväl måste lemnas derhän. --
En löpare vid drottning Lovisa Ulrikas hof och
hans hustru påstodos hafva varit Lolottes 
föräldrar; hvaremot personer, som lefva i Stockholm
och räkna sig slägt med den aflidna grefvinnan
Stenbock, med all ifver påstå henne varit 
prestdotter från landet. Det var också under den
benämningen mamsell Forssberg såsom ung flicka
upptogs vid Sofia Albertinas hof. -- Hon var
född på 1760-talet och dog d. 7 Aug. 1840.

<b>Fougt, Elsa,</b> dotter till bankokommissarien
och boktryckaren Peter Momma och gift med
kongl, boktryckaren Henrik Fougt, som fick 
boktryckeriet i hemgift. Hon utgaf 1778 och 1779
"Stockholms Stads Veckotidningar", hvilka då
hade mycket anseende. Den 11 Dec. 1796 höll
hon ett åminnelsetal i Stora Amarantherorden
öfver den qvicka och namnkunniga Anna Charlotta 
Schröderheim, född v. Stapelmohr. Det är
något sällsynt att en qvinna parenterar öfver en
qvinna, hvarför vi ur detta åminnelsetal, som
är tryckt i kongl, boktryckeriet, låna följande 
rader: "Hof och stad beundrade snart hennes 
utvalda smak, hennes lekande snille. Vitterheten
och de sköna konsterna smickrades af hennes
bifall. Hennes hus blef samlingsstället för det
bästa sällskap och en skola för den goda tonen,
den sanna belefvenheten, den anständiga glädjen.
Man skockades omkring henne, att uppsnappa
hvart ord; man beundrade och prisade hennes
qvickhet. Hvarje infall ansågs förträffligare än
det föregående, och de funnos, som trodde sig
sjelfva vara snillen, blott för det de hört henne
och kunnat eftersäga hvad hon, äfven utan 
öfverläggning, framjollrat. Så framskredo några
glada år, under hvilka hon, smickrad af allas 
bifall och trygg vid sitt goda hjertas eget 
vittnesbörd, sorgfri öfverlemnade sig till den stora 
verldens lysande nöjen." -- Fru Fougt dog i början
af 1800-talet.

<b>Frank, Maria Christina,</b> sednare känd såsom
fru <i>Ruckman</i>, såsom gift med denne skicklige
gravör. Hon var en på sin tid ganska stor 
theatralisk förmåga. Född -- enligt hennes egen
uppgift -- 1769, kom hon redan 1784 till Kongl.
theatern, såsom elev, och anställdes sedan såsom
aktris vid Sparrsköldska theatern. I början hade
hon otur, i det att de dåvarande stora 
skådespelerskorna, fruarna <i>Morman</i> och <i>Marcadet</i> samt
mamsellerna <i>Löf</i> och <i>Neumann</i>, motarbetade 
henne och sökte att hålla henne tillbaka, eller om
möjligt uttränga henne. Ändtligen upphörde dock
motgången; hon vann bifall, i samma mån som
hon fick allt flera roller. Både såsom mamsell
Frank och sedan såsom fru Ruckman var och
förblef hon en bland de mest värderade af 
scenens artister på den tiden. Hennes mest 
lyckade roller voro <i>Abbedissan</i> i <i>Korsfararne</i>, 
titelrollen i <i>Johanna af Montfaucon</i>, samt <i>Svartsjuka
hustrun</i>, som var hennes älsklingsroll. -- År 1819
begärde och erhöll fru Ruckman afsked med full
pension, hvaraf hon förblef i åtnjutande under
en tid af 28 år, eller till 1847, den 17 April, då
hon afled. -- Hon hade haft mycken förtjenst
om elevers bildande: en af dem var fru Torsslow.

<b>Fredenstjerna, Fredrika Ulrika,</b> dotter af 
presidenten i Svea hofrätt Adam Fredenstjerna, 
testamenterade år 1827 sitt vid Regeringsgatan 
belägna hus, N:o 71 gamla och 41 nya nummern,
till Kongl. Svea hofrätt, till fri disposition, att
antingen behålla eller försälja. Egendomen var
värderad till 36,000 rdr rmt. -- Arfvingarne 
klandrade testamentet, men vunno dervid icke stort.
De blefvo tilldömda endast en niondedel i huset
och den delen fann hofrätten genast för godt
att inlösa. -- Fredrika Fredenstjerna dog ogift
1833, 93 år gammal.

<b>Fredrika Dorothea Wilhelmina.</b> Något på en
gång så till utseendet bländande och till sättet
intagande och älskvärdt fruntimmer, som <i>Fredrika 
af Baden</i>, hade åtminstone <i>den</i> tidens svenskar 
ännu aldrig sett, då hon, endast sexton år
gammal, hit anlände, för att med den då 
nittonårige kung Gustaf Adolf dela hans thron, jemte
all den ära och lycka, som i hoppets perspektiv
glänste emot honom. Huru grymt illusoriskt detta
hopp var, anade ingen då, aldraminst det unga
konungaparet.

Med tvänne honom tilltänkta brudar, en prinsessa 
af Mecklenburg-Schwerin och en rysk prinsessa, 
kejsarinnan Catharina H:s sondotter, hade
Gustaf Adolf redan slagit upp förbindelsen, då
han funderade på att <i>sjelf</i> söka sig en gemål,
utan inblandning af hvarken hertig Carl eller
riksens ständer; ty han var ju nu längesedan en
fullmyndig konung. Hans val föll då på Fredrika 
Dorothea Wilhelmina, dotter till arfprinsen
Carl Ludvig af Baden. Hon var född den 12
Mars 1781.

Det hade, säger häfden, kommit en allmän
glädjeyrsel öfver hela svenska nationen vid den
unga drottningens hitkomst, d. 10 Oktober 1797.
Lefve- och hurraropen ville aldrig taga slut; den
ena festliga tillställningen följde på den andra,
och det unga brudparets resa upptill Stockholm
från Carlskrona, der prinsessan landstigit, 
utgjorde ett verkligt triumftåg. Konungen syntes 
förälskad, den unga prinsessan något förlägen, men
folket, hvar de foro fram, hänryckt ända till 
yrsel. -- Denna hängifvenhet hann sedermera kallna.
Lika häftigt hade också Marie Antoinette blifvit
hyllad, då hon kom till Frankrike. -- Hopens
devotion!

Hjertligt mottogs den unga drottningen af
konungahusets alla medlemmar. Hertig Carl 
visade henne en ridderlig uppmärksamhet, hans
gemål en oskrymtad ömhet; likaså konungens
ogifta faster, prinsessan Sofia Albertina. -- 
Enkedrottning Sofia Magdalena, för stel att visa 
någon särdeles enthusiasm, älskade dock på <i>sitt</i>
sätt den unga sonhustrun och bemötte henne med
mycken välvilja och alldeles i motsats mot hvad
hon sjelf hade af sin svärmoder erfarit.

Det var dock icke länge, som den unga, glada, 
nästan <i>barnsliga</i> drottningen fick 
öfverlemna sig åt sin ålders naiva sorglöshet och sin
naturs medfödda glädtighet, hvarmed hon i fulla
drag njöt utaf doftet af de glädjens blommor
nian öfverallt sökte strö för hennes lätta fjät.
Konungen, som blott för en alltför kort tid låtit
älskaren hos sig taga öfverhanden öfver hvad
han kallade konungslig pligtkänsla, föll snart 
tillbaka i sin öfverdrifna etikettsvurm, så att han, i
bojorna af detta all glädje förjagande, hålögda
spöke, med ens insnärjde sin unga, förut så 
sorglösa och lefnadsglada gemål. Icke passade <i>det</i>
och icke passade <i>det</i> för en drottning af Sverige.
Han gaf henne till öfverhofmästarinna en gammal 
stel och etikettsträng grefvinna Piper, som
mästrade henne i alla ögonblick och klandrade,
såsom opassande, hvarje fri rörelse, hvarje 
ungdomsfriskt leende, hvarje oskyldigt skämt. 
Derjemte aflägsnade konungen, en kort tid efter 
förmälningen, från sin drottnings person alla de
unga damer, som dittills utgjort hennes dagliga
och förtroliga omgifning, och omgaf henne i 
stället med gamla och stela matronor.

Att den stackars unga Fredrika skulle häraf
finna sig nedslagen var naturligt, helst som 
konungens stelhet, högmod och sträfva lynne allt
mer och mer tilltogo. Den enkla, flärdlösa 
drottningen, uppfostrad i ett litet furstehof, der allt
tvång varit bannlyst, sårades stundligen af 
erinringar om, att hvad som kunnat passa en 
prinsessa af Baden ju omöjligt kunde passa en 
Sveriges drottning. -- Hon suckade dervid och teg.

Men om konungen var stel och oförnuftigt
slafvisk under etiketten, så hugnades den milda
och älskvärda drottningen så mycket mer af 
folkets fortfarande tillgifvenhet, hvilken, om möjligt,
ännu mera ökades, då hon d. 9 November 1799
skänkte sin gemål en son och åt Sverige en
thronföljare, ämnad, såsom man trodde, att 
genom aflägsna tidehvarf befästa den dåvarande
dynastiens arfsföljd på svenska thronen. -- 
Glädjen var omåttlig och bullersam; äfven den unga
moderns var öfversvinnelig, ehuru sansad och
stilla.

Sommaren 1801 var för drottning Fredrika
en högst minnesvärd, ödesdiger sommar, emedan
den var rik -- först på den största glädje, sedan
på den bittraste sorg. Hennes föräldrar och en
hennes syster kommo nemligen från Baden hit,
att besöka den så innerligt älskade, saknade 
dottern och systern, samt tillbragte här några 
veckor, under en oupphörlig kedja af fester, 
hvarunder konungen stundom nedlät sig till att vara
<i>menniska, ej blott kung Gustaf Adolf</i>, och 
hvarunder drottningen fann sig lyckligare än 
någonsin. Dock -- de älskade anförvandterna togo 
afsked; men då de återvände, närmade sig olyckan.

De höga gästerna hade icke hunnit långt,
då det ilbud, som till hofvet skulle öfverbringa
underrättelser från deras första nattläger, i 
stället medförde den förfärliga nyheten, att 
arfprinsens vagn hade stjelpt och att prinsen blifvit
under sanslöst tillstånd införd till staden Arboga,
der han likväl, ehuru skadad, ännu var vid lif.

Den arma drottningen, utom sig af bestörtning, 
begärde och erhöll af sin gemål tillåtelse
att genast få begifva sig till sin döende fader,
och hon begaf sig å väg, qvarlemnande sina barn,
kronprinsen <i>Gustaf</i> och den lilla prinsessan 
<i>Sofia Wilhelmina</i>. Den sorgligt ljufva 
tillfredsställelsen att få mottaga den älskade faderns sista
suck samt undfå hans sista välsignelse blef 
henne dock icke förunnad, ty hertigen var vid 
hennes ankomst till Arboga redan död. -- Liket
fördes till Stockholm och jordades i Carolinska
grafven i Riddarholmskyrkan.

Den <i>andra</i> af sina kära, som drottning Fredrika 
fick begråta, var en liten son, <i>Carl Gustaf</i>,
titulerad storfurste af Finland, född 1802 och
död 1805. Detta barns död inträffade blott 
några få månader efter konungaparets återkomst
från Baden, dit drottningen förmått sin gemål
att resa med henne och derifrån de återkommo
i Februari 1805.

Äfven vid denna deras hemkomst tycktes det
aldrig vilja taga slut på högtidligheter. Man 
firade dem på allt upptänkligt sätt och uttryckte
på både vers och prosa sin glädje och 
undersåtliga vördnad. -- Fyra år sednare voro både
kung, drottning och deras barn sina egna 
undersåters fångar och kort derpå för alltid förvisade
från Sverige -- ett nytt bevis, till de många,
på huru mycket man kan förlita sig på folkgunst, 
eller rättare, huru mycket man bör tro på
smicker och lofqväden, hvarmed meningen ofta
är <i>ingen</i>.

Ingen fanns dock, som icke äfven nu gjorde
rättvisa åt drottningens mildhet, fördragsamhet
och undergifvenhet, dygder, dem hon redan 
under många år fått tillfälle att öfva, vid sidan af
en så föga älskvärd gemål, som Gustaf Adolf var.
Henne och de kungliga barnen hade svenska 
folket gerna velat hafva qvar här; men hertigen
och aristokratien hade annorlunda beslutat och
hela den kungliga familjen, far, mor och fyra
barn, blefvo, efter en temligt lång arrest på 
Gripsholms slott, förda härifrån och förbjudna att 
någonsin mer visa sig inom Sveriges gränsor.

Gustaf Adolf blef nu alldeles förvildad till
lynnet och gick i sin besynnerlighet ända 
derhän, att han helt plötsligt lemnade både barn
och gemål, hvilken sednare, d. 17 Febr. 1812,
begärde och erhöll laglig skiljsmessa, så att 
äktenskapet helt och hållet upplöstes. Den arma
Fredrika hade af denne fantast lidit så mycken
kränkning, att det ej var underligt, om hon en
gång tröttnade.

Ett ädelt sinne och ett lugnt förstånd understödde 
hennes mod under den katastrof, som öfverraskat 
dynastien. Likväl får man, till försvar för 
svenskheten, erinra om det skonsamma och
deltagande bemötande, för hvilket den olyckliga
drottningen var ett föremål under denna svåra
tid. Carl XIII:s gemål, som eljest icke var 
finkänslig, gjorde allt hvad som stod i hennes makt
för att mildra drottning Fredrikas belägenhet
och i alla fall söka trösta henne. Så också den
omgifning, hon nu fått, och som skulle vara 
hennes fiender. Sjelf försonade hon sig med sitt
öde åtminstone så till vida, att hon ingaf sina
barn en eftergifvande åsigt, såsom en gång visade 
sig, då hon uppmanade sonen att med erkänsla 
upptaga en undfallande åtgärd af generalen 
Sköldebrand.

Efter skiljsmessan från Gustaf Adolf lät hon
i hemlighet viga sig vid en baron de Polier 
Vernaud, hennes sons lärare. Med öfverensstämmande 
åsigt uppfostrade de den unge prinsen
(sedermera kallad prins Wasa) till privatman, en
åsigt som denne likväl knappast lärer delat, 
åtminstone vid längre framskriden ålder. 
Försöken vid kongressen i Wien voro väl 
hufvudsakligast gjorda utaf f. d. konungen, men man har
haft ett och annat tecken till att också prinsen
sjelf hyst afsigter åt de svenska förhållandena.
Slutligen afgaf han, vid konung Oscars uppstigande 
på thronen, en formlig proklamation om
sina <i>rättigheter</i> -- en proklamation, som Oscar
på ett ganska märkvärdigt sätt besvarade, i det
att han upphäfde den år 1812 utgifna förordningen 
mot förbindelser med Wasa-huset, och tvärtom gaf 
dess medlemmar fri rätt att sjelfva komma till Sverige.

I första äktenskapet hade drottning Fredrika
fem barn, nemligen: <i>Gustaf</i>, född 1799, svensk
kronprins till 1809; <i>Sofia Wilhelmina</i>, född 1801,
1819 gift med storhertig Leopold af Baden, död
1852; <i>Carl Gustaf</i>, storfurste af Finland, född
1802, död 1805; <i>Amalia Maria Charlotta</i>, född
1805, död 1853; <i>Cecilia</i>, född 1807, gift 1831 med
storhertigen af Oldenburg, död 1844. I det sista 
äktenskapet hade drottningen inga barn.
Hon lefde med sina barn i Tyskland, förnämligast 
i Baden, derifrån hon dock företog resor till 
åtskilliga länder. Under en sådan, företagen 
endast för helsans skull, dog hon i Lausanne, den 
25 September 1826, fyrtiofem år gammal.

<b>Fredriksdotter, Anna,</b> var en prestfru, som
hade särdeles olycka med sina män, hvaraf ödet
tillskyndade henne tre, men hvilka alla slutade
på ett beklagligt sätt. De voro allesamman 
prester och lefde på 1600-talet. -- Fru Annas 
<i>första</i> man var Nils Bagge, den tredje i 
ordningen af kyrkoherdarne i Krokstads pastorat i 
Bohuslän. Han blef ihjälslagen af en bonde, som
han på något sätt råkat förolämpa. -- Om Annas 
<i>andra</i> man, Anders Wingård, står det att
läsa i prosten Johan Wedmans beskrifning öfver
Bohuslän, att han påskmorgonen 1645, då han
skulle resa till Hede annexkyrka för att predika,
sett tvänne trollpackor ridande, den ena på en
plogoxe, den andra på en varg. Då han på 
predikstolen omtalade detta för den lyssnande 
församlingen, trängde sig en orkanlik vind genom
kyrkan, hvarvid prosten fick slag och blef 
mållös. Han dog tre dagar derefter.

Fru Anna Fredriksdotter, sålunda för andra
gången enka, gifte sig för <i>tredje</i> gången, och nu
med efterträdaren i pastoratet. Denne hette 
Didrik Arrhenius. Med honom gick det icke bättre
än med hennes båda föregående män; han dog
af gift, som han erhöll i färsk-öl; det blef icke
bekant genom hvilken han blifvit förgifven.

<b>Freja.</b> Freja var icke egentlig drottning,
fastän hon i tre år förestod riksstyrelsen och det
med stort beröm, så att hon väl förtjenar att
bland forntidens drottningar upptagas.

Freja var <i>prestinna</i>, föreståndarinna för 
afgudatemplet och de offer, som der anställdes.
Hon var syster till Yngve Frej, den gode, den
kloke, den årsälle regenten, under hvars regering
var god tid i landet, sådan den aldrig förr 
varit. Marken bar ymniga skördar, öfvernog till
menniskornas behof, och sederna voro så berömliga, 
att intet brott, intet svek, intet kif hördes
af på långliga tider. Det påstods till och med
att guld kunde få ligga strödt vid vägarne, utan
att någon tillegnade sig det; så rättsinniga och
ärliga voro menniskorna.

Det var just under tiden näst före Christi födelse, 
som Yngve Frej regerade i norden.

Ändtligen dog Frej; Freja, som var en utmärkt 
klok qvinna, förhemligade hans död för
folket och yppade den endast för några få 
förtrogna. Hon lät bygga en stor grafhög, försedd
med trenne gluggar, och dit lät hon i hemlighet
föra liket, hvarefter hon lät bland menigheten
utsprida, att hennes bror lefde, ehuru han redan
ingått i sin hög och lefvande bodde der. Hon
förordnade derjemte att riksskatterna skulle der
inläggas, guldet genom den ena gluggen, silfret
genom den andra och kopparen genom den tredje.

Så förflöto trenne hela år, hvarunder man
inbillade sig att Yngve Frej ännu lefde, emedan
den goda tiden, d. v. s. det goda tillståndet inom
landet, oafbrutet fortfor. Ändtligen blef hemligheten 
upptäckt; men folket vredgades dock icke
på Freja, utan tackade henne, först för det hon
så klokt och berömligt förestått riket, i broderns
stad och ställe, sedan för det hon förvarat den
älskade kungens qvarlefvor, dem de nu icke 
kunde förmå sig till att uppbränna. De murade
blott igen de trenne gluggarne, och det under
erkänsam saknad.

Yngve Frejs lik blef således det första <i>högsatta</i>
i norden, der man förut alltid bränt sina
aflidna och samlat askan i en urna.

Frej och Freja dyrkades efter döden såsom
gud och gudinna.

<b>Frigell, Christina Andrietta,</b> dotter af 
kompositören Pehr Frigell, som afled 1842, vid 92
års ålder, är i Boijes Målarelexikon omnämnd med
beröm, såsom den der utöfvade målarekonsten
med skicklighet och smak.

<b>Friis, Lykke Sofia,</b> kom till Lund omkring
1718. Hon var en qvinna med sällsynt mångkunnighet 
i språk och egde förmåga att skrifva
vers på danska, tyska, franska, latin och grekiska 
samt läste hebreiska. Hon blef gift med
akademiadjunkten G. E. Bildstein, som sedan
blef theologie professor.

<b>Fryckman, Brita Johanna,</b> Man läser i 
"Götheborgs-Posten" för den 1 Juni år 1861: 
Makarne Fryckman, som redan för lång tid sedan
tillförsäkrat sig om efterlefvandes tacksamhet 
genom en högst ansenlig gåfva till en härvarande
välgörenhetsanstalt, hafva under loppet af denna
vecka i frid lemnat detta jordiska. En annons
i dagens tidning tillkännagifver, att f. d. 
logevaktmästaren  Johan  Peter  Fryckman  icke mer
än 3 1/2 dagar öfverlefvat sin sistlidne måndags 
afton aflidna maka. Länge förenade i lifvet, blefvo
de icke länge skiljda i döden. Brita  Johanna
Fryckman, född Strandberg, hade uppnått den
ansenliga åldern af 79 år, hennes make den ännu
ovanligare af 89 år och 5 månader. Gubben
Fryckman var född i Hjertums pastorat af 
Bohuslän nyårsaftonen år 1771 (fadern var 
underofficer). Han ingick år 1812 i sitt nära 
femtioåriga äktenskap med den 10 år yngre makan,
som han likväl öfverlefvat. Nästa år skulle de
nu aflidna ha firat sitt guldbröllop. -- I den 
anspråkslösa befattningen af en vaktmästare med
ringa lön, som för öfrigt under en lång följd af
år tillfallit hans flera efterträdare, hade han 
genom sparsamhet och flit samlat en för hans stånd
ovanlig förmögenhet. Förtjensten häraf torde
dock i främsta rummet tillhöra den maka, med
hvilken han så länge sammanlefvat ett lyckligt,
ehuru barnlöst äktenskap. För nära tio år 
sedan donerade makarne Fryckman hela sin, 
redan då ansenliga, förmögenhet i löst och fast till
den år 1849 inrättade "Pensionsanstalten för 
ålderstigna tjenstehjon" och öfverlemnade genast
25,000 rdr rmt till anstaltens styrelse, med 
vilkor, att denna summa skulle, så länge någondera
af makarne lefde, för deras räkning förräntas.
Sednare hafva ytterligare 11,500 rdr rmt på 
samma vilkor öfverlemnats. I boet lära omkring
2000 rdr funnits i kontanter; och då härtill kom
värdet af Fryckmanska huset vid Drottninggatan,
kan det tjenstehjonspensionerna  tillfallande 
beloppet med säkerhet beräknas till 50,000 rdr.
Några aflägsnare slägtingar till de aflidna skola,
enligt det af dem upprättade testamentet, under
sin lifstid uppbära några mindre summor i form
af lifränta; derefter tillfaller hela afkastningen
pensionsanstalten.

<b>Frölich, Eva Margaretha.</b> Dotter af öfverste
Christoffer Frölich och Elisabeth v. Plessen. En
på sin tid ryktbar politisk och religiös fantast --
om icke bedragerska. Hon hade i Liffland blifvit 
gift med en svensk officer, men gått ifrån honom 
och slutligen begifvit sig till Stockholm,
der hon på 1680-talet sökte vinna rykte såsom
sierska. Så spådde hon att konung Carl XI
skulle öfvervinna Frankrike, som hon visste på
den tiden varit konungen förhatligt. Äfven 
påfven skulle samme konung nedgöra, hvartill hon
utsatte tiden till år 1698 (ett år efter Carl XI:s
död), då konungen skulle regera hela den kristna
verlden och börja det tusenåriga riket. Adeln,
som lidit af reduktionen, gaf hon det rådet att
börja korståg emot turken och dervid eröfra vida
större förmögenhet än som de förlorat. 
Lagligen förföljd för sitt spådomsyrke, blef hon insatt
i fängelse, men snart åter utsläppt såsom 
mindre vetande. Slutligen förvist riket. I Tyskland
utgaf hon från trycket afhandlingar om det 
tusenåriga riket m. m. På konsistorium i Stockholm 
hämnades hon flere år sednare genom skrifter, 
deri hon uppgaf att man förföljt henne "för
skriftpenningars skull".

Då äfven tyskarne stötte sig på hennes verksamhet 
och bortdrefvo henne från Hamburg, satte
hon sig ned i Holland och försåg sin bostad med
ordentlig skylt med utsatt namn och verksamhet
såsom profetissa om det tusenåriga riket, samt
utgaf i Amsterdam en mängd skrifter på holländska 
och tyska.

En kamrat hade hon medfört ifrån Liffland,
en Berendt Doerchman; denne spådde lika väl
som profetissan sjelf. Hon begaf sig år 1692
ännu en gång till Sverige, blef der af Hofrätten
dömd till lifstidsfängelse, men dog samma år,
icke långt efter sedan hon fått denna hårda dom.

<b>Frösslind, Christina Elisabeth.</b> Få torde de
konstnärinnor vara, som, utan att någonsin lemna
sitt fädernesland och egnande åt sina landsmän
allena sin talang, sin ungdomskraft och sina stora
naturgåfvor, derföre skördat så mycket bifall, så
mycken tack och utmärkelse, som fru Frösslind,
en bland vår svenska scens utmärktaste 
skådespelerskor. Hon föddes 1793, d. 27 Febr., och
antogs som elev vid Kongl. theatern redan såsom
barn. Vid aderton års ålder -- det var året
1811 -- debuterade hon, ehuru då ännu icke 
aktris, i operan <i>Cendrillon</i>, der hon i titelrollen,
som tycktes vara liksom enkom skrifven för 
henne, väckte utomordentligt uppseende. De personer 
bland dåvarande åskådarepublik, som ännu
qvarlefva, sammanstämma alla i mamsell Frösslinds 
beröm, och alla tidningar och skrifter om
theatern från den tiden höja henne till skyarne
genom de amplaste loford. Såsom ett barn såg
hon ut, denna lilla Frösslind, så späd, så fin, så
utomordentligt graciös, och detta utseende, denna
ungdomlighet, denna osökta gratie bibehöll hon
ännu i en temligen framskriden ålder, hvarjemte
hon under hela sin långa konstnärsbana fortfor
att vara den theaterbesökande publikens gunstling.

Ändtligen 1813 blef den redan så frejdade
eleven aktris och gifte sig samma år med 
skådespelaren Lindström. Under en längre följd af
år var detta äktenskap ganska lyckligt och det
afhördes ej annat, än att de båda makarne lefde
väl och enigt tillsammans.

Men den stilla familjelyckan försvann slutligen. 
Der blef köld, misstankar, osämja och
slutligen skiljsmessa. Detta störde dock på 
intet sätt deras förhållande till scenen. Lindström
fortfor att spela och så gjorde äfven hans f. d.
maka, dock endast med förändradt namn: hon
kallade sig nu fru Frösslind. Detta sitt 
återupptagna fadersnamn bibehöll hon intill sin död, och
då det var endast en jemförelsevis kort tid, som
hon burit namnet Lindström, är det under det
af Frösslind hon är i minnets Pantheon upptagen.

I trettio ett år hade fru Frösslind tjenat vid
vår stockholmska scen, der hon utgjort en bland
de förnämsta prydnaderna, då hon 1844 tog afsked 
och drog sig undan till privatlifvet, endast
femtioett år gammal. -- Hon dog i Götheborg
d. 24 Okt. 1861.

<b>Fundin, Wilhelmina,</b> född d. 12 Juli 1819,
blef anställd såsom elev vid Kongl, theatern 1833,
samt ingick såsom sångerska på aktris-stat 1841,
efter att, såsom elev, hafva uppträdt i <i>Isabellas</i>
roll i <i>Robert af Normandie</i> m. fl. -- Hon har
sedan oafbrutet varit engagerad vid Kongl. theatern 
och under denna tid uppträdt i många roller, 
såsom <i>Hälften hvar, Kronjuvelerna, Hvita frun
på slottet Avenel</i> (i alla tre fruntimmerspartierna,
ett efter annat); vidare såsom <i>Anna</i> i <i>Friskytten,
Nattens drottning</i> i <i>Trollflöjten, Zerlina</i> i <i>Don Juan</i>
samt <i>Elvira</i> i samma opera -- och för öfrigt i
en mängd andra större roller.

Mamsell Fundin, ett utmärkt älskvärdt och
aktningsvärdt fruntimmer, har städse inom 
scenen varit en af dessa stödjepelare, som man ej
kunnat undvara, men som aldrig gjort något egentligt 
<i>buller</i> af sig. -- Vi mena här med <i>buller</i> icke
hennes vackra och klangfulla röst, ty den har,
såsom ofvan synes, varit vid alla upptänkliga
tillfällen tagen i anspråk; vi mena blott, att 
mamsell Fundin aldrig räknats bland de <i>första</i> och
dock det oaktadt varit en bland dem, som det
varit svårast att undvara. -- Hon har, utom på
scenen, äfven uppträdt på åtskilliga konserter.

<b>Fürstenhoff, Emma</b> eller <b>Emilia,</b> ty hon kallas
ömsom båda namnen -- är född i Stockholm
1802. Hennes far var poeten, kongl. sekreteraren 
Carl Lindegren, och modern hans af honom
så mycket besjungna maka, född Silfversvärd.
Om någonsin en roman spelats i det verkliga
lifvet, så var det visserligen den, som Carl 
Lindegren och Sofia Silfversvärd spelade och som,
just genom de visor han skref och som i hast
blefvo så populära, att de sjöngos i hvarje koja,
så väl som i hvarje grann våning, af hvarje 
traspojke på gatan, så väl som af hvarje fin dam i
salongen, blef så allmän och väckte ett sådant
uppseende. Ty när de älskande ändtligen, efter
mycken kamp mot en mängd hinder och 
vedervärdigheter, blefvo makar, så infann sig 
<i>Asmodæus</i>, som störde deras sällhet, så att de snart
blefvo skiljda, åtminstone till <i>säng och säte</i>, som
det kallas. Det var då han skref den bekanta
visan: "Suckar, tårar, böner, knäfall, ånger",
jemte många andra dylika i samma stil och i
samma ämne, anklagande sin sköna maka för
hårdhet och oförsonlighet. De hade emellertid
tvänne döttrar, den yngre, Clara, död i spädaste
barndomen. -- Den förstfödda, som i faderns
verser ömsom benämnes Emma, ömsom Milla,
var endast några år gammal, då fadern dog. Hon
blef en vacker, ståtlig och talangfull flicka, som
vid några och tjugo år gifte sig med kamreraren
Fürstenhoff. För att bereda sig mera förtjenst
på sin utmärkta färdighet att göra artificiella
blommor, hvaruti hon i Sverige ansågs som den
förnämsta, bosatte hon sig i Paris, der hon ännu
är boende, medan hennes man och deras son
beständigt hafva vistats i Stockholm. Den 
företagsamma frun hade redan som ung börjat 
förfärdiga blommor af vax, hvilka, exponerade för
Stockholms allmänhet, väckte allmän beundran.
För att vidare fullända sig i sin vackra konst,
dels ock för att föryttra dess alster, reste fru
Fürstenhoff till Paris, London, Petersburg m. fl.
stora städer, och skördade öfverallt på sin väg
både rykte och penningar. Slutligen fann hon
för godt att med ens fästa sina bopålar i 
Frankrikes hufvudstad, der hon i många år haft ett
stort etablissement för blommors förfärdigande.
Hon har under flera decennier varit högt i 
ropet och derunder sysselsatt en mängd unga 
fruntimmer. -- Ehuru nu temligen till åren, skildras
fru Fürstenhoff ännu såsom till det yttre ganska 
behaglig samt till lynnet glad och fri. Med
något af faderns lynne, har hon röjt en särdeles 
utvecklad individualitet. Det vissa är, att
få personer inom Europa kunnat mäta sig med
henne i att härma naturen, då fråga är om
att framtrolla dessa slags blommor, som, icke
fullt så efemeriska som Floras <i>verkliga</i> barn,
dock täfla med dem i glans och skönhet och
som i en ljusstrålande salong göra så mycken
effekt.


<b>G.</b>

<b>Galde, Brigitta</b> och <b>Ellien</b>. I Tossene kyrka
i Bohuslän ligger en utmärkt väl arbetad grafsten, 
hvarpå stå uthuggna två qvinnobilder, i sextonde 
seklets drägt, jemte Galdeska och Bildeska
vapnen, samt denna rimmade inskrift:

<i><tab>Christofer Galde, vår fader med ära.
<tab>Fru Brigitta Bilde, vår moder kära:
<tab>Af Oby gård lät hon sig skrifva:
<tab>Här att begrafne låt oss blifva.
<tab>Jungfruar Brigitta och Ellien Galde:
<tab>Gud lät oss af verlden kalde anno 1555.</i>

Allmogen berättar att dessa båda tärnor dansat
sig ihjäl.

<b>Geflon.</b> <i>Gylfe</i> hette, såsom häfdatecknarne
uppgifva, den konung, som vid <i>Odens</i> eller <i>Sigge
Fridulfsons</i> ankomst till norden regerade der.
Han hade, enligt hvad sagan berättar, blifvit så
betagen i en bergakonungs dotter, att han gift
sig med henne och de fingo tillsammans en dotter, 
som erhöll namnet <i>Gefion</i>.

Den tidens fantasi, ehuru på många sätt 
besynnerlig och oredig, var emellertid ganska liflig
och underlät således icke att med lysande egenskaper 
i rikaste mått utrusta alla de hjeltar och
hjeltinnor, hvilkas namn häfden har förvarat.
Äfven Gefion uppgifves således hafva varit på en
gång oförlikneligt klok och oförlikneligt skön.

Så hände då att <i>Sköld</i>, en af den nyinkomne
asadrottens många söner, fick se den herrliga
prinsessan Gefion och förälskade sig i henne.
Sköld var af sin fader satt till konung öfver den
del af norden, som nu kallas Danmark. Prinsessan 
var honom icke obenägen, eller rättare,
hennes far samtyckte, ty på hennes eget <i>ja</i> eller
<i>nej</i> kom det väl icke an. Hon fick, säger den
vidunderliga sagan, af sin fader Gylfe tillstånd
att föra med sig ur landet så mycket jord, som
hon med ett plogtag kunde bekomma. Från
jättelandet, derifrån hon på mödernet härstammade, 
skaffade hon sig då fyra jättar, dem hon
förvandlade till oxar och spände för plogen.
Djupt, ganska djupt ned i Svealands jord satte
hon nu plogen, så att ett väldigt stycke land
lossnade. Efter den plogfåran uppstod sjön <i>Mälaren</i>, 
som dock länge benämndes <i>Lögaren</i>; men
med det lösryckta landstycket körde Gefion ut i
hafvet och stannade icke förrän i Öresund, der
hon sålunda bildade ön <i>Seeland</i>. Denna ö är på
skär och uddar lika rik, som Mälaren är på vikar, 
hvilket ännu mera bidrog att styrka den
vidskepliga tron på dess lösryckning från Sverige.

Vidare vet sagan ingenting att berätta om
Gefion.

<b>Gelhaar, Wilhelmina Charlotta,</b> född 1837,
dotter af kammarmusikus vid kongl. kapellet
Fredrik Gelhaar och dess fru Mathilda Ficker,
den allmänt värderade sångerskan, som för 
några år sedan till allas saknad lemnade scenen.
Mamsell Gelhaar beträdde, efter mycken tvekan,
mycket betänkande, ändtligen samma konstens
bana, som hennes mor hade beträdt, och fästade
sig med allvar och för alltid vid sin födelsestad
Stockholms lyriska scen. Hon blef 1857
engagerad som elev och uppträdde under tiden såsom
page i <i>Figaros bröllop</i>. Sedan har hon uppträdt
såsom <i>Rosina</i> i <i>Barberaren, Zerlina</i> i <i>Don Juan,
Pamina</i> i <i>Trollflöjten</i>, vidare såsom <i>Susanna</i> i
<i>Figaros bröllop, Zerlina</i> i <i>Fra Diavolo, Catharina</i> i
<i>Kronjuvelerna, Anna</i> i <i>Hvita frun, Adina</i> i
<i>Kärleksdrycken, Isabella</i> i <i>Robert af Normandie,
Bertha</i> i <i>Nürnbergerdockan, Rose Friquet</i> i <i>Villars'
dragoner, markisinnan</i> i <i>Elviras saga, Elvira</i> i
<i>Den stumma från Portici, Anna</i> i <i>Friskytten,
Margreta</i> i <i>Hugenotterna</i> m. fl. Hon har äfven
uppträdt som koloratursångerska på konserter och
vunnit bifall.

<b>Georgii, Emerentia Maria Charlotta</b> af, dotter
af statssekreteraren Carl G., föddes 1821 och
blef 1839, således vid 18 års ålder, gift med
föreståndaren vid Gymnastiska Central-Institutet,
professor Lars Gabriel Branting, som då var 40
år. Enligt Höijers musiklexikon är hon en
utmärkt pianospelerska och ledamot af
Musikaliska Akademien.

<b>Geronisdotter, Elisabeth,</b> gaf år 1286 till
Sigtuna kloster af predikare-orden ett ansenligt
testamente, för att hon skulle bli begrafven
derstädes. Konung Magnus Ladulås, erkebiskop
Magnus Boosson, biskop Arnund i Strengnäs och
biskop Johannes i Åbo hafva satt sina sigill
derunder.

<b>Gertten, Sara Augusta von,</b> dotter af
öfverstelöjtnanten Emil Adam v. G., föddes 1810 och
blef 1830 gift med öfversten, sedermera
generalmajoren August Malmborg. Hon har, enligt Boije,
utmärkt sig såsom konstnärinna och lemnat flera
värdefulla arbeten, synnerligast lavering i seppia.

<b>Ginlög.</b> I Bro kyrkvägg i Upland finnes en
runsten med följande inskription: "Ginlög,
dotter Holgers, syster Sigröds och Götes, hon lät
göra bro denna och resa sten denna efter Aswe
bonde sin, son Håkan Jarls. Han var
Vikinga-Väring med Göte. Gud hjelpe hans ande och
själ."

<b>Giroup, Maria Susanna,</b> dotter af en
förmögen handlande i Paris, som äfven var konstnär.
Hon blef 1759 gift med den store målaren
Alexander Roslin, som föddes och studerade i Sverige,
men sedan tillbringade sin mesta tid utomlands,
och ansågs som en af de störste målare i Europa. 
Staden Paris beställde en tafla af honom,
föreställande Ludvig XV:s återkomst från Metz
1744; denna tafla sitter på stadshuset (<i>hôtel de
Ville</i>) derstädes. Hans fru var äfven artist; hon
målade porträtter och var discipel af den berömde
De la Tour samt blef ledamot af Franska
Målare-Akademien. Hennes receptionsstycke var den
berömde skulptören Pigals porträtt. Hon dog
år 1771.

<b>Gjörwell, E. E.</b>, mamsell, skänkte 1852 en
summa af 2250 rdr till Serafimerlazarettet i
Stockholm.

<b>Gladh, Kerstin,</b> var gift med en Peder Poitz.
Hon blef 1590 om vintern, vid ett ryskt infall i
Wekelax socken i Finland, bortröfvad tillika med
tvänne sina söner, Herman och Mårten, samt sin
svärfader, Mårten Poitz, som var
häradsdomhafvande i Kymmenegårds län och som vid detta
tillfälle förlorade all sin lösegendom och alla
handlingar. Hennes man utvexlade och lösköpte
dem allesammans för en fången rysk herre,
hvarom häradsrättens protokoll af d. 13 Maj 1618
lemnar upplysning.

<b>Glysingsdotter, Catharina,</b> skänkte 1402 en
gård, Glömminge, i Arby socken till nunneklostret
i Kalmar.

<b>Goa,</b> prestinna och bergadrottning. Långt,
långt bort i den gråaste forntid, dit strålarne af
sanningens fackla aldrig hunnit fullkomligen
framtränga och der saga och historia sammansmälta
i ett oredigt virrvarr, finna vi, då vi ditåt kasta
vår forsknings blickar, namnet <i>Goa</i>, det första
qvinnonamn vår häfd upptager, näst <i>Asynjorna</i>
eller <i>Asarnes qvinnor</i>, de der gjorde anspråk på
att vara ett med Valhalls gudinnor.

<i>Goa</i> kallades äfven <i>Göja</i> och torde under
denna benämning vara mera känd, emedan det
är efter henne som vårt års andra månad har
sitt svenska namn, jemte det latinska Februari,
Detta härleder sig deraf, att man i
hednatiden, under nyssnämnda månad, anställde
midvinters-offer till Göjas ära, nemligen sedan hon
var död; ty hon hade varit prestinna och ansågs
helig.

Berättelsen om henne lyder, att hon var
dotter af <i>Thor</i> och tjenade såsom prestinna i det stora
nordiska afgudatemplet, derifrån hon helt
plötsligt blef bortröfvad, man visste icke af hvem. 
Stora offer anställdes åt gudarne, för att vinna
upplysning om den försvunna, men tyvärr
förblefvo gudarne stumma. -- Då nu, efter trenne
års förlopp, ännu ingen spaning vunnits, fingo
Göjas bröder, <i>Gore</i> och <i>Nore</i>, af sin fader
befallning att med sina skepp fara ut att söka systern.
Gore seglade kring öarne i Östersjön, men Nore
deremot valde att gå landvägen uppåt fjellen och
Lappmarken. Båda bröderna voro försedda med
mycket krigsfolk och lade under sig, ehvar de
foro fram, både folk och länder, eller ock drefvo
de invånarne på flykten och togo deras bostäder
och egodelar i besittning.

Slutligen möttes de vid stranden af en fjärd,
hvarest de beslöto att broderligt skifta sina vunna
länder, hvarvid Nore fick allt fast land, som han
kallade <i>Nores-land</i>, sedermera <i>Norrige</i>, Gore
deremot alla öarne.

Men ingendera hade ännu lyckats upptäcka
systern och de voro deröfver djupt bedröfvade.
Återigen skiljdes de, i ändamål att icke hvila,
förrän någon af dem hade funnit henne.

Detta var förbehållet åt Nore, som kom
uppåt Hedemarken, der kung <i>Rolf</i> regerade, hvilken
hade namn af <i>berga-kung</i>, eller <i>Rolf af Berget</i>,
såsom han kallas i sagorna, de der ock förblanda
honom med ett <i>bergtroll</i>, troligen derför att han
hade sin konungagård i en bergstrakt. <i>Han</i> hade
bortröfvat Goa, hade henne till hustru och höll
henne väl gömd. Men knappt hade Nore fått
veta detta, förrän han utmanade Rolf på
envigeskamp. Rolf infann sig genast och redan voro
svärden dragna, då Goa kom springande till
stället och genom sina böner och föreställningar
åstadkom förlikning mellan mannen och brodern.
Rolf gick in på att dela sitt land med Nore, som,
till ytterligare stadfästelse på freden, erhöll Rolfs
syster till hustru. -- Så kom, i sednare tider,
hela Norrige under en och samma spira.

Från den tiden blef Thors dyrkan der
införd och drottning Göja, den fordna prestinnan,
dyrkades efter döden såsom helig. -- Folksägnen
påstår henne vara begrafven under en kulle nära
Enköping, kallad <i>Göjebacken</i>, i silfverkista och
med en stor guldkrona på hufvudet.

<b>Graff, Clasina de,</b> var dotter af förste
sekreteraren vid holländska inrikes ärenderna Nikolaus
G. och härstammade från de i Frankrike med så
mycken hätskhet och grymhet förföljda
hugenotterna. Hon blef 1754 gift med en svensk
öfverste, Johan von Rosenheim, som dog 1803.
Hennes för den tiden ganska betydliga förmögenhet,
uppskattad till tre tunnor guld, såsom det då
räknades, blef från utlandet hit öfversänd i
holländska gyllen och nedlagd i flera
landtegendomar. Men det säges dock att den, till följd af
åtskilliga missgynnande omständigheter, blifvit
förskingrad. -- Clasina de Graff (fru v.
Rosenheim) uppgifves såsom ett lärdt fruntimmer, som
sjelf ledde sina barns uppfostran. -- Hon dog
1799, 66 år gammal. -- Äldsta sonen Wilhelm
var Gustaf Adolfs lärmästare i skrifkonsten och
fick derför en guldmedalj, samt författade flera
på Kongl. theatern uppförda pjeser. Andra
sonen Adolf blef generallöjtnant i neapolitansk tjenst
och dog 1834.

<b>Granberg, Jeannette,</b> är ett namn, som aldrig
glömmes, och ständigt skall hennes bild i vårt
svenska Pantheon intaga ett rum, dit solens
strålar falla bjerta och purpurfärgade. Hon hade
valt ett bland de svåraste, om ej det <i>afgjordt</i>
svåraste af alla författareskap, det att skrifva
för theatern; men hon löste denna sin uppgift
<i>så</i>, att få personer -- åtminstone inom <i>vårt</i> land
-- hafva deruti lyckats såsom hon. De af henne
författade och med så mycket bifall uppförda
theaterstycken voro: <i>Läsarepresten</i>, skådespel i
4 akter, <i>Fyra dagar af konung Gustaf III:s
lefnad</i>, historisk tidsbild i 4 akter, och
<i>Tidningsskrifvaren</i>, skådespel i 5 akter. Skada, att hon
ej fick fortsätta hvad hon så skönt hade börjat!...
skada, att hennes lysande konstnärsbana slutade
innan aftonen kom, ja, redan före middagens
glanspunkt!

Den i förtid bortgångna författarinnan var
en af framl. kongl. sekreteraren Pehr Adolf
Granbergs fem döttrar, allesammans ganska
framstående, intellektuellt bildade och på förståndets
vägnar rikt begåfvade fruntimmer. Hon föddes
1825 och gifte sig 1854 med den utmärkte
skådespelaren och theaterdirektören Edvard
Stjernström, samt blef i alla hänseenden ett stöd för
hans theater, liksom hon för honom sjelf var ett
angenämt sällskap. Men Försynen ville icke att
dessa lyckliga makar skulle länge njuta af den
harmoni, som förenade dem. Icke fullt tre år
hade deras äktenskap varat, då fru Stjernström
dog, ännu icke 32 år gammal, och vid
hennes graf stod -- icke blott den otröstlige
maken och djupt sörjande anförvandter, utan den
<i>dramatiska konsten</i> stod der ock, höljd i sorgflor,
efterräknande, under djupa suckar, både hvad
den i henne egt och hvad den sedan allt
framgent kunnat af henne vänta och hoppas.

Vid många af sina theaterstycken hade fru
Stjernström god hjelp af sin äldsta syster, <i>Louise</i>,
den nuvarande fru Stjernström. De båda
systrarna voro, i mycket, likstämmiga och arbetade
flitigt tillsammans.

<b>Grandon de Hochepied, Catharina Anna,</b>
dotter af ungerske grefven Johan Daniel Gr. de H.,
blef 1783 gift med svenske ministern i
Constantinopel Gerhard Johan Balthasar v. Heidenstam.
Heidenstam hade i svenska hotellet i Pera
inrättat en prydlig theater, på hvilken 1786, för
första gången i Turkiet, uppfördes en italiensk opera:
<i>L'ecole des Jaloux</i>. Orkestern bestod af några
och trettio musikanter under ministerns egen
direktion. Fru v. Heidenstam, en fru, icke mindre
lysande af snille och smak än hennes herre,
behagade vid detta tillfälle, tillika med flera af
ministerstatens fruntimmer, spela åtskilliga roller,
hvilka till både sång och aktion utfördes på ett
förträffligt sätt. Spektatörerna voro öfver 300
af corps diplomatique och förnäma turkar, hvilka
sednare ej kunde nog betyga sitt bifall och sin
glädje öfver ett hos dem tillförne alldeles okändt
nöje af så ädel och oskyldig beskaffenhet. --
Både herr och fru H. dogo 1803.

<b>Grave, Ulrika,</b> ett fruntimmer som lefde på
1700-talet, har troligen gått och gällt såsom
författarinna, och då icke just bland de minsta,
ehuru hon ej finnes i litteraturhistorien
omnämnd. Hon har dock låtit sitt namn öfvergå
till efterverlden genom de verser, som hon
skrifvit under ett af Bergstedt i koppar graveradt
porträtt af hennes år 1748 aflidne far, som var
brukspatronen Sebastian Grave, hvilken hade,
ehuru sjelf utlänning, mycken förtjenst om den
svenska brukshandteringen, genom anläggandet
af icke mindre än fem bruk samt flera masugnar.
Verserna, egna nog i sitt slag, lyda sorn följer:

<tab>"Jag gläds att vörda få en faders värda minne,
<tab>Som tjent i redligt nit sin Gud och fosterland.
<tab>Han född af gallisk stam dock egde göthiskt sinne,
<tab>Fem bruk bland vildsint folk han anlagt med sin hand.
<tab>I slöjder var han snäll och kände malmers värde.
<tab>Han delt åt många bröd och många råd beskärde."

Detta prof af inneboende skaldeförmåga
uthärdar visserligen icke nutidens kritik, helst i
fråga om sjelfva språket. Dock må man besinna
huru språkkunskapen, liksom all annan bildning,
på det sista århundradet gått framåt, och vi
våga i sådant fall påstå, att mamsell Graves poem
fullt ut kan jemföras med dem af fru Brenner,
om icke öfverträffa denna sistnämndas.

<b>Gregersdotter, Ingeborg,</b> testamenterade 1449,
tillika med sin man, Mattis Odgisslason, <i>öfre
Lidherne</i> eller <i>Lädherne</i> (nu Kungsholmen), fordom
Munklägret kallad, en by, belägen i Solna
socken invid Stockholm, till Gråmunkeklostret på
Riddarholmen. Gåfvobrefvet kan läsas i Rothliebs
"Riddarholms beskrifning", pag. 9. År 1453
förärade samma Gregersdotter och hennes son,
Greger Mattisson, <i>"ett gods i öfre Lidherne af sju
öres landjord</i>, näst Stockholm i androm bynom i
södra andanom ok i Solna Sockn", till samma
klosterkyrka.

<b>Grip, Gertrud Ulfsdotter,</b> som lefde på
1600-talet, hade olycka med båda sina män. Hon
gifte sig först med kanslisten Lars Wiwall från
Wiwalla socken nära Örebro, men som
emellertid hade under ett falskt namn både friat och
hållit bröllop, ty han utgaf sig för en grefve
Erik Carlsson Gyllenstjerna. Han hade icke
eljest, så strängt som råskillnaden då var
uppdragen mellan det frälse- och det ofrälseståndet,
fått till hustru en jungfru af adlig ätt, minst ur
den för sitt högmod och öfversitteri så
vidtberyktade Gripslägten. -- Bedrägeriet blef dock
snart upptäckt; den förmente grefve Gyllenstjerna
straffades enligt lag och hans rätta namn blef
på skampålen uppspikadt. -- Oaktadt den skymf,
som härigenom, ehuru ofrivilligt, blifvit Gertrud
Grip tillskyndad, blef hon dock för andra
gången gift. Hennes sednare man hette Göran Galle.
Han råkade, i bråd skillnad, gifva banesår åt en
major Berg, hvarför han arresterades och
dömdes till döden. -- Emellertid sammanträdde 1643
års riksens ständer, och inför dem fällde Galles
slägtingar och anhöriga förböner för den
lifdömde, som också blef förklarad oskyldig, på
den grund, att man lyckades bevisa hurusom
mordet skett i brådskillnad och ingalunda
uppsåtligen, helst det var allmänt bekant att så väl
major Berg, som hans aflidne, af konung Erik
XIV i adligt stånd upphöjde fader, i lifstiden
varit ett par ytterst öfverdådiga sällar.

På sådant sätt fick Gertrud Ulfsdotter då
ändtligen behålla sin andra man, fastän efter
mycken utstånden ångest. -- Hon var dotter af Ulf
Grip, som hade nedsatt sig i Danmark, derför
att hans fader Christoffer Grip, ståthållare på
Kalmare slott, hade på Carl IX:s befallning
blifvit halshuggen 1599. -- Ulf Grip svor dock
sedermera trohetsed åt Gustaf II Adolf och flyttade
tillbaka till Sverige. -- Gertrud lärer ej hafva
lemnat några efterkommande.

<b>Grisback, Sofia Metta,</b> dotter af majoren Georg
Fredrik G., föddes 1702. Såsom enka efter en
tygmästare Mårten Mannerheim testamenterade hon
1777 en summa, hvilken 1856 utgjorde 6750 rdr
rmt, till pensioner åt fader- och moderlösa barn
inom Stockholms stad. -- Fonden står under
vård af Direktionen för Enke- och Pupillkassan.

<b>Groa.</b> Denna prinsessa var dotter af en
göthakonung, vid namn <i>Sigtrug</i>, som säges hafva
lefvat under Upsalakonungarne <i>Alriks</i> och <i>Eriks</i>
öfverstyrelse i Sverige.

Liksom nutidens romanförfattare omöjligen
skulle kunna underlåta att med den mest
strålande skönhet utsmycka sina hjeltinnor, så
förlänar äfven sagan åt <i>sina</i> den mest lysande fägring.
Vi måste således blindt tro och antaga, att den
unga prinsessan med det missljudande namnet
<i>Groa</i> var älskvärd och däjelig öfver all
beskrifning, ty så förmäler den nordiska urkunden.

Det berättas vidare, att en ung konungason
från Danmark hade, förklädd, kommit till Sigtrugs
hof och der förälskat sig i den unga, blomstrande
prinsessan Groa, hvars hand dock var af hennes
fader längesedan bortlofvad åt en jätte eller <i>jotne</i>,
som var konung i ett annat land. Men Groa
älskade ej den stygge jätten -- hade kanske aldrig
sett honom -- och fann sig ganska olycklig af
att vara utsedd till hans brud.

En dag, då hon var ute och lustvandrade,
fick hon se ett hemskt vidunder, insvept i en
blodbestänkt kappa af vilddjursskinn. Förskräckt
vid denna syn, ville hon taga till flykten, men
hindrades af den som skrämt henne, hvilken nu
afkastade sin ohyggliga förklädnad och visade
sig i gestalten af en skön, välklädd, blomstrande
och intagande yngling.

Han igenkändes genast af Groa såsom den
gäst, hvilken en längre tid vistats vid hennes
faders hof, utan att uppgifva sitt namn. Ty så
långt sträckte sig på den tiden gästfriheten här
i norden, att man långa tider herbergerade och
vid sitt bord bespisade personer, om hvilka man
aldrig visste hvilka de voro, eller om de hyste
vänliga eller fiendtliga tänkesätt mot sitt
värdfolk och deras omgifning. Så länge de gästade
under det främmande taket hade man ej heller
att frukta den ringaste förolämpning af dem, voro
de än aldrig så redo att vid första tillfälle eller
möte på annan ort uppträda såsom dödsfiender.

I snabba, men eldiga ordalag förklarade nu
den unge främlingen för Groa, att han var <i>Gram
Halfdansson</i>, prins från ett fylkesrike i Danmark,
samt berättade att han helt nyss dödat jätten,
Groas af fadern utsedde brudgum, den han
utmanat till envigeskamp, och att det var dennes
blod, hvarmed hans ludna kappa var bestänkt.
Han beskref derjemte huru ömt han älskade
prinsessan och öfvertalade henne, utan mycken
svårighet, att med honom fly till Danmark, der Grams
fader, konung Halfdan, vänligt emottog de unga
och med ståt firade deras bröllop. Kort derefter
dog Halfdan, Gram uppsteg på hans thron och
Groa blef drottning.

Sigtrug, Groas far, lät sig dock icke nöja
med att så plötsligt förlora sin dotter och se
sin utkorade måg så plötsligt förflyttad till
skuggornas rike. Han begaf sig, i spetsen för sin
här, till Danmark, att utkräfva hämnd på Gram
Halfdansson, hvilken mot hans vilja gjort sig till
hans måg.

Men nu gick i fullbordan en spådom, den
Halfdan af sina offerprester hade erhållit såsom
orakelsvar på sin framställda fråga om stridens
blifvande utgång. Det var nemligen i fordomtid
brukligt, så väl hos <i>våra</i> förfäder, som hos de
mera hyfsade folklagren, att så väl konungen,
som folket, medelst(??) ett tillämnadt härnadståg
eller försvarskrig, anställde ett stort offer,
hvarvid man på alla vidskepliga sätt sökte utforska
gudarnes rådslut. Gudasvaret utföll denna 

gången för konung Gram så, att medelst <i>jern</i> skulle
han ej öfvervinna den svenske konungen, men
väl medelst <i>guld</i>.

Gram Halfdansson påstås då hafva låtit i
sin stridsklubba inlägga ett stycke guld, och då
göthakonungens här var vida större än
danahären och segern således vida sannolikare på
den förra sidan, skulle Gram hafva i striden
uppsökt sin motståndare, utmanat honom till envig
och dödat honom med sin guldinlagda
stridsklubba.

Händelsen förklaras tydligare, om man
antager att Gram med guld mutade någon
förrädisk svensk, hvilken af låg vinningslystnad åt
honom förrådde drott och här.

Om Groa vet man ingenting vidare, sedan
hon blef drottning i Danmark. Om hon --
såsom en nutidens qvinna skulle göra -- lade djupt
på sinnet att veta sin egen fader hafva stupat
för hennes gemåls hand, och det till följd af
<i>hennes</i> öfverträdelse af de dotterliga pligterna,
veta vi icke, men tro dock att den tidens
allmänna barbari skonade henne från alltför stora
samvetsqval.

<b>Grothusen, Elisabeth,</b> ett fruntimmer som
genom sin trätgirighet och brist på välde öfver sitt
häftiga lynne fått sitt namn öfvergånget till
efterverlden; ty många äro, som man vet,
medlen att vinna odödlighet. -- Nämnda Elisabeth,
hvars farsnamn var Grothusen, var gift med
kamreraren Engelbrecht Enesköld. Hon bivistade,
år 1658, just på en böndag, gudstjensten i Åbo
domkyrka och kom der i ordvexling med en fru
Liljeholm, hvilken ej heller lärer varit bland den
tidens mest fogliga och fördragsamma qvinnor.
De värda damerna blefvo så högljudda, att de
störde den öfriga församlingen, hvarför de
sedermera stämdes inför Åbo konsistorium. Kamrer
Enesköld, som antingen fann <i>sin</i> hustru hafva
varit den mest felaktiga eller ock var den, som
hade bästa tillgången, förlikte nu motparten
medelst en viss summa penningar, hvarefter striden
mellan fruarna för alltid afstannade, ehuru den,
till deras stora skam, aldrig glömdes af deras
samtida i staden och orten.

<b>Grothusen, Lucia,</b> är en för sina olyckor
namnkunnig qvinna och förtjenar, såsom sådan, allas
deltagande. Hon var dotter af den för sin lärdom 
bekante Arnold Grothusen, som var lärare
för Johan III:s son, prins Sigismund. År 1607
blef Lucia gift med historieskrifvaren Johan
Messenius. Ömsesidig kärlek och likstämmighet i
tycken hade förenat dessa makar, som derför
med skäl hoppades på en framtid af lycka, då
helt oförmodadt ett förfärligt åskmoln uppsteg
på deras nyss så klara lefnadshimmel och
förmörkade den med ens och för alltid. Johan
Messenius blef nemligen anklagad för att hafva
skrifvit emot regeringen, och hans fiender
förstodo att hos densamma svärta honom såsom
den störste bland riksförrädare och att till den
grad förstora hans fel, att han dömdes till
fästning på lifstid. -- Dock, store Gud! ... <i>hvilken</i>
fästning! -- Jo, den svåraste, den ohyggligaste,
som någonsin funnits, nemligen <i>Kajaneborg</i> i
Finland, just vid gränsen af Uleå Träsk och
belägen långt upp i skogen på en ensam holme,
midt ibland de brusande vågorna af en djup och
strid fors. Dit följde honom, af innerlig ömhet,
hans unga maka Lucia, fastän hon väl fick veta,
att man i denna ohyggliga vrå af verlden var
lika afskiljd från gemenskapen med lifvet och
menniskorna, som i den mest aflägsna öken.

Aldrig hade dock de olyckliga unga makarne,
äfven med tillhjelp af den lifligaste
inbillningskraft, kunnat föreställa sig 
hurudant det fängelse
var, som nu skulle blifva deras beständiga
bostad. -- Sjelfva den befästade borgen var byggd
dels på den nyssnämnda holmen, dels på pålar,
och det var just i en af de öfver pålverket
belägna fängelsehålorna, som den arme Messenius
insattes. Den låg, säger häfden, så nära vattnet,
att det, då det stormade och gick hög sjö, ej
sällan inträngde genom det glesa golfvet. Här
satt nu, under trettio års tid, den arme mannen,
hvilken man ej underlät att på allt upptänkligt
sätt plåga, genom törst, hunger, köld, nakenhet
och all slags vanskötsel, men som man dock --
menskligt nog i all denna omensklighet -- tillät
att hafva skrifmaterialer, så mycket han det
önskade.

Det är förvånande hvad menniskans både
moraliska och fysiska krafter stundom kunna
uthärda af olycka och plågor, utan att duka under;
ett exempel derpå hafva vi väl i Johan
Messenius, hvilken ej allenast kunde <i>lefva</i> i allt detta
elände, utan till och med fördrifva sin
fångenskaps långsamt framåtskridande tid med
författareskap. Förnämsta källan till tröst och lindring
utgjorde väl närvaron af hans älskade,
uppoffrande maka, den man ej förmenade att när som
helst besöka honom och qvardröja hos honom
så länge hon behagade. Hon måtte dock hafva
varit en ovanligt stark qvinna, denna Lucia, ty
hon svigtade ej under bördan af de försakelser
hon sjelf ålade sig, äfven då, när de blefvo
svårare, än man tycker att de skulle varit förenliga
med en qvinnas svaga fysik. Ty hon
förolämpades af så väl befälet, som de underordnade
vid fängelset, i stället att hon bordt hedras för
sin trohet mot den olycklige och sin
beundransvärda ståndaktighet. Det påstås till och med
att hon skulle blifvit sårad af Helge, måg till
ståthållaren på Kajaneborg, hvilken äfven skulle
med hugg och slag hafva misshandlat hennes
piga.

Icke precist i Messenii underjordiska
fängelsehåla, utan i sin egen, som just ej var mycket
bättre, födde Lucia en son, den sedermera
äfvenledes olycklige <i>Johan Arnold Messenius</i>, också en
lärd och historieskrifvare, hvilken, tillika med sin
tjugoettårige son, blef, under drottning
Christinas regering, halshuggen. Sonen var
öfverbevisad om att hafva skrifvit förklenliga bref mot
drottningen, fadern, att derom vara medvetande.
-- Det var i sanning en alltför olycklig slägt!

Dock -- för att nu återgå till Johan Arnold
Messenii födelse på Kajaneborgs fästning, så
måste man taga för afgjordt, att hans arma
föräldrar både gladdes och sörjde öfver att han blef
född till verlden: -- gladdes, emedan de nu hade
en liten oskyldig varelse att jollra med, en pant
af deras ömhet, en solstråle i deras beständiga
natt; men tillika sörjde, sörjde bitterligen, så
ofta de betraktade den sorglöst lekande gossen.
Ty han var ju född fånge och hvad skulle det
väl en gång blifva af honom? Emellertid
undervisade Johan Messenius sin son, då denne
hunnit den ålder, att han kunde fatta något, i allt
hvad han sjelf hade lärt och -- detta var i
sanning icke litet. -- Att han äfven bibragte
honom det inom honom sjelf lågande, aldrig
slocknande hatet mot en grym och -- såsom han
tyckte -- orättvis regering, är ju naturligt; och
deraf torde väl ock den yngre Messenii hat till
den bestående ordningen hafva härrört, jemte
den upprorsanda, som ej blott störtade honom
sjelf i olyckan, utan äfven hans unge,
blomstrande son, hos hvilken han hade inplantat den.

Då Johan Messenius ändtligen fick i döden
sluta sitt långa och oerhörda lidande, år 1637,
var sonen Johan Arnold, sedermera professorn
och rikshistoriografen, icke mer någon gosse,
icke ens yngling, utan redan en ung man. Hans
mor fick tillåtelse att genast lemna fästningen
och hon lät ej tvänne gånger säga sig detta,
utan skyndade ur riket, medtagande den bok.
hvarpå hennes make under de långa åren hade
arbetat, <i>Sveriges Historia</i>, hvaraf tjugonde tomen
då var under arbete. Regeringen bjöd Lucia
Grothusen 500 rdr för detta historiska
manuskript, om hvars duglighet -- ja, förträfflighet,
ingen tviflade. Men Lucia fordrade sin äfven
fängslade sons frihet, som också slutligen
beviljades.

Johan Arnold Messenius blef således fri och
reste till Stockholm, der han fick i uppdrag att
fortsätta och komplettera det af hans far i
lifstiden påbörjade litterära verket, hvilket han ock
gjorde.

När, och hvar, Lucia Grothusen dog, är icke
uppgifvet, men vi hoppas att hon ej måtte hafva
upplefvat sin sons och sonsons aflifvande.
Åtminstone önskar man det, då man läser om hvad
hon i så många år hade lidit för och med sin
make.

<b>Grönberg, Johanna,</b> enkefru, boende i
Södertelje, öfverlemnade år 1864 till stadsfullmäktige
derstädes en både stor och oväntad gåfva af
7500 rdr rmt, för åstadkommande af en
tidsenlig lokal för stadens flickskola, och efterlemnade
derigenom ett aktadt minne efter sig för sin
välgörenhet till gagn för qvinnors uppfostran.

<b>Grönhagen, Christina,</b> dotter af lagmannen
Claes Henrik G., föddes d. 24 Augusti 1686 och
dog ogift 1750. Hon påstås hafva varit ett lärdt
fruntimmer, men som processade under hela sin
lifstid och derigenom förstörde hela sin
förmögenhet. -- Fröken Grönhagen hade dessutom en
annan egenhet, den, att beständigt gå med "hufva",
så att ingen måtte få se hennes ansigte. Det
ansågs för ett särdeles tecken till vänskap och
förtrolighet, om hon någon gång inför en vän
eller bekant bortlade hufvan och visade sitt
ansigte.

<b>Grönvall, Mina,</b> utgaf 1840 ett romantiskt
arbete i tvänne delar, benämndt <i>Lilia</i>, som
trycktes hos L. J. Hjerta.

<b>Guda,</b> som äfven kallas <i>Gutha</i>, lärer varit
den som grundlade Gudhems kloster i
Westergöthland, hvilken gudfruktiga och den katholska
kyrkan behagliga handling dock hade en sorglig
anledning.

Guda, den danske konungen Sven
Estridssons gemål, var dotter till konung Anund Jakob
i Sverige och sondotter till Olof Skötkonung.
Hon lefde med sin gemål i det lyckligaste
äktenskap, då någon deras fiende, som afundades den
sällhet de njöto, fick det infallet att hos
presterskapet anklaga dem för brott, i anledning af
andlig slägtskap. Lik ett på en klar himmel
plötsligt uppstigande åskdigert moln kom denna
olycka öfver de unga makarne och skymde snart,
nattsvart och ogenomträngligt, deras nyss så
strålande lefnadssol. Man hade nemligen funnit att
de voro <i>dopsyskon</i>, i det en och samma qvinna,
ehuru med flera års mellanstånd, hade burit dem
till dopet.

Sådan var, under christendomens första
tider, den kyrkliga vidskepelsen, om man så får
benämna det, sådan den hierarkiska myndighet,
hvarunder allt måste böja sig, att personer, som
alls icke voro genom <i>något</i> blodsband förenade,
kunde helt plötsligt öfverbevisas om <i>andligt
skyldskap</i>, enär presterna dervid funno sitt intresse.

Så kom då, helt oförmodadt, till de unga,
lyckliga makarne en skrifvelse från den
hamburgska erkebiskopen Adalbert, som befallte dem att
genast skiljas, emedan deras sammanlefnad vore
ett brott mot den heliga katholska kyrkan.

Träffade af detta plötsliga olycksslag, liksom
af en åskvigg, sutto de arma och blott sågo på
hvarandra, tills ändtligen konungen bemannade
sig och sade: "Det må nu gå huru det vill, men
jag skiljer mig aldrig från den jag håller kärast
på jorden, från min outsägligt älskade maka, åt
hvilken jag svurit trohet i lif och död."

Guda kastade sig om hans hals och de
beslöto, ehuru darrande för följderna, att trotsa
den stränge biskopen och ändå lefva tillsammans,
öfvertygade, som de voro, att de dermed gjorde
intet ondt, hvarken mot Gud eller menniskor.

Men prelaten vredgades öfver deras
<i>tredskhet</i>, som han kallade det, och afsände ett nytt
bref till Sven Estridsson, med hotelse af
bannlysning, ifall han icke genast försköte Guda och
gåfve henne skilj obref.

Med en smärta, som gränsade till förtviflan,
sleto sig då de beklagansvärda ur hvarandras
armar, för att aldrig mera råkas.

Kung Sven stannade qvar i Danmark, i sitt
rike, hvaremot Guda for öfver till Sverige, der
hon i Westergötland fann hvad hon sökte --
ett ensligt och naturskönt ställe, passande efter
den sinnesförfattning, hvari hon sig befann. Det
var icke en fristad undan smärtan, en tillflykt
undan sorgen, som hon sökte; ty dessa trogna
sällskapare följa oss ju öfverallt, sänkte vi oss
också ned i jordens innandöme; men hon sökte
en tät furuskog, som skuggade för hennes
förgråtna kinder, lummiga löfträd, hvilkas sus
öfverröstade hennes djupa suckar, berg, hvilkas
eko besvarade hennes klagan.

Ändtligen blef henne dock ensamheten
alltför tung och själsdödande, oaktadt hon flitigt
sysselsatte sig med fina handarbeten, hvari hon
var mästarinna. Hon tog då till sig några unga
fruntimmer, döttrar ur förnäma familjer i orten,
dem hon undervisade i konsten att sömma i silke
och guld. Antalet af dessa flickor ökades med
hvarje år och på det sättet grundlades så
småningom ett nunnekloster, som efter Guda
kallades <i>Gudhem</i>.

Der satt nu den arma, förgråtna drottningen, 
omgifven af sina unga väninnor, hvilka hjelpte
henne med ett af den tidens underbara broderier,
hvilka, då de -- såsom stundom händer --
öfvergå till <i>våra</i> dagar, fylla oss med häpnad 
öfver den tid och den flit, som härvid måtte blifvit
tagna i anspråk, förutom den beundransvärda
konst, som längesedan blifvit utdöd. -- Det var
en purpursammetsmantel åt kung Sven, hennes
fordne, evigt älskade, aldrig förgätne make, som
drottningen sömmade, biträdd af sina unga
tärnor, och hvarpå nedlades ej allenast arbete och
omsorg, utan äfven en slösande rikedom, så att
man knappt visste hvad man skulle högst
uppskatta, penningvärdet eller konstfliten. -- Först
efter många år blef kungamanteln färdig och
öfversänd till Danmark.

Men nu förslappades ock med ens den
själsspänning, som hittills uppehållit drottningens mod.
Den matta handen nedsjönk, stelnad af
dödsengelns tryckning, och det förgråtna ögat slöt
sig för alltid under kyssen af hans kalla läppar.

Efter Gudhems kloster blef nu hela socknen
kallad Gudhem och heter så än i dag.

När konung Emund Gammal bortvisat de
sändemän, hvilka erkebiskop Adalbert affärdat
till honom, anbefallde sig konungens jarl och
svärson (styfson?) Stenkil i deras förböner och
tillrådde dem att under återresan söka herberge
hos drottning Guda i Gudhem. De gjorde så,
och blefvo af henne mottagna "som himmelska
sändebud"; hon sände dyrbara gåfvor med dem
till erkebiskopen, densamme som kort förut så
väldigt brukat kyrkans vapen för att drifva henne
från make och thron.

<b>Gudrun.</b> -- <i>Gudrun</i> var dotter af konung
<i>Gjuke</i> och drottning <i>Grimhild</i>; hon spelar en stor
roll i den öfver hela norden och äfven i
Germanien kända <i>Gjukungasagan</i>. Hon hade på ett
märkvärdigt sätt blifvit både gemål åt den
ryktbare hjelten <i>Sigurd Fafnersbane</i> och svägerska
med den icke mindre ryktbara sköldmön
<i>Brynhilda</i> (se denna art.). Det är en del af den
ohyggliga Gjukungasagan vi här vilja berätta.

De båda svägerskorna Brynhilda och
Gudrun gingo, såsom häfden berättar, en dag
tillsammans ned till ån, för att tvätta sitt hår.
Gudrun, som redan började visa spår till den
elakhet, hvilken sedermera gjorde henne till de
nordiska sagornas <i>Medea</i>, fick det infallet att säga,
det hon måste gå längre ut i ån och ej stå så
nära Brynhilda, emedan några vattendroppar
tilläfventyrs kunde drypa ur dennas hår och i
Gudruns, hvilket hon (Gudrun) ej kunde tåla,
emedan hon vore vida förnämare än svägerskan.

Brynhilda svarade, att detta alls icke vore
fallet, emedan äfven hon var konungadotter,
liksom den andra.

Gudrun medgaf väl detta, men menade dock
att deras männers olika tapperhet skiljde dem i
rang. Detta var sagdt för att reta Brynhilda,
som tyckte att hennes Gunnar väl vore jemngod
med Sigurd, Gudruns gemål, då Gunnar vågat
rida genom den trolleld, som omgaf hennes borg,
för att få ega henne.

"Detta", menade Gudrun, "har min bror
Gunnar aldrig gjort. Han skulle låna min
gemål Sigurds gångare, <i>Grane</i>, men då Grane ej
ville lyda någon annan än sin herre, måste
Sigurd vexla gestalt med Gunnar, och det var
verkligen min man, som under Gunnars skepnad red
genom elden, kom in i borgen och höll bröllop
med dig, utan att du anade det. Vid utgåendet
ur borgen vexlade de åter gestalter och du red
hem med min broder, som du aldrig velat hafva,
men som du <i>måste</i> tillhöra, derför att du svurit,
att endast den som vågade sig genom den din
borg omgifvande trollelden skulle få ega dig. --
Du ser nu att min Sigurd är den tappraste
kämpe, ty endast <i>han</i> vågade sig genom Vafurlågorna,
och det för andra gången."

När Brynhilda hörde detta, upptändes
hennes sinne af en häftig vrede. Först hade Sigurd
trolofvat sig med henne, derefter gift sig med
Gudrun och till slut falskeligen spelat henne i
händerna på en annan. Detta var mer än hon
kunde fördraga.

Den bedragna kärleken bytes lätt i hat, och
från hat till den blodigaste hämnd var i dessa
mörka tider blott ett enda litet steg. -- Så snart
Brynhilda råkade sin gemål Gunnar och dennes
broder Högne, sökte hon öfvertala dem att mörda
Sigurd, men de ville det icke, emedan de med
honom ingått fostbrödralag. De hade dock en
halfbroder, vid namn Guttorm, som städse varit
Sigurds fiende och afundsmän; denne lånade sig
med glädje till ett verktyg för Brynhildas hämnd.
Han smög sig nattetid in till Sigurd och
mördade honom, tillika med hans treårige son
Sigmund.

Men då Sigurd kände sig sårad, tog han sitt
dråpliga svärd <i>Gram</i> och slungade det i
dödsångsten efter Guttorm med sådan styrka och
säkerhet, att han blef sin mördares baneman och
sin egen hämnare.

När Brynhilda fick veta att Sigurd var död,
ångrade det henne att hon på honom utkräft
hämnd, helst han ju var fader till hennes äldsta
barn, hennes lilla dotter <i>Aslög</i>, hvars tillvaro
ingen kände, förutom kung Heimer, som
uppfostrade henne. -- Hon grämde sig till den grad, att
hon föll på sitt svärd och dog. Hennes lik
brändes då på samma bål som Sigurds.

Men <i>Atle</i>, Brynhildas broder, friade nu till
Gudrun, Sigurds enka, och fick henne också till
maka. Det troddes efteråt att han hade gjort
det endast för att kunna förgöra Gjukungarne,
såsom kung Gjukes söner kallades. Ty efter
några år, då Gudrun redan hade skänkt honom
tvänne söner, bjöd han hennes bröder Gunnar
och Högne till sig på gästabud, men endast i
ond afsigt.

Utan att ana någon list infunno sig de båda
Gjukungarne. Den lika falske som grymme Atle
lät då skära hjertat ur Gunnar, medan han lefde,
och kasta Högne i en ormgrop. Någon
medlidsam menniska lärer då, den grymme Atle
ovetande, hafva gifvit Högne i ormgropen en
harpa, hvarpå han slog med sina tår, ty händerna
voro bundna. Vid harpans toner söfdes ormarne,
utom en enda, som kilade upp till den
olycklige furstens bröst, sög sig fast dervid och dödade
honom.

När Gudrun sporde hvilken grym medfart
hennes bröder lidit, blef hon så utom sig af
raseri, att hon mördade sina späda söner och lät
af deras hufvudskålar förfärdiga präktiga
dryckeskärl, dem hon fyllde med vin och kredensade
sin gemål, just vid det storståtliga graföl, som
han låtit tillställa efter de lika barbariskt som
förrädiskt mördade Gjukungarne. -- Men när
Atle tömt båda bägarne, sade Gudrun honom,
under en störtskur af de bittraste förebråelser,
hvad han hade druckit ur och hvad det hade
blifvit af hans älskade söner. -- Derefter rusade
hon ut ur salen.

Härmed var dock icke hennes hämnd
stillad. Hon lät, när det blef natt, tända eld på
dryckessalen, der konungen var, och brände
honom inne, tillika med alla de män, som
derstädes befunno sig.

<b>Gundborg.</b> Då Erik den Helige hade fallit,
måste hans son Knut på en tid fly ur riket och
uppehålla sig i Norrige, medan Carl Sverkersson
innehade svenska thronen, som dock var Knuts
rättmätiga arf. Knut hade emellertid fästat en
mö; men giftermålet hann ej fullbordas, förrän
fästmannen nödgades fly och fästmön söka skydd
i ett kloster. Hon hette <i>Gundborg</i> och var 
dotter af östgötha-jarlen Bengt Snyfel, samt syster
till Birger Jarl. -- Ändtligen, efter några år,
återkom Knut, öfverföll Carl Sverkersson, som då
bodde på Wisingsö, mördade honom och
svingade sig sjelf upp på thronen, hvarefter han ur
klostret tog sin älskade Gundborg och gifte sig
med henne.

Då de någon tid hade lefvat lyckligt
tillsammans, blef drottningen sjuk, och man fruktade
för hennes lif. Som hon fann sig obeskrifligt
lycklig och ville gerna lefva, anhöll hon hos sin
gemål om tillstånd att få aflägga ett heligt löfte,
nemligen om en fullkomlig kyskhet för hela sin
återstående lefnad, i fall Gud förlänade henne
helsan åter. Konungen samtyckte dertill,
troligen endast för att lugna henne, emedan han var
fullkomligt öfvertygad om att, hon skulle dö. --
Men, hon tillfrisknade, och då grämde sig Knut
bitterligen öfver att han samtyckt till sin gemåls
begäran, och äfven hon sjelf tycktes ångra det
gjorda löftet. Här fanns nu intet annat råd än
att vända sig till påfven med en ödmjuk
anhållan om, att han måtte värdigas göra det aflagda
löftet såsom ogjordt. Det berättas ock att
Christi ståthållare dertill samtyckt. -- Hon dog 1190
och begrofs i Warnhems kloster. Hon hade med
Knut tre söner, deraf tvänne blefvo mördade
1205 på Elgarås af konung Sverker II:s
utskickade; den tredje sonen blef sedermera konung
Erik X. En dotter Helena blef gift med
Holmgeir Knutsson Folkunge, jarl af Östergöthland.

<b>Gunhild.</b> En sägen berättar oss att på
Borgholms slott bodde i forna tider en drottning
Gunhild. Hon fattade, medan konungen var i
ledung, oloflig kärlek till väktaren eller
borgfogden Elav, som af konungen blifvit anförtrodd
borgens nycklar och vården öfver de fångar, han
i tornet lät förvara. Men Elav drog sig undan
sådan kärlekshandel och blef sedan förföljd af
den onda drottningens hämnd, hvilken hon
utförde sålunda: Hon bjöd honom upp i salen
bland andra gäster och skänkte i för honom
mjöd och vin, hvarefter hon, när han mycket
druckit och insomnat, tog hans nycklar och släppte
fångarne ur tornet, med tillsägelse att skynda
och fly ur landet. Vid konungens återkomst
från striden, gick drottningen honom till mötes
å stranden och anklagade herr Elav för hans
otrohet att släppa fångarne. -- Förgäfves svor
Elav vid Gud och helgon på sin oskuld. Han blef
genom drottningens anstiftelse insatt i en
spiktunna, bespänd med tvänne otämda fålar, och
sålunda körd öfver borgens och stadens gator,
tilldess spiktunnan vid Köpings klint gick
sönder och herr Elav stötte sitt hufvud mot en
klippa; der sprang upp en klar källa. På
Kapelludden stannade hästarne; men öfver den
oskyldiges graf brann ett klart ljus hvar natt. Så
säges i Elavs visa:

<tab>Det kommo de sjömän seglande der fram:
<tab>Så fingo de se, hvar ett klart ljus det brann.

<tab>"Visst är der mördad en sanner Guds man,
<tab>Thy villje vi offra en gryta af malm."

Då blef herr Elav kallad helig, och ett
kapell byggdes, som kallades <i>Sanct Elavi Kapell</i>,
deraf ännu grundmurarne synas.

<b>Gunhild.</b> En sköldmö, eller sjelfrådande,
oförmäld, drottning med namnet Gunhild säges hafva
bott på Korsholm, i Foss socken af Bohuslän.
-- Sagorna förtälja om henne någonting, som är
nästan lika med sägnen om Polykrates och hans
ring. -- Äfven drottning Gunhild säges hafva
kastat i hafvet en guldring af högt värde, under
yttrande, att lika omöjligt som det var, att hon
någonsin kunde återfå denna ring, lika omöjligt
var det, att hon någonsin kunde bli olycklig.

Men den syndigt öfvermodiga blef slagen
med häpnad, då, dagen efter ringens bortkastande,
man kom och återgaf henne klenoden, berättande
att den blifvit funnen i magen på en fångad fisk.
Gunhild försjönk härvid i djupa betraktelser. --
Månne väl den långarmade olyckan, som dock
någon gång hinner äfven de högst uppsatte,
äfven skulle kunna nå henne, den rika och
mäktiga, hvilken, omgärdad af sin jordiska
herrlighet, hittills ansett sig så oåtkomlig?

Snart kom en konung, vid namn Asmund,
och angrep Gunhild i hennes rike, eller område,
hur det skall benämnas. Såsom sköldmö
försvarade hon sig tappert, men stupade dock snart
för motståndarens svärd och dog först efter
långvariga plågor af de sår hon erhållit.

Bönderna i Foss hämnades henne på kung
Asmund, som säges hafva blifvit dräpen nära
den platsen, der Foss kyrka nu står. --
Gunhilds graf vid hafsstranden har visats ända till
sednare tider, då den blifvit förstörd af högbrytare
eller sådana, som, letande efter gamla
minnesmärken, gräfva sig djupt ner i jorden, för att
göra fynd och anställa forskningar angående det
förflutna. -- En guldring, som blifvit hittad i
nämnde graf, påstås -- ehuru otroligt nog --
hafva blifvit åter ditlagd, emedan det spökade
så förfärligt efter dess borttagande, att hela
trakten oroades deraf, alltifrån mörkningen och
framemot morgnarne. -- Sedan, då fyndet blifvit lagdt
tillbaka, har allt åter varit stilla. -- Ingen plär
dock stoppa dyrbara fynd tillbaka i jorden.

<b>Gunhild</b> hette konung Anund Jakobs gemål.
I detta äktenskap föddes tvänne döttrar, hvaraf
den ena hette <i>Guta</i>, som blef drottning i
Danmark och gift med Sven Ulfsson. Den andra
dotterns namn har historien ej bevarat, men så
mycket vet man, att hon blef gift med konung
Stenkil och således stammoder för Stenkilska
ätten i Sverige.

<b>Gunolfsdotter, Märtha,</b> skänkte år 1410 ett
gods vid namn <i>Olsböle</i>, beläget i Ljungby socken
af Kalmare län, till nunneklostret i Kalmar,
såsom det hette: "Till själarykt för henne sjelf och
hennes aflidne make, riddar Erland Knutsson."

<b>Gustafsdotter, Brita,</b> en bondhustru i
Höglyckan i Östergöthland, väckte omkring 1818--19
någon uppmärksamhet genom sina s. k.
uppenbarelser och försäkringar om Bottnaryds källas
undergörande kraft. Denna vidskepelse
fördunstade likväl snart åter.

<b>Gustafsdotter, Gertrud</b> och <b>Karin,</b> samt
brodern Lorentz, skänkte 1431 sitt mödernearfgods
i Norunda härad till Sko nunnekloster, på det
de skulle få "lott af allt det goda, som gjordes
i klostret natt och dag".

<b>Gustafsdotter, Margaretha,</b> af någon bland de
förnämligare adliga ätterna inom Sverige under
fordomtimma, ehuru slägtnamnet har i historien
blifvit utelemnadt, var egentligen den som
grundlade <i>Johannes Döparens Kloster</i> i Kalmar. Hon
skänkte år 1289 flera egendomar till
byggnadsfond åt nämnda heliga stiftelse, och gaf
ytterligare, 10 år derefter, flera gods till samma
kloster och i samma ändamål. När det nu
ändtligen var färdigt, ingick jungfru Margaretha sjelf
1324 i klostret, som var af Dominikanerorden,
och blef dess första priorinna. -- Hennes syster
Ingeborg skänkte 1301 till nämnde kloster Malma 
gård med en qvarn uti Knutsby socken i
Nerike. Följande året förärade hon klostret
ytterligare Norrby egendom, med vilkor att hon
skulle få sin lägerstad inom klostrets murar.

<b>Gutheim, Gertrud,</b> var dotter af
vice-superintendenten och pastorn Peter G. och gifte sig
1643 med Johan Gezelius den äldre, som sedan
blef biskop i Åbo. Hon har skaffat sig en
ledsam ryktbarhet genom sitt uppförande såsom
hustru; ty hon påstås hafva varit trätgirig och
herrsklysten samt hållit ett beständigt gräl ej
endast inom sitt hus, utan äfven med grannar
och sockenbor. Så började hon -- biskopen
ovetande, men i hans namn -- mot en fru
Alanus, en af deras umgängesbekanta, en rättegång,
som i hela orten väckte både förargelse och
åtlöje. Fru Alanus hade nemligen, då biskopinnan 
en gång var sjuk, skickat henne en dryck,
efter hvars förtärande den sjuka dock befann sig
sämre, så att denna påstod det varit gift i
drycken och, så snart hon blef frisk, i sin mans,
biskop Gezelii namn stämde fru Alanus. Denna
förmådde dock -- lyckligtvis för henne -- leda
i bevis att drycken varit helt oskyldig, tillredd
endast af saffran, muskott, gammalt öl och --
<i>hästgödsel</i>. -- Dertill var hon fåfäng i klädsel
och ståtade alldeles förfärligt, tvang den
stackars medgörlige mannen, som för husfridens skull
lydde henne, att lefva öfver sitt stånd och sina
tillgångar, samt blandade sig till och med i hans
embetsgöromål, så att konsistorium klagade
deröfver. -- Dessa föga lyckliga makar hade dock
tillsammans sex söner och sex döttrar, så att
deras ättlingar vid biskopens död uppgingo till ett
antal af 70 personer, nemligen barn, barnbarn
och barnbarnsbarn.

Biskop Gezelii döttrar ärfde, som det påstås,
moderns fåfänga, så att de, enligt konsistorii
protokoller, “<i>ville klifva öfver gambla hederliga
matronor och hustrur</i>“. Äfven uppstod en vidlyftig
process angående biskopinnan, hvilken velat snärja
en af presidentens, i Åbo hofrätt, Creutz' söner till
måg i huset, och hvarom slottspastorn Wallenius
i Åbo domkyrka en gång i sin predikan talade.

<b>Guthermuth, Elsa,</b> född Willamsberg. Såsom
enka efter kongl. sekreteraren och informatorn för
arffurstinnorna Sofia och Ulrika Eleonora C. F.
Guthermuth, testamenterade hon d. 20 Maj 1703
ett kapital, som 1853 uppgick till öfver 12,500
rdr rmt, till pensioner åt hofbetjeningen.
Sedermera gaf hon, d. 7 Juli 1726, 40,000 daler
kopparmynt till stipendier åt studerande vid Upsala
akademi. Denna fond utgjorde år 1855 18,000
rdr rmt. Dessutom gaf hon, 1719, 2000 daler
kopparmynt till reparation af S:t Jakobs skolhus.

<b>Günthersberch, Anna Margaretha von,</b> dotter
af generalmajoren Christoffer G., föddes 1663
och dog 1743. Hon hade i sin ungdom <i>det</i>
gemensamt med tusen andra unga flickor, att
hennes val af blifvande make ej öfverensstämde med
hennes föräldrars. Till friare hade hon
nemligen en ung löjtnant, Johan Otto von Vicken,
som hon innerligen älskade, men som hennes
föräldrar och öfriga anhöriga för ingen del ville
låta henne taga till man; för hvilken orsak är ej
uppgifvet. Flickans mormor, fru Carin
Törnsköld, utgjorde dock ett undantag från den
öfriga slägten och befann sig i fullkomlig
opposition mot denna, hvarför hon, då Anna
Margaretha en gång var hos henne i Jönköping, lät
i hemlighet sammanviga henne, 1685, med den
hon kär hade. Men när saken blef bekant,
häktades löjtnant von Vicken. Han lössläpptes dock
1686 på konung Carl XI:s befallning, tilläts att
tjena qvar vid regementet och steg sedan i
graderna ända till generalmajor, samt afled 1750,
93 år gammal.

<b>Gydja,</b> en fru, som lefde på 1300-talet och
genom sitt giftermål med Carl Ulfsson var
sonhustru till det stora och namnkunniga helgonet
fru Brigitta Brahe. -- Hon uppgifves hafva egt
en stor mängd dyrbara klenodier och deribland
en krona af guld, hvilken hufvudprydnad på den
tiden ingalunda var något ovanligt för de
förnäma adelsdamerna. När hon dog, sändes denna
guldkrona till Rom, till Brigitta och hennes
dotter Catharina, som då vistades der, “och kunde
hennes (fru Gydjas) svägerska, fru Catharina, och
dennas moder, den heliga fru Brigitta, deraf lefva
ett helt år.“

<b>Gyldenstolpe, Christina Charlotta,</b> dotter af
öfverkammarherren grefve Nils Filip G., föddes
1766 och dog 1825. Hon blef förlofvad med
dåvarande brigad-adjutanten hos hertig Carl, Adolf
Ludvig Stjerneld, som vid 1789 års riksdag slöt 
sig till oppositionen och då blef arresterad, samt
satt längst i fängelse af alla de arresterade
oppositionsmännen. — Gyldenstolpe, den blifvande
svärfadern, stod deremot i stor nåd hos konungen,
som tillskref honom d. 2 Maj 1790: "Så snart
jag fått veta att ni samtyckt att Stjerneld blir
er måg, har jag endast afbidat det gynnande
ögonblicket för att återställa er honom. — — — 
Måtte Stjerneld göra er dotters lycka, lika
uppriktigt, som jag förlåter honom allt bekymmer
han gjort mig." Samma dag skref konungen till
Stjerneld, som då satt på Warbergs fästning:
"Ni är fri. Då ni uppvisar medföljande order,
blir ni försatt i fullkomlig frihet. (Fången sjelf
fick lemna kommendanten konungens ordres.).
Jag fäster dervid intet vilkor; likväl skulle jag
önska, att icke bland mina fiender räkna grefve
Gyldenstolpes måg. Res i största hast att
angenämt öfverraska er fästmö. — — — Jag njuter
ett verkligt nöje att sluta hennes lidande. — — — 
Det parti ni tager, skall hädanefter bestämma
mina tänkesätt för er och göra, att jag antingen
anser er som måg och son af gamla, goda
vänner, eller endast som baron Stjerneld." —
Bröllopet stod på Carlbergs slott d. 7 Sept. 1790,
då konungen föreställde brudgummens fader. — 
Detta bröllop stod natten förrän Hästesko skulle
aflifvas. Här vankades böner, knäfall och allt
möjligt hofspråk, för att afböja följande dagens
så motsatta festivitet. Mångas hjertan vändes
här från konungen, då de funno hans bemödande
att muntra till lust och löje och så "blanda
nöjen och blod, dans och hufvuden", såsom
Hamilton säger.

Det var under brudens porträtt, som J. G.
Oxenstjerna skref:

<poem>
Snille, Godhet och Behag,
Att ej mera vara skilda,
Ville sig tillsammans bilda
Uti dessa penseldrag,
Glada, tänkande och milda.
</poem>

Stjerneld blef öfverkammarherre vid
drottning Sofia Magdalenas hof och dog 1835.
Christina Charlotta Gyldenstolpe var först hoffröken,
sedan underhofmästarinna hos hertigen af
Wermland 1798; statsfru hos drottningen 1800;
uppfostrarinna för de kongl. barnen 1802;
hofmästarinna 1807; öfverhofmästarinna 1811. Nedlade
sina embeten 1818 och dog i Stockholm 1825.
Ende sonen Algernon blef sedan utrikesminister
och är prydd med ej mindre än 12 olika ordnar.

<b>Gyllander, Anna,</b> var på sin tid beryktad för
sin djerfhet att år 1658 och 1659, under sitt
vistande i Norrköping, utgifva sig för att vara
drottning Christina. När konung Carl X Gustaf
blef underrättad derom, befallte han Götha
hofrätt att härom hålla undersökning och med henne
lagligen förfara. Af hofrättens protokoll synes,
att hon varit 26 år gammal och dotter af Andreas
Gyllander, som bott i Norrköping, samt gift med
And. Hochmuth, en curländare, ryttmästare vid
Kruuses regemente. Under det hon farit omkring
i landet och föregifvit sig vara drottning
Christina, hade hon svarat, då bönderna frågade
henne om hon vore det: <i>ni säger så</i>; hon inbillade
många i Norrköping detsamma och sade att
hennes fader var konung Gustaf Adolf och modern
drottning <i>Maria Eleonora</i>, samt att hon sjelf var
<i>Christina Regina</i>. Det gick så långt, att många
slogo vad om riktigheten deraf. De som voro
på hennes sida visade hon mycken nåd. En gång
afsköt hon några pistolskott, då hon drack sin
gode bror Carls skål. — Sedan hon erkänt allt
detta och ej hade något annat att anföra till sitt
försvar, än att hon trodde, det hennes
förehafvande ej skulle så allvarsamt upptagas, anropade
hon konungen om nåd och anhöll om tillgift för
sitt fel, men blef dömd till en månads fängelse
vid vatten och bröd, samt förvisad ur riket och
alla dess tillhörande länder.

<b>Gyllenadler, Helena Maria,</b> dotter af biskop
Samuel Enander, adlad Gyllenadler, var näst det
yngsta barnet af 17 syskon. Hon var född 1665
och blef gift med majoren Zacharias
Klingenstjerna, som deltog med utmärkelse i konung
Carl XII:s bardalekar och dog i Sachsen 1707,
lemnande henne med 3 barn. Genom sina
slägtingar styrktes hon i sin böjelse att uppfostra
sina barn i studier och uppoffrade all sin
förmögenhet, hvilken bestod i inkomsten af halfva
det lilla Tolefors. Hon fann sina bekymmer
lättade genom isynnerhet den äldste sonens,
Samuels, snillegåfvor samt den ömhet, med hvilken
hennes slägtingar och vänner gingo henne till
mötes. Dåvarande biskop Spegel i Linköping
lät Samuel tvänne gånger i veckan komma upp 
till sig för att lära och höra honom, och ynglingen 
var oförtruten nog att tillryggalägga den
långa vägen till fots (äfven i detta fall lik
Polhem, som gick 1½ mil för hvarje lektion han fick
i latinska språket). Moderns och vänners omsorger 
gjorde att vår Samuel blef en af Sveriges
störste män. Hvem känner ej astronomen och
statssekreteraren <i>Samuel Klingenstjerna</i>. Modern
dog 1710, då gossen var 12 år gammal, men han
var redan då lemnad i så goda händer, att hans
framtida ryktbarhet kunde förutses, då det
medfödda snillet utvecklades.

<b>Gyllenbååt, Christina Charlotta,</b> dotter af
lagman Casper G., dog ogift, 66 år gammal, i
Stockholm 1851. Hon testamenterade till pensioner
åt behöfvande adliga jungfrur 3000 rdr, hvilken
summa är ställd under Riddarhusdirektionens
förvaltning.

<b>Gyllenhjelm, Elisabeth,</b> var naturlig dotter af
hertig Carl Philip, konung Gustaf II Adolfs
broder, och Elisabeth Ribbing, som genom ett
hemligt äktenskapskontrakt af d. 5 Mars 1620
blifvit hans maka. Hon föddes 1622, efter faderns
död, och blef hoffröken hos drottning Christina,
och sedermera, 1655, hofmästarinna hos
drottning Hedvig Eleonora. År 1645 blef hon, på
Stockholms slott, gift med landshöfdingen i
Stockholms län Axel Thuresson Natt och Dag, som
dog två år derefter, då hon omgifte sig med
hofmarskalken Balthasar Marschalck.

<b>Gyllenhjelm, Lucretia,</b> en naturlig dotter af
konung Johan III och Catharina Hansdotter
Westgöthe af Sparreslägten. Hon var den yngsta af
de tre syskonen och dog ogift 1585. Konung
Johan höll henne mycket kär och trodde att
hennes död föranläts af trolldom, hvarför
undersökning påböds och den misstänkta, hustru Kerstin,
född Körning, på Husaby, gift med ståthållaren
öfver Småland Jöns Ulfsax, måste med 12 adliga
qvinnors ed styrka sin oskuld; men sedan hon
ej allenast blef misstänkt, utan förmodligen
äfven öfverbevisad såsom sin mans mörderska, blef
hon aflifvad.

<b>Gyllenhjelm, Sofia,</b> var äfven naturlig dotter
af konung Johan III och Catharina Hansdotter
Westgöthe. Hon blef d. 14 Januari 1580 gift
med den tappre general-fältherren Pontus De la
Gardie, och är således stammoder för alla 
svenska De la Gardier, hvilka alltså härstamma från
ofvannämnde konung.

<b>Gyllenstjerna, Carin,</b> dotter af vice-amiralen
Nils G., var tvänne gånger gift, första gången,
1641, med landt-richtern Engelbrecht Meck, och
andra gången med landt-richtern Otto von
Fitinghoff. -- Hon lärer på ålderdomen blifvit blind,
men under denna sin blindhet dikterat en bok,
på tyska språket, med titel: <i>Geistliches Heil-Pflaster 
und Seelen-Arznei von Catharina Güldenstern.</i>
Den trycktes i Riga och dedicerades till drottning 
Hedvig Eleonora. -- Carin Gyllenstjerna dog
1683, efter 8 års enkestånd.

<b>Gyllenstjerna, Christina.</b> Gyllenstjernska
familjen, en af de äldsta i Sverige, har
oupphörligt till statens tjenst lemnat män af utmärkta
talanger och som allt ifrån Unionstiden gjort sig
så väl i fred som i krig kända under hvarje epok
af Sveriges historia. En egen märkvärdighet har
likväl denna familj, hvaraf få andra adliga ätter
i Sverige kunna berömma sig, den att hafva
frambragt en hjeltinna, hvars rykte kan ställas i
jemnbredd med fosterlandets största krigares.
Historiens gudinna, och efterverlden, som alltid
dömmer rättvist, sätter med skäl i de främsta
rummen uti sitt Pantheon en qvinna, som, då hela
fosterlandet var öfversvämmadt af främmande
härar, likväl ej förtviflade på dess räddning, utan
försvarade dess sjelfständighet till det yttersta,
som med ett orubbligt mod uthärdade alla de
hotelser och plågor, hvarmed tyranniet
öfverhopade henne, samt slutligen, återgifven åt
fäderneslandet, under en ny dynasti, återgick till det
husliga lifvets lugna pligter, utan att röja ett
enda ögonblicks saknad öfver den förlust dess
ätt gjort utaf svenska spiran, och utan att ett
enda ögonblick glömma den trohet hon var sin
konung skyldig. Hvar och en, som är det minsta 
bekant med svenska häfderna, förstår ganska
lätt att vi mena Christina Gyllenstjerna,
riksföreståndaren Sten Sture den yngres gemål, en
karakter som ej visat sig i svenska historien, allt
sedan sköldmöernas och Blendas romantiska
tidehvarf.

Christina Gyllenstjerna var dotter af
riksrådet Nils Eriksson Gyllenstjerna till Fågelvik.
Detta stamgods kom i arf till Nils Eriksson från
hans morfader, konung Carl VIII Knutsson.
(Det var om detta sitt favoritställe denne konung
brukade säga: att medan han var herre till
Fågelvik, så var han både mäktig och rik; men
sedan han blef konung öfver Svea och Götha land,
så blef han en arm och olycklig man). Christina
Gyllenstjernas moder var Sigrid Banér, dotter af
Eskil Isaksson till Wenngarn och enka efter Måns
Carlsson till Eka. Hon föddes 1494 och måste
således redan under sin barndom blifva förtrogen 
med hvälfningar och revolutioner; ty den ena
efter den andra följde på denna tiden såsom
stormilar öfver Svea och Götha rike. Under
dessa åren hade Sten Sture den äldre måst
lemna sitt riksföreståndareskap och öfverlemna
regeringen åt kung Hans, hvilken han åter inom
fyra år fördref, och återtog styrelsen; Svante
Sture, som efterträdde honom, hade i åtta år,
under de mest förödande krig, genom svenska
folkets och sitt eget hjeltemod, försvarat rikets
sjelfständighet mot danskarnes öfverlägsna makt.
Under en sådan tid räckte den 18-åriga
Christina Gyllenstjerna sin hand åt riksföreståndaren
Svante Stures son, Sten Sture den yngre. Ett
bröllop, som man allt för väl kan säga blifvit
firadt under vapenklang.

Samma år, som Sten Sture ingick sitt giftermål, 
miste han sin fader, hvilken genom en
hastig död frånrycktes honom, just då han höll ett
sammanträde med bergsmännen från trakten af
Sala, angående begagnandet af de nya
malmstreck, som blifvit upptäckta omkring denna
grufva. Hans död hölls genom Hemming Gadd så
länge hemlig, tills man för den unge Sten
Stures räkning fått försäkra sig om de vigtigaste
slotten i riket. Men det oaktadt förorsakade det
nya riksföreståndarevalet häftiga stridigheter. --
Den högre adeln, som alltid i tysthet var
tillgifven det danska intresset och önskade
Kalmare-Unionens förnyande, ville hafva det gamla
riksrådet Erik Trolle upphöjd till denna värdighet.
Allmogen deremot, som ganska väl erinrade sig
att Erik Trolle varit en ibland dem, som under
Svante Stures regering velat göra Sverige
skattskyldigt under Danmark, och som med skäl
misstänkte honom att emottaga regeringen blott för
att inkalla danska konungen, förkastade honom
på det bestämdaste, och utvalde den aflidne
riksföreståndarens son, Sten Sture, till sin faders 
efterträdare. Båda partierna sammandrogo
stridskrafter, och saken höll på att komma till en
blodig strid, då ändtligen aristokraternas parti fann
omöjligt att motstå hela svenska folkets allmänna
vilja. Erik Trolle måste afsäga sig den tillämnade 
värdigheten, och Sten Sture blef allmänt
erkänd såsom riksföreståndare. Han förtjente
äfven denna utmärkelse, genom alla de dygder,
som pryda hjelten och menniskan. Ofta hade
han på knä för sin fader fällt förböner för de
felande, dem den stränge riksföreståndaren velat
straffa. Såsom krigare kände han aldrig någon
fruktan: han var öppen och glad i umgänge,
frikostig och försonlig mot fiender. Allt detta
kunde ej annat än tillvinna honom svenska
allmogens kärlek; också var den under hela hans
regeringstid honom oföränderligt tillgifven.

Men hvad som aristokratiska partiet ej kunde
tillvägabringa genom Erik Trolles val, ville det
nu på en annan väg försöka genom hans son.
Erkebiskopen Jakob Ulfsson i Upsala afsade sig,
i anseende till sin höga ålder, sin höga
värdighet, och rekommenderade hos riksföreståndaren
till sin efterträdare den unge Gustaf Trolle, Erik
Trolles son, hvilken, sedan han en lång tid
studerat utomlands och varit den första svensk som
lärt sig grekiska, beklädt betydliga värdigheter
vid romerska hofvet. Jakob Ulfsson egde nog
illslughet att föreställa riksföreståndaren, att detta
vore den bästa utvägen att tillfredsställa den
uppretade Trolleslägten för dess tillbakasättande vid
riksföreståndarevalet, och att Sten Sture och
Gustaf Trolle, såsom unga män, lätteligen kunde
komma öfverens. Sten Sture, hvars ädla hjerta
och karakter önskade fred och sämja i riket, var
snart förmådd till ett steg, som mera vittnade
om hans hjertas godhet, än den mognade
statsmannens klokhet. Han godkände domkapitlets
val i Upsala och skickade betydliga summor till
den nye erkebiskopen, för att förse honom med
medel till omkostnaderna vid hans invigning i
Rom; men på andra sidan försummade ej
konung Christian i Danmark att begagna ett
tillfälle, som återskaffade honom det hopp till
svenska thronens återvinnande som Sten Stures val
till riksföreståndare aflägsnat. Äfven han
skickade betydliga summor till Gustaf Trolle, under
hans resa genom Tyskland, jemte kraftiga 
uppmaningar, att hämnas den skymf som vederfarits
hans fader, då Sten Sture blifvit honom
föredragen vid riksföreståndarevalet. I Gustaf Trolles
hämndlystna och ärelystna sinnelag kunde dessa
uppmaningar ej förfela sin verkan, och han
lofvade konung Christian allt biträde till att
erhålla svenska thronen. Redan vid sin första
ankomst till Sverige, visade sig den nye
erkebiskopen såsom Sturens uppenbara fiende. Han
vägrade att infinna sig i Stockholm, der
riksföreståndaren vidtagit de mest högtidliga anstalter
för hans emottagande, och begaf sig till Upsala,
der han vid sitt hof samlade omkring sig alla
med närvarande styrelsen missnöjda. Fåfänga
voro alla steg som Sten Sture ytterligare tog till
förlikning. Han bjöd honom till fadder åt sin
nyfödde son Nils. Han reste sjelf till Upsala,
för att lyckönska erkebiskopen till sitt embete
och inför altaret i domkyrkan erbjuda honom
sin vänskap; men afvistes med förakt. Sten
Sture fann då nödvändigt att vidtaga allvarsamma
mått och steg. Till en början klagade han hos
påfven öfver erkebiskopens öfvermod, och
förmaningar ankommo från Rom till Trollen, att
icke sätta sig upp emot den verdsliga öfverheten,
men den egensinnige prelaten frågade icke
derefter. Vid den riksdag, som Sturen
sammankallade i Telge, dit Trolle kallades att aflägga sin
trohetsed, vägrade denne att komma. Då blef
Sturen öfvertygad, att en verklig
sammangaddning var å färde, till danska konungens förmån,
och skyndade till Nyköpings slott, det han intog,
och gjorde befälhafvaren derstädes, Sten
Oxenstjerna, Trolles vän, till fånge, och denne tvangs
att upptäcka alla trådarne i sammangaddningen.
Dessa framlades för de i Arboga 1517 samlade
ständerna, under det erkebiskopen belägrades på
Stäket och hans fader togs till fånga. Ständerna
beslöto att belägringen af Stäket med all kraft
skulle fortsättas och Gustaf Trolle skiljas vid sitt
embete. Stäket måste också slutligen öfvergå,
och Gustaf Trolle blef inspärrad i Westerås
kloster, samt måste med ed förbinda sig att aldrig
återtaga sitt embete. Förtörnad öfver sin
bundsförvandts olycka, hade konung Christian, redan
under Stäkets belägring, afskickat 4000 man till
slottets undsättning; men dessa blefvo i grund
slagna af Sten Sture vid Dufnäs utanför Stockholm. 
Lika olycklig var konung Christian sjelf,
då han följande året ankom med en stor
krigshär till Stockholm; ty hans trupper blefvo
fullkomligt slagna vid Brännkyrka, och motvind
qvarhöll hans flotta ända inpå hösten, och han kunde
endast frälsa sig från hungersnöd genom
underhandlingar med Sten Sture, hvarvid han begick
den bekanta trolösheten att föra sex svenska
adelsmän, som blifvit sända honom till gisslan,
mot tro och lofven till Danmark. Följande året
uppbjöd Christian alla sina krafter till Sveriges
underkufvande. Med sina egna trupper förenade
han en besoldad här af 6000 man fransmän och
tyskar, samt flera regementen skottar. Denna
fruktansvärda krigshär inbröt i November 1519
uti Sverige och framträngde ända in i
Westergöthland. I spetsen för 10,000 man af Sveriges
allmoge, var Sten Sture danskarne till mötes på
Åsunda-sjön vid Bogesund, nuvarande Ulricehamn.
Han hade låtit upphugga isen på båda sidorna
om sin krigshär, för att ej blifva angripen i
flanken. Men under det han på sin blackiga häst
ilade omkring för att dela striden, sårades han
svårt i låret af en från isen tillbakastudsad
kanonkula, hvarpå svenska hären vid åsynen af sin
anförares fall råkade i oordning och öfvergaf
stridsfältet. Den sårade riksföreståndaren fördes
till Strengnäs, sedan han vidtagit anstalter att
ånyo möta danskarne på Tiveden. Härifrån ville
han resa till Stockholm, för att vidtaga ännu
ytterligare försvarsanstalter, då han dog på resan
öfver Mälaren den 9 Februari 1520.

Således var nu Christina Gyllenstjerna efter
8 års lyckligt äktenskap på en gång beröfvad sin
thron och sin make, och utsatt för alla de
vådor, hvarmed en segrande och hätsk fiende kunde
hota. Sten Stures död förorsakade en allmän
förvirring i Sverige. Väl försvarade den här, åt
hvilken den sårade riksföreståndaren anförtrodde
försvaret af Tiveden, dessa Sveriges Thermopyler
med mannamod och kraft, och hälften af
Christians franska hjelptrupper föll der. Men genom
en Lejonhufvuds förräderi funno danskarne
vägen omkring de uppkastade förhuggningarne;
svenskarne måste vika, och danska hären
utbredde sig öfverallt i öfra Sverige. På alla
kyrkoportar uppslogs påfvens bulla, hvarigenom all
gudstjenst förbjöds, för att injaga förskräckelse
hos svenska folket. Väl samlade sig både en
stor del af Sveriges förnäme och allmoge, för
att öfverlägga om fäderneslandets ställning, men
de förra kunde ej komma öfverens om valet till
en ny riksföreståndare, och de sednare ville veta
hvem de skulle strida för, hvarpå församlingen
åtskiljdes med oförrättadt ärende. Under dessa
omständigheter uppträdde Gustaf Trolle ur sitt
fängelse, återtog sitt erkebiskopsembete, och
sammankallade ett riksmöte, der han framställde de
stora framgångar danskarne haft, förklarade att
valet af en inhemsk konung eller riksföreståndare 
skulle blott bringa ytterligare förderf öfver
landet, och att enda utvägen att återbringa lugn
och fred vore att mot en billig dagtingan hylla
konung Christian. De församlade, dels förut
danskt sinnade, dels uppskrämda öfver de
timade olyckorna, samtyckte till allt, och bud
afgingo till danska konungen med undergifvenhetsförslag. 
Han å sin sida samtyckte till alla de
vilkor man förelade honom, helst han ej tänkte
uppfylla något enda.

Under den allmänna förlamning, som tycktes
angripit Sverige, fanns det en enda person som ej
förtviflade om rikets räddning, och det var
Christina Gyllenstjerna. I spetsen för sin mans
besättning på det ointagliga Stockholms slott,
beslöt hon att försvara sig till det yttersta och
afvisade bestämdt hvarje förslag att undergifva sig
danskarne. Gustaf Trolle uppbröt med en
betydlig makt, efter riksmötets slut, mot Stockholm,
för att tvinga Christina till undergifvenhet: men
han måste aftaga med stor förlust. Christina
skyndade att söka hjelp hos Hansestäderna och fick
äfven hjelp från Lübeck. Hon utfärdade bref
på bref till Sveriges allmoge, hvaruti hon
uppmanade den till kraftfullt motstånd mot
danskarne och framför allt att välja en ny
riksföreståndare. Dessa uppmaningar verkade såsom en
elektrisk eld på svenska folket; än på det ena
stället, än på det andra, församlade sig allmogen
och öfverföll danskarne ehvar de råkade dem.
Isynnerhet tillfogade de dem ett förfärligt
nederlag på Balingsås nära Upsala, der en mängd
blefvo ihjälslagna under ett förskräckligt urväder,
och hela danska hären skulle blifvit tillintetgjord,
om ej bönderna i brist af anförare skingrat sig,
hvarigenom danskarne fingo tillfälle att ånyo samlas 
och uppbränna en stor del af bönderna uti
en lada. Så förflöt vintern. Med vårens början
utrustade Christian en ny flotta, med hvilken
han först seglade till Kalmar och sedan till
Stockholm, utan att kunna förmå något af dessa slott
till undergifvenhet. Landet var i en allmän
resning och danska hären led öfverallt förlust. Mot
hösten började lifsmedel tryta på konung Christians
stians flotta. Hans krigshärar fordrade sold, och
han förbannade uti harmen dem som rådt
honom till detta tåg. Ur denna belägenhet
räddades han, märkvärdigt nog, genom Hemming Gadd,
hvilken hittills, såsom Sturarnes kansler, varit
danskarnes afsvurne fiende och förklarat dem ej
vara bättre än turkar och tartarer, samt nu
sednast emot tro och lofven blifvit såsom gisslan,
tillika med Gustaf Eriksson och flera svenska
herrar, bortförd till Danmark. Man vet ej
genom hvilka medel Christian tillvunnit sig den
80-årige svenske prelatens vänskap; men genom
honom börjades underhandlingar med
Christina Gyllenstjerna. Hon afslog i början
Hemming Gadds förslag med förakt, och förebrådde
honom att han efter så många år öfvergifvit
svenska intresset för det danska. Men hennes
eget folks missnöje tvang henne slutligen till en
kapitulation, hvarigenom svenska folket
försäkrades om sina fordna fri- och rättigheter; en
fullkomlig amnesti beviljades åt alla som
deltagit i striden mot Christian, och Christina behöll
alla sin gemåls gods och förläningar samt fick
löfte om Tavastehus till enkesäte. Nu kunde
Christian först anse sig som konung öfver Sverige,
då hela riket snart följde Christina
Gyllenstjernas exempel, hvarefter Christian utmärkte sitt
första inträdande i Stockholm genom uppresande
af galgar, ett förebud till hvad som skulle hända
vid hans kröning i November 1520.

De första dagarne af denna högtidlighet
förflöto i lust och nöje, under det att i konungens
hemliga råd de trägnaste öfverläggningar
förehades, huru man med ett slag skulle kunna utrota
den högre svenska adeln. Efter flerfaldiga
förslag, stannade man ändtligen i det beslut, att, i
anledning af Gustaf Trolles afsättning och
påfvens bannlysning, anklaga dem såsom kättare,
hvilka konungen egde medelst dödsstraff låta utrota.
Under sjelfva kröningshögtidligheterna funno sig 
svenska herrarne hastigt gripna, fängslade och
ställda inför en domstol, der deras öde redan
förut var afgjordt. Christina Gyllenstjerna
framkallades först; hon försvarade sig med värdighet
och kraft, bevisade att Gustaf Trolles afsättning
skett med riksens ständers samtycke, och
framlade sjelfva riksdagsbeslutet. Detta var just hvad
man ville. Alla som undertecknat detta
olyckliga dokument framkallades, och sedan de erkänt
sina underskrifter, var deras dödsdom fälld;
endast den sluge biskop Brask i Linköping
frälsade sig genom uppvisandet af ett papper,
instucket under sigillet, med påskrift: "härtill är jag
nödd och tvungen". Följande dagen inträffade det
minnesvärda Stockholmska blodbadet, så kändt af
hvarje svensk historisk handbok. Vid detta
sorgespels slut framkallade den vredgade konungen fru
Christina och förelade henne valet antingen hon
ville dränkas, brännas eller lefvande begrafvas.
Detta var för mycket för den för öfrigt så
hjeltemodiga qvinnan. Hon afdånade, och sjelfva de
danska herrarne fällde, rörda af medlidande,
förböner för henne, så att hon fick behålla lifvet.
Emellertid måste hon som fånge se sin moder
Sigrid Banér stoppas i en säck för att kastas i
sjön, ett öde som knappt genom många förböner
kunde afvändas, samt sin aflidne gemåls och sons
lik upprifvas ur grifterna för att misshandlas och
slutligen uppbrännas på Södermalm, der nu
Catharina kyrka står. Man påstår, att Christian,
full af raseri, till och med sprungit till och bitit
i den aflidne riksföreståndarens lik. Hans enka
blef emellertid qvarhållen såsom fånge i Sverige,
till dess en ny revolution beredde en ny förändring
i hennes öde. Gustaf Eriksson hade återkommit
till Sverige, beväpnat dalkarlarne och största
delen af norra provinsernas invånare, samt
framträngde, i spetsen för en mäktig här, hotande
mot södra Sverige, der allmogen, hvilken
Christian hotat med förlusten af en hand och en fot,
var beredvillig att med öppna armar emottaga
honom. Den ena danska truppen efter den andra,
som sändes emot honom, blef slagen, och
danskarnes välde öfver Sverige inskränkte sig
slutligen till Stockholm, Kalmar och Åbo. Under
dessa omständigheter ansåg Christian säkrast att
öfverföra de benådade adelsfruarna till
Köpenhamn. Christina Gyllenstjerna öfverfördes dit,
jemte flera andra fruar af Sveriges förnämsta
adel, och insattes i Blå tornet derstädes. Man
kan tillräckligt dömma om detta fängelses
beskaffenhet deraf, att Cecilia af Eka, Gustaf
Wasas moder, derstädes dog utaf vanskötsel och
misshandling. Åt Christina Gyllenstjerna var
emellertid ett annat öde beskärdt: hon fördes till
Kallundborgs slott, och förblef der ända till 1524,
till dess att sakernas nya ställning i Danmark och
Sverige befriade henne.

Gustaf Wasa hade såsom Sveriges befriare
allmänt blifvit vald till konung, under det
Christian, genom sina våldsamma steg mot
danska adeln, till den grad uppretade folket mot
sig, att man uppsade honom trohet och lydnad,
hvarpå Christian flydde till Nederländerna, och
hans farbroder, hertig Fredrik af Holstein, blef
utvald till Danmarks konung. Sverige och
Danmark började numera fredligt närma sig till
hvarandra, och det första vilkor, som Gustaf
Wasa vid underhandlingarne föreslog, var de
fångna fruarnas lösgifvande, hvarpå Christina
Gyllenstjerna återvände till Sverige 1524. Vid sin
återkomst till fäderneslandet blef hon mottagen af
den nye konungen med den aktning, hennes rang
och förtjenster fordrade, hon återfick sina
förläningar, och vistades jemte sina söner vid
Gustafs hof, der de åtnjöto en faderlig vård. Men
den äldste af dem, Nils Sture, en mycket
hoppgifvande yngling, dog redan 1526; smädelsen hade
redan ett par år förut utspridt i de aflägsna
Dalarne, att Gustaf Wasa höll Christina
Gyllenstjerna uti fängelse och på allt sätt sökte
förgöra hennes son Nils. Denna ynglings hastiga
frånfälle gaf en bedragare anledning att i
Dalarne spela hans person. Det var den så
kallade falska Sturen eller Daljunkern. Hans
egentliga namn var Jöns, oäkta son af en husqvinna
i Westmanland, och hade såsom stalldräng
stulit 40 marker silfver. Nu rymde han upp till
Dalarne, och undervisad af en gammal tjenare i
Sturefamiljen om den roll han borde spela,
utgaf han sig derstädes för Sten Stures son och
förklarade sig hafva blifvit hållen i fängelse af
kung Gustaf, hvilken vid alla tillfällen sökt
beröfva honom lifvet, hvarför han nu sökt sin
tillflykt hos de redliga dalkarlarne, som alltid varit
ett stöd för hans familj. Många af dalkarlarne
läto förleda sig utaf hans tal och tårar; han
upprättade en lifvakt, lät slå mynt, och trädde till
och med i förbindelse med Norrige, der han
genom erkebiskopens i Trondhiem förord blef
förlofvad med en adlig jungfru. Vid underrättelsen
om detta uppror, skickade Gustaf krigsfolk till
de socknars hjelp som ännu blifvit trogna, och
Christina Gyllenstjerna skref ett öppet bref till
alla dalkarlar, hvaruti hon förklarade, att
daljunkern ej var hennes son, utan en bedragare. Den
undflykt, den falska Sturen då tog, att förklara,
det hans moder blygdes att erkänna honom,
emedan han blifvit född före äktenskapet, bidrog
helt och hållet att förstöra det förtroende
dalkarlarne hade till hans sannfärdighet.
Emellertid förbehöllo de sig hos konung Gustaf det han
fritt skulle få resa ur landet, hvartill konungen,
tvungen af omständigheterna, i början samtyckte.
Men sedan Gustaf på den evigt märkvärdiga
Westerås-riksdagen 1527 genomdrifvit alla sina
planer och tillegnat sig de andligas egendomar och
låtit kröna sig i Upsala, samt i början af året
derpå hållit en sträng räfst med dalkarlarne på
Tuna ting, hvarvid flera af de upproriska blifvit
halshuggna, skickade han sändebud till Norrige
och fordrade, under hotelse af krig, de förrädiska
svenskarnes utlemnande. Väl skickade
erkebiskopen i Trondhiem daljunkern i hast öfver till
Tyskland; men konung Gustaf lät hastigt sin secretair
resa öfver till Rostock, dit daljunkern begifvit
sig, och derstädes inför rådet anklaga honom för
den stöld han hade begått såsom stalldräng,
hvarpå han blef gripen och halshuggen.

År 1527 ingick Christina Gyllenstjerna ett
nytt giftermål. Rådsherren och rikshofmästaren
Thure Jönsson Roos, som ansågs för den
förnämsta bland Sveriges adel och som i 30 år varit
lagman i Westergötland, hade tvänne söner.
Den äldsta bland dem, Johan Thuresson, hade i
sju år tjent i Tyskland under kejsar Maximilian
och så utmärkt sig, att kejsaren i hela sin
krigshärs åsyn slog honom till riddare. Han återkom
till fäderneslandet på ett besök, då Gustaf
förmådde honom till att qvarstanna, utnämnde
honom till rådsherre och befordrade giftermålet
mellan honom och Christina Gyllenstjerna, som
försiggick år 1527. Denna förbindelse mellan
tvänne mäktiga slägter, hvilka båda kunde anse
sig lika så nära berättigade till thronen, som den
nyss derpå uppstigna Wasa-ätten, skulle kunnat
blifva högst farlig för Gustaf I, om ej så väl
Christina Gyllenstjerna, som hennes man, hyst
redliga och lojala tänkesätt. Detta visade sig
isynnerhet vid det året derpå utbrustna
upproret i Westergöthland, för hvilket Christinas nye
svärfader, rikshofmästaren Thure Jönsson Roos,
stod i spetsen. Planen var ingenting mindre än
att afsätta konung Gustaf och i dess ställe till
konung utvälja riksrådet Måns Bryntesson
Liljehöök. Thure Jönsson försökte allt för att äfven
indraga sina söner i upproret; men så väl Johan
Thuresson, som hans broder, vägrade all
delaktighet i planen och uppenbarade allt för konung
Gustaf. Upproret slöts för öfrigt af sig sjelft
genom Westgötha-allmogens vägran att deltaga
i uppresningen, hvarpå Thure Jönsson flydde till
Norrige, till konung Christian II, hvilken kort
derpå lät halshugga honom. De öfriga
anstiftarne blefvo strängt straffade på riksdagen i
Strengnäs år 1529.

Det tycktes emellertid vara af ödet beslutit,
att Christina Gyllenstjernas barn, äfven mot
hennes vilja, skulle blifva en anledning till oro för
Gustaf I. Stridigheter hade uppstått emellan
Gustaf I och Lübeck, i anledning deraf, att
Gustaf, allt efter som han hunnit betala Sveriges
skuld till Lübeck, sökte befria sitt rike från de
tryckande bojorna af Lübecks uteslutande
handel med Sverige, och för detta ändamål afslöt
en handels-traktat med Nederländerna. --
Förtörnad deröfver, hotade regeringen i Lübeck
att nedstörta Gustaf från thronen. För detta
ändamål var det nödvändigt att uppställa en
kronpretendent. Den unge Svante Sture, Christina
Gyllenstjernas son, vistades vid denna tiden vid
hofvet i Lauenburg, hos konung Gustafs
svärfader, dit han blifvit af konungen skickad för att
lära sig ridderliga öfningar. Honom lockade
lübeckarne med list från Lauenburg och förde
honom fången till Lübeck. Der föreställde de
honom, att konung Gustaf bar hat till honom och
uppdragit åt sin svärfader att taga honom afdaga,
samt erbjödo honom Lübecks hjelp, att återeröfra
riksföreståndareskapet i Sverige; men Svante Sture
vägrade med ståndaktighet att deltaga i detta
företag, emedan han derigenom skulle störta sin
moder, sin slägt och sig sjelf i förderf. Fåfängt
använde man hotelser, böner och skänker, för
att ändra hans beslut, och likaså fåfängt skref
man i hans namn till Sveriges inbyggare för att
förmå dem till resning. Då lübeckarne icke sågo
sig kunna uträtta något med Svante Sture,
måste de låta honom återresa till Lauenburg.
Gustaf visste värdera detta ädla uppförande hos
Svante Sture, och efter sin hemkomst uppsteg
han hastigt till betydande värdigheter. Så finna
vi honom under Dacke-fejden såsom ståthållare
på Stegeborgs slott, der hans mod och trohet
isynnerhet bidrogo att hämma det förhärjande
upproret, som från Småland höll på att utbreda
sig öfver Östergöthland och hotade att sätta hela
Sverige i låga. Äfven nu afslog Svante Sture de
upproriskes anbud, att sätta sig i spetsen för dem
och eröfra kronan åt sig sjelf; -- ett så mycket
ädlare drag i hans karakter, som Gustaf I hade en
enskild oförrätt att godtgöra honom. Konungen
hade nemligen under Svantes vistande utomlands
fråntagit honom hans förlofvade fästmö,
Margaretha Lejonhufvud, hvilken måste gifta sig med
konungen. Denna förlust rörde Svante Sture
ganska djupt, och Gustaf öfverraskade honom en
dag på knä framför sin fordna älskarinna. Full
af vrede frågade konungen hvad detta skulle
betyda, då den fintliga drottningen svarade, att
Svante Sture anhöll om hennes syster Märtha till
gemål. Glad tog konungen dem på orden, och
giftermålet fullbordades, så att Svante Sture blef
Gustafs svåger. -- Märkeligt var för öfrigt
Christina Gyllenstjernås öde, att båda hennes söner
skulle af konung Gustaf beröfvas deras fästmör;
ty hennes son med sednare giftet, Gustaf
Johansson Roos, var förlofvad med Catharina Stenbock,
hvilken den sextioårige Gustaf fråntog honom och
gifte sig sjelf med henne, ehuru hon så mycket
fruktade för detta giftermål, att hon, vid 
konungens ankomst för att fria, gömde sig undan.
Äfven efter giftermålets fullbordan skall hon hafva
under sömnen utropat: "Konung Gustaf hafver
jag mycket kär, men Roosen förglömmer jag
aldrig." Gustaf vidtog emellertid samma utväg med
Roosen, som han användt för att tillfredsställa
Svante Sture; han gifte honom med sin nya
gemåls syster.

Några år efter denna sistnämnda händelsen,
år 1556, dog Christina Gyllenstjerna och begrofs
i Trosa kyrka. Få äro de qvinliga karakterer,
som uti historien kunna jemföras med hennes.
Att hafva varit herrskarinna öfver ett helt land
och efter sin gemåls död med mod hafva
försvarat dess sjelfständighet, att med lugn och
själsstyrka gå en hotande död och en svår
fångenskap till mötes, att efter återgåendet till det
enskilta lifvet utan saknad med redlighet uppfylla
alla sina pligter och afvisa hvarje ärelystnadens
frestelse att återskaffa åt sin ätt den förlorade
makten -- äro drag, dem man sällan eller aldrig
finner förenade hos en menniska, och kanske
allraminst hos det svagare könet. Christina står
såsom ett ideal af qvinlig dygd och storhet
framför oss uti häfdernas stora panorama,
öfverträffad af ingen och uppnådd af få.

De som tillika med Christina Gyllenstjerna
blefvo bortförda i fängelse till Danmark, voro
hennes dotter Magdalena, fru Cecilia, konung
Gustaf I:s moder, jemte hennes döttrar
Emerentia och Märtha, hvilka alla dogo i Köpenhamns
fängelse af vanvård; vidare fru Brita, herr Erik
Nilssons enka, och herr Åke Johanssons enkefru,
med dess tre döttrar Christina, Beata och Anna,
förutom åtskilliga prester och andra personer.

Christina Gyllenstjernas präktiga grafchor i
Trosa, der hennes ben förvarades, förstördes helt
och hållet af en häftig vådeld d. 5 Maj 1773.

<b>Gyllenstjerna, Elsa Sofia,</b> dotter af
landshöfdingen Axel Erik G., föddes 1705, blef 1730 gift
med öfverstelöjtnanten Reinhold Gustaf Toll och
dog 1774. Hon beskrifves såsom ett fruntimmer
af stort förstånd och varm gudsfruktan, och
hennes inflytande på sina barn blef ej ringa. Det
är troligt att hennes namnkunnige son,
sedermera general-guvernören i Skåne Johan
Christoffer Toll, af henne mottagit det djupa intryck
af kristna religionens sanning, som midt i
verldslifvets buller, under beröringen med ett
lättsinnigt och sedeförderfvadt hof, dock aldrig
utplånades ur hans hjerta. Hon vårdade, efter faderns
tidiga död, med en moders hela ömhet hans
barndom och ynglingaår, och lemnade honom vid hans
15:de år fritt val att efter egen önskan följa
krigets fana.

<b>Gyllenstjerna, Görwel Christina,</b> föddes 1646.
Fadern, öfverstelöjtnanten Carl G., sköt sig sjelf
vådligen, då han skulle skjuta efter en kråka.
Hon var på en gång en Minerva och en amazon.
Både kemi, theologi och naturalhistoria, m. fl.
lärdomsämnen, studerade hon, samt öfvade sig
dessutom än med jagt och ridderliga öfningar,
än med fruntimmersslöjder. Ja, hon gick så långt,
att hon utmanade öfverstelöjtnanten David Kohl
på duell, för det denne 1661 vågat gifta sig med
hennes kusin Görwel Nilsdotter Gyllenstjerna,
utan att hennes anförvandter tillspordes derom.
Görwel Christina G. blef sjelf gift, 1670, med en
öfverstelöjtnant Leonard Schulman, som dog 1677,
men när hon sjelf dog, är ej bekant, dock vet
man att hon lefde ännu 1685.

<b>Gyllenstjerna, Ingeborg,</b> dotter af landshöfdingen 
och amiralen Göran G., var kammarjungfru 
hos drottning Hedvig Eleonora och fick 1671
afsked, då hon bekom den vanliga brudskatten,
men dog ogift. Hon kom i tvist om försätet med
grefvinnan Hedvig Stenbock, som också blef 
hoffröken, och denna tvist gaf anledning till mycket
gräl i de förnämare slägterna.

<b>Gyllenstjerna, Maria Gustafva,</b> dotter af 
öfverståthållaren i Stockholm Christoffer G., föddes
1672, blef 1693 gift med riksrådet Carl Bonde
och dog 1738. Hon har gjort sig bekant såsom
skriftställarinna medelst en öfversättning från 
franskan af Flavii Josephi <i>Judiska historia</i>, hvaraf
första delen utkom 1713, men den sednare icke
förrän 1747, således nio år efter öfversättarinnans 
död. Dessutom har hon väsendtligt bidragit till 
Dörarps kyrkklockas omgjutning och Tyresjö 
kyrkas förbättring.

<b>Gyllenstjerna, Sigrid,</b> var dotter af den lärde
kammarherren Johan G. och tvänne gånger gift:
först med ambassadören Göran Flemming och
sedan med fältmarskalken Jakob Johan Hastfer.
-- Hon skänkte år 1694 orgelverket till Grenna
kyrka. -- Hon afled år 1700.

<b>Gynthersdotter, Cecilia.</b> År 1368 stiftade hon,
i stöd af sin aflidne man Luthbert Bukhorns testamente, 
ett altare i Lunds domkyrka till jungfru Marias och 
Knut den Heliges ära, med det vilkor att hennes son 
skulle bli prest vid detta altare och hennes och 
hennes mans jordfästning årligen firas.

<b>Görtz, Maria Johanna,</b> mamsell, är i Boyes
Målarelexikon upptagen såsom ganska skicklig
målarinna samt ledamot af Kongl. Målare-Akademien. 
Isynnerhet nämnes hennes tafla: "döda fåglar, 
upphängda på ett bräde", såsom alldeles
förträfflig och varande af en beundransvärd 
illusion. Äfven berömmas hennes blommor, målade
i vattenfärg, för den noggrannhet, hvarmed de
äro utförda.

<b>Göthilda,</b> dotter af konung Algöte i 
Westergöthland, var den namkunnige Ingiald Illrådas
drottning. Då Ingiald på grafölet efter sin fader
uppbrände så många häradskonungar, var äfven
hennes fader en ibland dem.

<b>H.</b>

<b>Hafdisquinna.</b> I ett bihang till Gotlands-lagen 
finnes en vitter uppsats, prydd med åtskilliga dikter, 
jemförliga, i estetiskt värde, med dem
som skimra kring Roms och Karthagos ursprung.
"Gotland uppfann först man den, som Thielvar
het. Då var Gotland så, att den om dagen sjönk
och om natten lyfte sig upp. Och den mannen
tände först eld å land, och sedan sjönk ön 
aldrig. Thielvars son het Hafdi och Hafdisquinna
het <i>den hvita Stjernan</i>. De byggde först på 
Gotland. Första natt de samman sofvo, drömde hon
en dröm. Tre ormar tycktes framhalka ur hennes 
barm. Mannen, som förstod drömmens och
poesiens språk, visste nu att hon skulle få tre
snillrika söner. Dessa delade sedan ön i tre 
delar" etc. Detta är den romantiska sagan om
Gotlands uppkomst och bebyggande. En socken
på ön heter ännu Hafdhem.

<b>Hager, Rebecka,</b> dotter af hofkassören 
Christoffer Achatius H., var gift med en hofkamrer
Trafvare, som år 1693 blef adlad till Adlerfelt.
Hon hade tre söner, hvilka allesammans voro 
utmärkte unge män, som gjorde så väl sina 
föråldrar som sitt land mycken heder, men som, alla
tre, blefvo skjutne, ehuru på olika tider och 
ställen. Den äldste, Gustaf, var kammarherre, men
tillika en bland Carl XII:s bussar. Han förde
noggrann journal öfver konungens krig, hvilken
fortsattes ända till dagen före slaget vid Pultava
(1709), der en kula träffade Gustaf Adlerfelt, då
han stod helt tätt invid konungens hästbår. --
Hans yngre bror, Pehr, som var riksråd, den 
andre i ordningen af de unga Adlerfeltarne, lefde
ända till 1743, men blef då på Gustaf Adolfs
torg i Stockholm dödad af en kula, hvilken var
ämnad åt öfverståthållaren Rutger Fuchs, hvars
hvita häst Adlerfelt för tillfället red, under 
dalkarlarnes då pågående uppror. "Skjut den der
med hvit' västen!" ropades i hopen. Man sköt
i stället den med hvita hästen. -- Den tredje
och yngste brodern, Carl Albrecht Adlerfelt, blef
skjuten 1715, sex år efter den äldste broderns
död. Han hade varit med vid kalabaliken i 
Bender och der blifvit tillfångatagen, men lösgafs, och
följde sedan Carl XII till Stralsund, der, under
ett slag vid Stressow på Rügen, en kula sträckte
honom till marken. -- Modern var emellertid nog
lycklig att få dö redan vid början af 1690-talet,
så att hon ej behöfde sörja öfver sina älskade
söners olyckliga slut.

<b>Hagman, Sofia.</b> Vid erhållen underrättelse
att Lovisa Ulrika farligt insjuknat, steg prins
Fredrik, hennes älsklingsson, då vistande på 
Drottningholm, genast till häst och red, endast åtföljd
af en stallknekt, i sporrstreck till Svartsjö, 
enkedrottningens sommar-residens. Ungefär på halfva
vägen öppnades åt honom en grind af en flicka,
nästan mera barn ännu än jungfru, som bar
en mjölkbytta. Hennes drägt var tarflig, men
snygg. Hon neg djupt, när hertigen red genom
grinden.

Medan han lät sin häst stanna och förgäfves
sökte efter sin glömda börs, hade han rådrum
att närmare betrakta den lilla intagande 
varelsen, med de strålande ögonen, till färgen 
dunkelblå, de ljusa, af naturen krusade lockarne, den
vackra, fint hvälfda pannan, näsans täcka form,
den mjellhvita hy en, purpurläpparne och kindernas 
gropar. Då hertigen uppmärksamt fixerade
henne, rodnade hon starkt och sänkte blicken,
hvarvid en lätt skugga spridde sig från de långa
ögonhårens halfcirklar.

Prinsen böjde sig ned från hästen, klappade
henne under hakan och lofvade att hvarken 
glömma hennes person eller hennes tjenstaktighet,
hvilken han vid ett annat tillfälle ämnade belöna.

Flickan neg ändå djupare, hennes kinder
blossade ändå högre och hennes ögon glänste
med ökad klarhet.

Tankfull fortsatte hertigen sin ridt. Han
föreställde sig denna intagande flicka fullväxt och
utbildad, och ansåg henne skapad för något 
annat än kojan och landsbygden.

Men enkedrottningens sjukdom och kort 
derefter inträffade död bragte honom andra myror
i hufvudet; sorgen, familjtvister och 
arfsangelägenheter trängde för någon tid mjölkflickan ur
hans hågkomst. Och då han åter erinrade sig
henne, samt lät efterspana hennes person och
slägt, hade hon försvunnit som en andesyn. 
Ingen der i orten kunde upplysa hvem hon var,
hvarifrån hon kommit eller hvart hon tagit vägen.

År förflöto. Gustaf III:s käraste sysselsättning 
var theatern, och operan Gustaf Wasa dennas 
praktfullaste blomma. Det var en triumf på
tiljorna för scenens största talanger och en 
hoffest i salongen för konungahuset och <i>la haute
volée</i>. Konungens glädje öfver den oerhörda 
framgången af detta stycke, till hvilket han sjelf gjort
uppränningen och Kellgren gifvit skaldespråkets
fulländning, öfverträffades likväl af hertig 
Fredriks hänryckning, då han bland komparserna i
Christierns hof igenkände -- sin sköna, förgäfves 
eftersökta mjölkflicka. Redan samma afton
utverkade han sig konungens tillåtelse att få taga
henne från theatern, der hon, nyss anställd, ännu
icke hunnit göra några framsteg; och redan följande 
dagen hade prinsen inackorderat henne,
under namnet "Sofia Hagman", i en ansedd 
undervisningsanstalt för unga, anständiga fruntimmer, 
hvarest hennes lyckliga naturanlag och fina
vett erhöllo den högsta, den tiden tillgängliga
odling.

Efter sålunda fullbordad uppfostran var mamsell 
Hagman ett fruntimmer af högsta verld, äfvensom 
af största skönhet. Hertigen anvisade
henne rum i sin våning på Stockholms slott.
Hon var icke blott hans förklarade älskarinna,
utan tillika värdinna vid hans bord och i hans
salong, der hon visade sig till och med i 
konungens närvaro.

Med hvarje dygn växte prins Fredriks lidelse
för sin älskarinna, och han brann af längtan att
införa henne i hofkretsen. Men dertill svarade
Gustaf III nej -- icke af moralisk känsla, men
af etikettsskäl; och han öppnade till och med
utsigten för sin broder att framdeles få sin 
önskan uppfylld, om han kunde öfvertala någon
man, som sjelf hade rättighet att umgås på 
hofvet, att låna henne sitt namn.

Hertigen gjorde i anledning deraf försök med
en fattig baron Tilas, hvilken han öfverhopade
med artigheter och förespeglade stora fördelar,
om han ville låta viga sig vid mamsell Hagman,
utan att likväl lefva tillsammans med henne.

Det stolta svar prinsen erhöll på denna 
framställning afskräckte honom från flera försök i
den vägen, och hans sköna väninna måste åtnöja
sig med att synas och beundras endast i hans
egna salonger.

Oaktadt Sofia Hagman simmade i öfverflöd
och lyx; oaktadt hon var tillbedd af en älskvärd
prins, hvars hof och hvars umgängeskrets visade
henne utmärkt uppmärksamhet; oaktadt konungen 
sjelf omfattade henne med synnerlig bevågenhet, 
ända derhän att han ofta lyssnade till
hennes förord -- kände hon sig dock olycklig i
medvetandet af sitt köns missaktning och genom
sin utestängning från fruntimrens cirklar. De
voro för henne tillriglade med tredubbelt lås:
dygden hos några, börden hos många, 
föreställningssättet om det passande hos alla. Hertigen,
förtviflad att hvarken kunna trotsa, vinna, eller
kufva det, och angelägen att undanrödja 
anledningarne till obehag för sin älskarinna, beslöt
att i hennes sällskap besöka en af sina tillgifne
i landsorten, sin egne fordne handsekreterare,
häradshöfdingen von Jakobsson, hvilken på 
hertigens och mamsell Hagmans förenade trägna 
anhållan hos konungen fått sin domsaga. 
Jakobsson var nu gift, och hertigen räknade på 
att genom hans hustru skaffa sin älskarinna några 
angenäma fruntimmersbekantskaper.

Om denna sin afsigt underrättade prinsen
Jakobsson genom bref. Men denne svarade, att
så smickrad han vore af den nåd H. K. H. 
ernat honom, nödgades han dock, för allmänna
tänkesättets skull i orten, vägra sin hustru nöjet
af mamsell Hagmans bekantskap.

Hertigens harm låter ej beskrifva sig. Hans
sköna väninna suckade och grät af ånger och
blygsel. Hon afundades den torftigaste 
handtverkares hustru och yttrade utan omsvep 
sin önskan att få lemna det vanfrejdade prålet 
af en hög, men förbuden kärlek.

Prinsen bestormade henne med böner, öfverhöljde 
henne med smekningar, öfverhopade henne
med skänker, hotade att med våld hålla henne
qvar och behandla henne som fånge.

Sofia Hagman lät beveka sig.

Emellertid utbrast kriget 1788, och prinsen
fick ett befäl i Finland. Mamsell Hagman 
flyttade till Tullgarn, för att der afvakta hans 
återkomst. En ung, ganska förmögen brukspatron,
af fördelaktigt utseende och umgängessätt, vid
namn Hahr, hvars bekantskap hon redan gjort i
hufvudstaden, infann sig nu ofta på lustslottet,
för att der skingra enformigheten af hennes 
ensliga lefnadssätt. Han vågade uppträda som 
hertigens medtäflare, men med hederliga och 
allvarsamma afsigter. Detta verkade afgörande.
Mamsell Hagman föresatte sig att bryta det 
olofliga band, som lösligt fästade henne vid 
konungens broder, för att i stället bli en af 
hans undersåters lagliga hustru.

Men en qvinna, som en gång förgått sig,
har ej mera något värn mot nya anfall. Hahr
intog helt och hållet hertig Fredriks ställe, 
hvaraf synbara tecken visade sig, då han från 
krigstheatern återvände hem.

Ett häftigt uppträde föreföll mellan den höge
älskaren och hans otrogna älskarinna. Hon 
begärde ej bättre än att få bryta med honom och
gifta sig med Hahr, som dertill förklarat sig 
beredvillig. Men dertill ville hertigen icke 
samtycka. Han förlät hellre allt framfaret och 
utfäste sig för framtiden till nya uppoffringar, för
att få behålla sin Sofia, hvars älskvärda umgänge
blifvit honom nästan mera oumbärligt än hennes
kärlek.

Denna svalnade småningom ömsesidigt: men
hymens hamn, der hon några år förut kunnat
finna trefnad och upprättelse för sitt rykte, var
numera för henne tillsluten. Den inbördes 
gifvenheten, det vänskapliga umgänget fortforo
väl dem emellan; dock hade deras lidelser fått
särskilda rigtningar, hvar åt sitt håll. Prinsen
öfverlemnade sig, till sin olycka, med hela
häftigheten af sitt lynne, åt en ny kärlekshandel
med en af operans största, men, tyvärr, icke
dygdigaste skönheter, Euphrosyne Löf, och Sofia
Hagman förälskade sig -- i Dupuy.

För en intagande qvinna var det ej svårt
att bli tillbedd af denne fjäril i
menniskoskepnad, som hela sitt lif igenom fladdrade från
blomma till blomma; men att fängsla honom, att
uteslutande beherrska honom lyckades endast
ofullständigt äfven sedan åldern stelnat hans känslor.
Kärlekens fröjder och svartsjukans afgrundsqval
bemäktigade sig ömsom mamsell Hagmans själ;
och när Dupuy vid seklets inträde blef förvist
från Sverige, reste hon efter honom till Tyskland.
Ingenting är ett mera radikalt botemedel mot
kärlek än efterhängsenhet, och Dupuy framför
allt hatade ingenting högre. Återseendet på
fasta landet var så isande kallt, å hans sida, så
främmande höfligt, att mamsell Hagman, inseende
sin missräkning och att de ömma förhållandena
dem emellan voro oåterkalleligen förbi, vände
tillbaka till fäderneslandet, med föresats att bjuda
kärleken farväl och glömma dess sista
otacksamma föremål.

Från den stund lidelsernas storm i hennes
bröst lade sig, och hon endast lefde för
umgänget i en förtrolig krets och för vårdnaden om
ett par systerdöttrars uppfostran, dem
hviskningarne tillskrefvo ett ändå närmare
slägtskapsband, njöt den älskvärda qvinnan, skön, fastän
icke mera ung, med det utsöktaste sätt att vara,
fin belefvenhet, lätthet i samtal, värdighet utan
anspråk, frihet med anständighet och behag --
njöt hon, säga vi, allmän och välförtjent hyllning.
Man täflade att få ega hennes sällskap, och ju
mera hon sjelf höll sig på afstånd, desto ifrigare
blef hon eftersökt. Hon lefde ännu i början af
Carl Johans regering. Ehuru hon hvarken var
den enda eller den sista bland hertig Fredriks
älskarinnor, är hon den enda af dem, hvars namn,
förenadt med hans eget, öfvergått till efterverlden.

<b>Hahr, Zuleima,</b> gift 1863 med löjtnanten och
informationsofficeren vid Carlberg Carl Ludvig
Henning Thulstrup, var en lika älsklig och intagande 
qvinnovarelse, som hon var en stor och
uppburen musikalisk talang. <i>Var</i> hafva vi den
sorgen att säga, ty hon afled i Januari månad
1864, endast 22 år gammal.

Zuleima var yngsta dottern af den numera aflidne 
konsuln i Tripoli Hahr och hans efterlefvande 
maka. Hon kom under ganska ovanliga förhållanden 
hit till verlden, ty det var på <i>hafvet</i> hon 
första gången skådade dagens ljus,
nemligen under familjen Hahrs öfverfart till
Afrika. Som der icke fanns någon prest ombord och
man var oviss <i>när</i> och <i>hur</i> man skulle påträffa
någon sådan af den evangeliskt-lutherska
trosbekännelsen, så fattade den lilla
verldsborgarinnans egen fader det beslutet att 
sjelf döpa henne. Några af fartygets besättning 
voro vittnen till den heliga handlingen, hvarunder 
hafvets vågor sjöngo den lilla till ro.

Mamsell Hahr och löjtnant Thulstrup voro
under en längre tid förlofvade. Ändtligen
nalkades för den unge fästmannen den så ifrigt
efterlängtade dag, då han i ett väl ordnadt, litet
förtjusande hem fick införa den älskade såsom
sin maka.

Men -- denna lycka var af kort varaktighet:
det var ej himlens beslut att den skulle blifva
långvarig. Förhoppningen om ett barns födelse
kom, efter ett års förlopp, att, om möjligt, ännu
mer öka den sällhet de erforo i egandet af
hvarandra. Ändtligen var stunden inne -- den
efterlängtade kom: men den lillas födelse hade
kostat modern lifvet!

Då den lilla flickan till dopet frambärs af
sin under sorgens slag nästan dignande
mormoder, visade sig för de gråtande faddrarnas
blickar, genom en halföppen dörr, den unga moderns
lik, liggande i sin kista, med slutna ögon, men
med de fina dragen så oförändrade, som om hon
blott <i>slumrat</i> .... slumrat för en <i>stund</i>, icke för
grafvens långa hvila. Den djupt förkrossade,
tjugosjuårige enklingen fick icke länge njuta af
den sorgligt ljufva faderslycka, som han så dyrt
fått betala; ty den lilla följde, efter några få
månader, sin förutgångna moder.

Zuleima Hahr var en utmärkt pianospelerska, elev 
af Dreyschok, Door, Löwegren m. fl., och uppträdde 
med mycket bifall på flera konserter i Stockholm.

<chapter name="Porträtt 56—60">
<img>
<table o>
<td c>56. ELISABETH OLIN<br>född Lillström<td c>57. SARA FREDRIKA TORSSLOW<br>född Strömstedt
<td 2 c>58. SOFIA AHLBOM
<td c>59. F. A. WESTERDAHL<br><tab><td c>60. CAROLINA SOFIA BOCK<br>född Richter
</table>
</img>
</chapter>
<b>Hall, Adelaïde,</b> dotter af den svenske
miniatyrmålaren Peter Adolf H., som var född i Borås,
men under sednare delen af sin lefnad vistades
i Paris, der han blef mycket berömd, samt
utnämnd till agrée af dervarande Målare-Akademi,
men dog sedermera i Flandern, 1794, i stor
fattigdom, efter att förut hafva deltagit i franska
revolutionen, -- Adelaïde var i sitt hemland
Sverige känd såsom porträttmålarinna, men
reste under faderns lifstid, äfven hon, till Paris,
der hennes talang blef rättvisligen erkänd. Hon
blef der gift med en fransk öfverste, den hon
dock hade den olyckan att fjorton dagar efter
bröllopet nödgas begråta såsom död,
massakrerad under Septemberdagarnes mordscener.

<b>Hallgren, M. S.</b>, mamsell, testamenterade år
1841 en summa af 1500 rdr rgs till Clara
församling i Stockholm och en lika stor summa till
Maria Magdalena församling dersammastädes, till
en pensionsfond åt behöfvande fruntimmer.
Enkefru assessorskan Hallgren, den nyssnämndas mor,
donerade, 1828, äfvenledes 1500 rdr rgs till Clara
församling, för lika ändamål.

<b>Hamilton, Ulrika Christina,</b> dotter af
hofmarskalken Carl Fredr. H., föddes 1748 och blef
1769 gift med hofjägmästaren Kjell Christoffer
Barnekow, som var ovanligt god mot sina
underhafvande, hvilket kan inhemtas af följande
händelse. Genom den dryga lösen, han måste gifva
sina syskon, och de kostsamma förbättringar han
gjort på Widtsköfle slott, hade detta blifvit
temligen graveradt med skuld, och en inteckning å
20,000 plåtar blef oförmodadt uppsagd,
hvarigenom B. försattes i stor förlägenhet och ansåg
sig behöfva sälja egendomen. Han besöktes då
af några äldre bönder på godset, hvilka sade,
att de med "oro förnummit den fara de lupo,
att förlora sitt goda herrskap, under hvilket de
och deras fäder njutit så lugna tider, att deras
vilkor ej kunde jemföras med andra
frälsebönders i Skåne." Såsom ett vedermäle af sin
erkänsla tillbjödo de honom derför den summa,
som erfordrades till bibehållande af egendomen,
och presenterade efter några dagar 20,000
plåtar i godt speciemynt, sammanskjutna af
bönderna på godset. -- När friherrinnan Barnekow
kort derefter födde en arfvinge, blefvo alla dessa
bönder och deras hustrur bjudna till faddrar och
på gården undfägnade, då de presenterade en
faddergåfva af 4000 daler silfvermynt.
Herrskapet undanbad sig dock denna gåfva, men vid
friherrinnans kyrkogång lät hon efter ortens sed
ledsaga sig af de anseddaste bondhustrurna, som
dervid infunno sig med de vid sådana tillfällen
brukliga skänker, hvilka voro mera att uppskatta
efter sättet, hvarpå de gåfvos, än för deras
egentliga värde. -- Friherrinnan B., född af en
förnäm ätt, hade de angenämaste gåfvor att göra
sig älskad och var den huldaste moder för sina
underhafvande. Hon ansåg ej sin ära
förnärmad af att deltaga i deras nöjen, fastän hennes
svägerska, den högdragna landshöfdingskan Thott,
deröfver yttrade sin stora förtrytelse. Alla
godsets invånare togo derför den uppriktigaste del
i herrns sorg, då den älskvärda frun, efter en
långvarig och svår sjukdom, i sin bästa ålder
afled 1784. Trefnaden på det herrliga Widtsköfle
försvann, sedan det förlorat sin bästa prydnad.

<b>Hammar, Ingela,</b> född 1692 på Hammarkulla
i Onsala socken, der fadern var skeppare, blef
1711 gift med den namnkunnige sjöröfvaren och
kaparen Lars Gathenhjelm, som ej kunde
hvarken läsa eller skrifva, och som förde ett äkta
gammalnordiskt vikingalif. Icke desto mindre
blef denne äfventyrare adlad af konung Carl XII
och dog, i sitt 29:de år, 1718. Ingela blef
sedermera, 1722, omgift med öfversten Isaak Brovall,
som också hade den lyckan att bli adlad, men
ligger icke desto mindre (död 1729) begrafven
jemte sin första man i det s. k. Gathenhjelmska
grafkoret i Onsala kyrka i Halland. Detta har
sin egen lilla historia. Under någon af
Gathenhjelms kaparefärder eröfrade han tvänne
konstrikt arbetade sarkofager, som i Rom blifvit
beställda för danska konungen Christian IV och
hans gemål, och i dessa hvila nu Gatenhjelm
och hans fru, omgifna af storståtliga
inskriptioner. För dessa dyrbara sarkofager bjöd
danska regeringen förgäfves betydlig lösen. Fruns
porträtt skall ännu finnas på gården Gatan i
Onsala, och på det visar hon sig särdeles bister.

<b>Hammarsköld, Wendela,</b> dotter af
kammarherren Carl Gustaf H. och enka efter
lagmannen Christian Christoffer Risellsköld,
testamenterade år 1842 en summa af 60,000 rdr rgs åt
Mariebergs högre Artilleri-Läroverk, till
understöd åt obemedlade unga militärer. -- Denna
fond bär namn af Hammarsköld-Risellsköldska
stipendiifonden. -- Hon skänkte äfven sin gård
i Linköping till boställe åt landskamreraren i
Östergöthlands län, men ändrade det sedan till
boställe åt borgmästaren i Linköping, hvarför
process derom uppstod. -- Fru Wendela
Risellsköld dog i Linköping 1851, 81 år gammal, och
öfverlefde sina 4 stjufbarn; sjelf egde hon inga barn.

<b>Hansadotter, Christina</b> och <b>Kadrin,</b> Jöns
Gudmunssons döttrar, nunnor i Wadstena kloster,
hafva författat <i>Gudelika Snillis Väckiare</i>, och
derigenom lemnat ett minne efter sig, som ännu
fortlefver i litteraturhistorien.

<b>Hansdotter.</b> Konung Waldemar III Atterdag
i Danmark förklädde sig till en sjöfarande
krämare och reste, hösten 1360, öfver till
Gottland, der han hela vintern gästade hos en af öns mest
ansedda landtdomare, <i>Ung Hans</i>, som bodde
söderut på ön, 10 mil från Wisby. Denne hade
en fager dotter, Hansdotter, som mycket
behagade konungen. Under denna vintern utforskade
Waldemar gottlänningarnes styrka och de
stränder han kunde finna mest passande att lägga
till med en flotta, för att sköfla ön och Wisby,
hvartill en förrädisk borgare, en rik guldsmed, i
nämnda stad gifvit honom anledning. Emellertid 
hade konungen en oloflig kärlekshandel med
landtdomarens fagra dotter. När Ung Hans
erfor detta, bestraffade han konungen med örfilar,
hvarefter denne for hem, men återkom året derpå
med en flotta och sköflade Gottland samt
eröfrade Wisby, då 12,000 tappra borgare stupade
och största delen af deras guld och silfver
bortröfvades, hvilket fyllde tre stora bryggkar.
Dessutom borttog han de tvänne namnkunniga stora
"Carbunkel-stenar", som voro inmurade i
Mariakyrkans torn och så kostbara, att jemngoda ej
funnos i verlden; de <i>"lyste upp natten, likasom
solen lyser upp dagen"</i>, och sjöfarande sågo dem
på många mils afstånd ut i hafvet. All denna
röfvade skatt sjönk, vid Carlsöarne, med
skeppet som förde den, och mången har sedan
eftersökt skeppet, men aldrig funnit det.

Sorglig är berättelsen hos landtfolket om
landtdomarens unga dotter. För sin kärleks skull
till Waldemar förrådde hon sitt fädernesland,
följde honom till Wisby, smög sig förklädd in i
staden och skaffade fienden sådana råd och
underrättelser, som lände staden till förderf. Men
lämpligen, d. v. s. illa, lönade Waldemar hennes
tillgifvenhet; då han seglade bort med sina skepp
och den röfvade skatten, lemnade han henne
qvar, tvärt emot sina löften. Då föll den
öfvergifna i sina förbittrade landsmäns händer och
blef inmurad lefvande i det torn, som deraf
kallades <i>Jungfrutornet</i>, der hon så sorgligt afled.

<b>Hansdotter, Anna,</b> född 1684, var dotter af
en mycket rik handlande i Westervik, Hans
Andersson, och blef gift med öfverkommissarien
Anders Cederflycht. De båda makarne, som i
början af sitt äktenskap förde ett ganska lyckligt
och angenämt lif, bodde ömsom i Götheborg,
ömsom på den unga fruns egendom Helgerum,
nära Westervik. Emellertid hade fru Anna den
olyckan att vara utomordentligt svartsjuk och
hon plågade dermed sin man, som slutligen
ledsnade, så att kallsinnighet först och oenighet
sedan uppkom mellan dem. Under en resa till
lands, den de båda makarne en gång tillsammans
företogo, blefvo de så missnöjda med hvarandra,
att frun befallte kusken stanna, hoppade ur
vagnen, lät plocka alla sina saker derutur, samt
förklarade att hon nu för alltid gick att skiljas från
sin man, den hon aldrig mer ville återse.
Mannen å sin sida förklarade att han hade alls
ingenting deremot, och de öfverenskommo sålunda,
på stående fot, att ingendera skulle göra anspråk
på arf efter den andra. -- Mannen dog först,
1747, och enkan lemnade all hans egendom åt
sonen Hans, som dock snart följde sin far i
grafven, 1748. Fru Cederflycht gjorde då de fattiga
till sina arfvingar. -- Hon gaf år 1748 100,000
daler kopparmynt till inrättande af ett fattighus
i Westerviks stad. Samma år skänkte hon 3000
daler, samma mynt, till Westerums kyrka, i och
för Cederflychtska grafvens underhållande, samt
derjemte två större altarljusstakar af silfver. --
År 1750 gaf hon 12,000 daler kmt till
uppbyggande af en kyrka af sten åt Hallingebergs
församling, som dittills haft allenast en usel
träkyrka. -- Hon var dessutom mycket god och
välgörande mot fattiga och behöfvande, men
efterlemnade, oaktadt alla sina gåfvor, så väl stora
som små, vid sin död, 1752, en ganska betydlig
förmögenhet, hvarom arfvingarne började en 
process, hvilken blef ganska vidlyftig. -- I Westerums
kyrka finns ett vackert epitafium öfver fru Anna
Cederflycht, hennes dotter Christina, samt
hennes döfstumma syster, jungfru Catharina
Hansdotter.

<b>Hansdotter, Elisabeth,</b> född i Stockholm 1642
och död dersammastädes 1719, var dotter af
borgmästaren i nämnde stad Hans Hansson och gift
med hans efterträdare, borgmästaren Johan Funck.
Det uppgifves att hon och hennes man efter
döden blifvit begrafna i samma graf, i S:t Nikolai
kyrka, hvilken borgmästaren Hansson i lifstiden
sjelf hade bekostat och der hans stoft sedan 
jordades. -- Fru Elisabeth skänkte år 1703, för att
hedra sin fars minne, till nyssnämnda kyrka (S:t
Nikolai eller Storkyrkan) den predikstol, som der
ännu finnes och som skall hafva kostat 10,000
daler; vidare, år 1710, 100 skeppund koppar samt
25,000 daler till rikets understöd. -- <i>Funckens
gränd</i> i Stockholm lär hafva sitt namn efter
henne, som derstädes egde flera hus, af hvilka ett
ännu qvarstår, nära Kornhamns torg. -- Om
hennes sondotter <i>Christina Cronström</i>, gift med
landshöfdingen Gustaf Funck, berättas, att hon, sedan
hon blifvit enka, i förtjusningen öfver vår förste
svenske romanförfattares, <i>Mörcks</i>, arbete,
"Adalrik och Göthilda", kallade författaren till
kyrkoherde i Bro pastorat, hvartill hon egde <i>jus
patronatus</i>.

<b>Hastfer, Eva Jakobina.</b> Vi kunna ej upplysa
hvilken som var hennes far, ehuru hon var af
adlig familj och hennes namn således borde
kunna återfinnas i Anreps "Sv. Adelns Ättartaflor";
man kan misstänka att hennes namn deri blifvit
uteslutet emedan hon gifte sig med den
oregelbundne och oordentlige vanbördingen Bengt
Lidner, emot alla hennes anhöriges råd. Men då
Lidners ryktbarhet öfvergår namnet Hastfers, så
är det besynnerligt att hennes namn uteslutits
från riddarhusets genealogier. -- Lidner vistades
1787 och följande år i Finland, der han vid sin
ankomst mottogs med stor enthusiasm för sina
skaldestycken, hvaraf en del infördes i Åbo
tidningar. Man berättar följande om hans första
sammanträffande med fröken Eva Jakobina
Hastfer: Lidner blef inbjuden till en herre, som var
hans beundrare, och i detta hus vistades fröken
H., hvilken också redan var mycket betagen i
hans skaldestycken. Om aftonen uppmanade hon
Lidner att helst välja <i>sublima</i> ämnen, för hvilkas
behandling hans skaldegenius, enligt hennes åsigt,
var rikast begåfvad; förslagsvis nämnde hon
yttersta domen. Sedan alla gått till hvila och
Lidner fått sitt sofrum innanför en stor sal i öfre
våningen, väcktes man i den nedre af stundtals
återkommande starkt buller i den öfre. Någon
-- man påstår husets värd -- steg då upp och
begaf sig till nämnde sal. Der satt skalden vid
ett stort, uppslaget bord, tydligen i den yttersta
medvetslöshet, skrifvande med ilande penna,
stundom deklamerande strofer, som han skrifvit, och
då solens och stjernornas fall skildrades,
sparkade han i hänförelsen till klaffarne under
bordet, som uppehöllo bordsskifvorna, så att dessa
nedföllo med ett brak, som tycktes
öfverensstämma med skaldens ansträngda känsla. Värden
aflägsnade sig åter obemärkt. Följande morgon,
vid frukosten, uppläste Lidner för fröken H.
<i>Yttersta domen</i>. Samma dag anförtrodde han
sin beundrarinna, att han under sin vistelse i
Tyskland varit förlofvad med ett ungt
fruntimmer af stånd, skönhet och förmögenhet. Då de
en gång förtroligt suttit tillsammans i en
trädgård, hade han tyckt sig se sin mor komma med
ett fruntimmer vid handen och säga: "Här är
den du skall hafva; den der får du icke."
Lidner kände straxt inom sig att han ej skulle få
denna första älskade. Han reste hem till Sverige
och fick två år derefter underrättelse om
hennes död. När han nu första gången fick se
fröken Hastfer, igenkände han det fruntimmer, som
modern ledt vid sin hand, och var förvissad att
hon skulle blifva hans maka. -- Det må vara
ovisst huruvida Lidner trodde på denna förmenta
uppenbarelse, eller om han, sällan icke
nogräknad om sanningen, med afsigt uppdiktat den,
för att beveka den godtrogna flickan, hvilken dock
ett fjerdedels sekel efter Lidners död ännu trodde
derpå. -- Hennes till dyrkan gränsande
enthusiasm för sångaren öfvergick snart till kärlek,
och enligt en berättelse, som vi ej våga ansvara
för, skall det varit hon sjelf, som uppmuntrat
skalden, sedan hon förmärkt hans låga, men
tillika hans tveksamhet, i följd af sin ställning i
samhället. Lidner berättas då hafva uppriktigt
framställt för henne både sin hopplösa 
belägenhet och sina svagheter, hvarpå hon anmärkte,
att hon sjelf hade att vänta en liten
förmögenhet. "Men denna super jag straxt upp", skall
då älskaren hafva svarat. Detta inkast, hvilket
betraktades som ett skämt, afskräckte dock icke
den hulda svärmarinnan, utan hon genomdref
giftermålet, i trots af sina anhörigas
föreställningar och motstånd, hvilket gick så långt, att
lysning endast genom särskildt utverkad befallning
från Konsistorium kunde erhållas.

Efter ett lättsinnigt ingånget äktenskap
plägar vanligtvis följa en hastig ånger. Sådant
inträffade dock icke å fru Lidners sida. Hon bar
med största tålamod, utan knot, utan att
någonsin klaga, sin mans många svagheter och den
mest tryckande fattigdom. Ännu i ålderdomen,
när hon såsom fattighjon, jemte sin dotter, lefde
på Drottninghuset i Stockholm, var det hennes
högsta glädje att, hvarje gång då hon erhöll en
penning, anställa ett kaffekalas, då hon uppläste
sin mans poemer, dem hon till det mesta kunde
utantill, samt prisade hans storhet. Vid dessa
och dylika tillfällen mildrades hennes af armodet
och långa lidanden skärpta drag, och hennes röst
blef ljuf och välljudande. Invändningar gjorde
henne bedröfvad, och ännu i det företal, som
åtföljer Lidners år 1820 utgifna, sednare samlade
skrifter, söker hon inför efterverlden försvara
hans minne mot de många öfverdrifna
berättelser och isynnerhet de derefter (i Deleenska
upplagan) aftryckta osanna beskyllningar, som i
allmänhet sökt beröfva Lidners karakter det höga
värde den verkligen egde.

Enligt samtidas intyg, alla traditioner, ja till
en del enligt Lidners egna skrifter, äro dock
dessa "beskyllningar" alltför mycket grundade.
Dermed nekas dock icke, att den olycklige
skaldens karakter verkligen egde särskilda
aktningsvärda drag. Ett af dessa var hans erkänsamhet
mot sin maka, åtminstone att dömma af de
många henne egnade minnesblommor, hvilka han i
sina dikter inflätat.

Med sin hustru öfverflyttade Lidner till
Stockholm, och året derpå föddes deras enda barn,
<i>Adelaïde</i>, åt hvilken skaldens förnäma gynnare
stodo fadder. "Om Lidner varit utan skulder
och frisk, så hade vi bergat oss ganska väl",
yttrade sedermera enkan. Men snart infann sig
den gamla gästen, armodet, i de nygiftas bo.
Något arf eller hemgift lärer makan icke
medfört; ett arf, som annars skulle tillfallit Lidner
sjelf från Götheborg, förtärdes till största delen
i en eldsvåda, som 1789 öfvergick nämnde stad,
och det öfriga, 300 daler kmt, kom först efter
hans död enkan tillhanda. Lidner lefde till en
del af de tillfällighetsverser, som han skref åt
förnäma personer, samt tillfälliga nådesmulor,
som man räckte honom. Ja, han uppvaktade
Gustaf III med bön om hjelp. Slutligen kom ett
bud från hertig Carl, som lät fråga hvilka
befattningar Lidner kunde bestrida. Häftiga lidelser,
brist, bekymmer, ett oregelbundet lefnadssätt,
hvartill hörde vanan att arbeta om nätterna, då
finkelflaskan stod bredvid bläckhornet, förtärde
i förtid oljan i hans lefnadslampa. Vid
ofvanstående budskap låg Lidner redan på sin
sotsäng; länge väntande på dettas ankomst, gaf han
sorgligt leende till svar, att det nu var försent
och att han numera väntade sin lycka i en
annan verld, större än den någon jordisk konung
gifver. Men, tillade han, bed H. K. H. ej
glömma min olyckliga maka och lilla barn. Han
afled, efter ett långvarigt aftynande, natten emellan
d. 3 och 4 Januari 1793.

Men denna maka och detta barn glömdes
-- glömdes af öfverheten, af samtiden, af den
nya tiden. Enkan efter en af Sveriges rikast
begåfvade skalder dog som fattighjon, då
deremot Svenska Akademien lät prägla en
minnespenning öfver honom, och Tegnér sjöng på
Akademiens jubeldag d. 5 April 1836:

<tab><tab>-- hör Lidner: "grafvens portar knarra
<tab>"På tröga gångjern, domen förestår,
<tab>"Och lampans matta sken på marmorn darrar,
<tab>"Och midnattsklockan ifrån tornet slår."
<tab>Förstörd, förvissnad före morgonstunden,
<tab>En rik, men sönderbruten harmoni,
<tab>En Genius, ack! tör djupt i stoftet bunden.
<tab>Hur ömt begråter han i lagerlunden
<tab>Hvar likes qval: du hör hans eget deruti.

<b>Haubitz, Anna von.</b> Hertig Magnus af
Östergöthland, konung Gustaf I:s fjerde barn med
Margaretha Lejonhufvud, hade med Anna v. Haubitz
en dotter <i>Helena</i>, som följde med sin faster,
markgrefvinnan Cecilia, till Baden, men blef 1585
af konung Johan III hemkallad och bortgift med
hofmarskalken hos konung Carl IX, Wolmar 
Yxkull, som blef adlad, och således är Helena
stammoder för den numera i Sverige utslocknade,
men i Liffland fortlefvande adliga ätten Yxkull.

<b>Hauswolff, Brita Maria von,</b> dotter af kongl.
räntmästaren Carl Johan H., var född 1758 och
gifte sig 1781 med general-löjtnanten Claes Horn
af Åminne. Hon gjorde, kort före sin död, en
testamentarisk disposition å 18,000 rdr rgs till
Riddarhuset, bestämd till pensioner åt i behof
varande adliga enkor, samt döttrar af adelsmän.
Hon dog 1844. -- Hennes dotter, <i>Beata Ebba
Horn</i>, dog 1804, 21 år gammal; öfver henne lät
hennes moster, Ulrika Carolina v. Hauswolff, slå
en minnespenning, som på ena sidan visar, inom
en orm som biter sig i stjerten, hennes namn,
födelse- och dödsår, och å den andra en lilja på
sin stjelk, med öfverskrift: Hastigt försvunnen.

<b>Hauswolff, Ulrika Carolina von,</b> troligen den
förras syster, testamenterade år 1819 till
Riddarhuset en summa, som 1852 uppgick till 20,000
rdr rmt. Räntorna äro bestämda till pensioner
åt medellösa döttrar af adelsmän.

<b>Hauswolff, Ulrika Elisabeth von,</b> dotter af
kaptenen och riddaren H. A. Hauswolff. Hon
blef först gift, 1752, med den namnkunnige theol.
doktorn, kyrkoherden i Riddarholms och
Bromma församlingar, Abraham Pettersson, som dog
1763, endast 49 år gammal, och blef begrafven
i Riddarholms-kyrkan. Då den bedröfvade
makan stod vid hans dödsbädd, omgifven af 7 barn,
märkte hon att han ville tala något. Hon böjde
sig ned och hörde honom säga: "Magister
Stricker blir dem en god far." Nästa ögonblick var
han ej mer. Enkan, vördade hans sista vilja,
men insåg ej huru det skulle tillgå, då landets
sed och hennes blygsamhet förbjödo henne att
uppenbara detta mannens förtroende. Medhjelparen 
i den aflidnes embete dristade ej att tänka
på ett slikt parti; men efter någon tid hade dock
deras hjertan dragits intill hvarandra.
Hofpredikanten J. Chr. Stricker, blott 2 år yngre än
doktor Pettersson, ordinerad till prest på hans
kallelse 1752, blef, sedan han 1768 fått
Carlshamns pastorat, gift med doktorinnan Pettersson
och en god styffader åt d:r Petterssons barn. --
Detta äktenskap väckte på den tiden ett stort
uppseende, och gaf anledning till flera tryckta
ströskrifter. Först utgaf den grälaktige lektor
Stagnell i Kalmar en "Lyckönskan till
hofpredikanten, magister J. Chr. Stricker", tryckt 
först i Kalmar 1768, sedan omtryckt i tvänne upplagor
i Stockholm, och såldes i flera tusen exemplar.
Mot denna skrift utgaf doktor Rothman en
motskrift, som åter väckte Stagnells galla.
Riksrådet Funck ålade justitiekansleren att fiskaliter
tilltala Stagnell. En parodi, "Stormhatten",
trycktes i Upsala. En flygskrift i samma ämne
heter: "Stämmorna, olag vid Stricker ska bröllopet."
Detta var den tacksamhet som d:r Stricker fick
uppbära för sin välvilja att försörja en fattig
enka och uppfostra hennes 7 barn, hvaraf de
tvänne sönerne blefvo rådmän, den ene i
Carlshamn, den andre i Götheborg. -- Pastor
primarius, d:r Abr. Zach. Pettersson i
Storkyrkoförsamlingen i Stockholm var 
Abr. Petterssons sonson.

<b>Hebbe, Signe Amanda Georgina,</b> dotter af
nedanstående författarinna, Wendela H., föddes 1839
på Näsbyholm i Östra Härad af Jönköpings län.
Signe gjorde sina första konststudier i Berlins
konservatorium, sedan antogs hon såsom elev
vid konservatorium i Paris, der hon fulländade
sin sångbildning under professor Masset och sina
slutliga studier under prof. Levasseur, samt fick
der pris så väl för scenisk talang, som för sång.
Blef sedan anställd såsom första sångerska vid
hertigliga theatern i Manheim. Hon har äfven
uppträdt i Köpenhamn, Berlin, Frankfurt am M.,
Leipzig, Christiania, m. fl. utländska städer, och
tillvunnit sig sympathier och loford såsom en
sångerska af utomordentligt god skola och med
icke vanlig förmåga. Åren 1864--65 har hon
uppträdt på Kongl. theatern i Stockholm med
utomordentligt bifall. Den utmärkte
musikkritikern och konstdomaren --u-- har yttrat sig
öfver hennes uppträdande som Valentine i
Hugenotterna med ovanligt loford och slutar med dessa
ord: "Sådan är mamsell Hebbes uppfattning,
hvars hufvuddrag vi endast i korthet sökt
antyda; enskildheterna beteckna sig, många genom
storhet, alla genom sanning. Man kan för öfrigt
säga att den plastiska harmonien i hennes
rörelser är lika ren som uttrycket i hennes sång;
och hennes framställning i dess helhet väcker
på en gång sympathi genom sin natur och
beundran genom sin konst." Tonen i hennes 
mezzosopran är, enligt en annan musikkännares
yttrande, kraftig, fyllig och af en intagande,
underbar timbre.

<b>Hebbe, Wendela,</b> född Åstrand. Fadern prost
och kyrkoherde i Sandsjö. Hon var född år
1808. Blef gift med vice häradshöfdingen J.
Hebbe, som efter några år råkade i ekonomiskt
obestånd, hvaraf följden blef att han gick i
frivillig landsflykt. Fru Hebbe flyttade då till
hufvudstaden med sina barn. Hon är inom
svenska litteraturen känd med signaturen W. Har
utgifvit fyra romaner och en mängd noveller,
samt en ännu större mängd öfversättningar,
hufvudsakligast på L. J. Hjertas förlag. Äfven på
tyska och fransyska har en af hennes romaner
blifvit utgifven. -- Hennes döttrar, <i>Thekla</i> och
<i>Signe</i> (om Signe se ofvan), hafva beträdt scenen.
Thekla, född 1834, dog 1861, efter att i flera år
ha uppträdt med beröm på Kongl. theatern i
Stockholm.

<b>Hedenström, Fredrika Beata,</b> dotter af
kronobefallningsmannen Pehr Hedenström, gifte sig
1772 med domprosten Hans Graffman, med
hvilken hon i 52 år sammanlefde, intill år 1824, då
hon med döden afgick. De båda makarne
bestämde hela sin ganska betydliga förmögenhet
till välgörande ändamål. Så anslogo de genom
testamente, år 1818, en summa af 7500 rdr till
stipendier åt studerande i Upsala, hvilken fond
1824 ökades med 4500. Sedan gåfvo de,
dessutom, betydliga summor till sju olika skolor och
gymnasier.

<b>Hedenström, Fredrika Lovisa,</b> enka efter
sterbhusnotarien Nils Ludvig Thåström,
testamenterade 1832 ett kapital, som 1857 utgjorde 9000
rdr rmt, samt fjerdedelen af huset N:o 17 i
qvarteret Nedra Jernvägen, i Catharina församling,
till en pensionsanstalt för enkor och barn efter
civila tjenstemän inom Justitie-kollegium och
Förmyndare-kammaren i Stockholm, der hennes man
i lifstiden under många år tjenstgjort.

<b>Hedin, Zelma E. Carolina</b> (född Bergnehr).
Hennes födelseår är oss obekant -- och
likgiltigt, ty vi sluta oss till hennes öfriga beundrare
i deras uppgift att hon är den eviga ungdomen.
Hon kom vid tolf års ålder till Kongl. theaterns
elevskola, der hon naturligtvis åtnjöt samma
undervisning som de öfriga eleverna, men med föga
framgång; hon var, såsom hon sjelf berättat,
den dummaste, hvarmed förmodligen menades
den minst kunniga bland hennes kamrater. Det
förklaras deraf att hennes håg för musiken
upptog hennes tid och hennes bemödanden. Hon
var också fördenskull den skickligaste i
behandlingen af fortepianot. Efter ett och ännu ett
profår ansåg direktionen icke skäl vara att låta
henne fortfarande tillhöra elevskolan, då hon
gjort ringa framsteg, såsom vid en andra
examen utröntes. Den utmärkta skådespelerskan
fru Bock ansåg likväl möjligt att dana henne
för scenen; genom hennes deltagande och
uthålliga välvilja vid undervisningen, samt genom
fru Eriksons bemödanden för det omedelbart
praktiska, kom den unga flickan, vid 14 års
ålder, derhän att få debutera såsom <i>Fatima</i> i
<i>Korsfararne</i>, en roll, hvari hon -- äfvenledes
efter hennes egna ord -- spelade "förfärligt illa",
men der ungdomlighet och skönhet förskaffade
henne publikens deltagande och bifallstecken.
Theaterkritiken omnämnde också sedermera i
offentligheten hvilken hänförande apparition hon
varit, men några vackra omdömen om hennes
talent förmärktes icke. Den förbigick man med
vältalighetens tystnad. Denna tvetydiga
framgång beredde henne likväl direktionens
medgifvande att ännu i två år få tillhöra elevskolan.
Publikens ynnest uppmuntrade henne att genom
studier tillvinna sig bifall på andra grunder än
dem hon af naturen erhållit i det yttre, d. v. s.
ett ovanligt vackert hufvud och en blick af
utomordentlig skönhet.

Vid femton års ålder debuterade hon i <i>Preciosa</i> 
och med <i>Lottas</i> roll i <i>Brodertvisten</i>, hvari
hon lyckades så, att man såg att hon icke
saknat anlag, endast studier.

Under några följande år steg hon allt mera
i talent, äfvensom i publikens ynnest; men ett
hastigt steg till utvidgad verksamhet uppkom
genom Emilie Högqvists död, emedan hela <i>hennes</i>
repertoir öfverflyttades på den då varande fru
Kinmansson. Hon företog nu en resa till Paris
för att genom studier af de vidtberömda
artisterna vid Theatre François, demoiselle Rachel
och madame Broan, den förra i tragiska roller,
den sednare i komedien, utbilda sig till -- det
som hon sedermera blifvit. Af den förstnämnda
vann hon rollen <i>Adrienne Lecouvreur,</i> som hon
sedermera vid sin hemkomst sjelf fick utföra,
till stor belåtenhet för publiken, som dervid gaf
henne alla de utmärkelser den egde att meddela,
men ännu mera, den följande dagen alla
hufvudstadstidningarnes theater-recensenter, den ena
för <i>den</i> framstående egenskapen, den andra för
en annan, samfäldt alla för hela företeelsens
skönhet och behag.

År 1854 ingick konstnärinnan äktenskap med
notarien G. H. L. Hedin.

Om fru Hedin, såsom ung flicka -- eller
barn -- i elevskolan missaktat den undervisning
som var ämnad att göra henne skicklig för
scenen, blef hon helt annan, sedan konstens genius
blifvit henne närmare införlifvad. Hon har
funnit att arbete är, inom konsten, såsom i allt, ett
oundvikligt vilkor för utmärkelse, ehuru stora
också de inre eller yttre tillgångarne må vara.
Också har hon under flera år begagnat theaterns
ferietider till resor i Tyskland och Frankrike,
för att hos Europas öfriga konstnärer utfinna
hvad som vid hvarje roll må anses förtjenstfullt
eller olämpligt. När det sedda sedan
jemnfördes med hvad hemlandets nationliga känsla
fordrar, blir det förklarligt att en stor talent
derigenom skulle utbildas -- såsom det lyckligtvis
inträffat med vår konstnärinna.

Det föregående har redan tillräckligt
angifvit att fru Hedins repertoir skall innefatta en
stor varietet af roller, dem vi ej med ett tomt
uppräknande vilja här anföra. Vi behöfva också
icke erinra läsaren om det sällsynt utmärkta i
hennes talent att med lika framgång tillhöra
cothurnen som den glädtiga genren. I stora
roller eller i smånätta och näpna återfinner man
med beundran en fulländning, alltid naturligt
öfverensstämmande med det som skall föreställas.
Vi låna en annan beundrares ord för att gifva
en teckning af den mångfald som tillhört
hennes roller:

<tab>-- -- -- -- -- -- -- -- -- -- -- -- -- 
<tab>"Dig konstens gudom kallat bland de sina
<tab>Och nedlagt gudagnistan i din själ;
<tab>Ty när, och hur, du fram på scenen träder,
<tab>I tvätterskans, i hertiginnans kläder,
<tab>Som men'skors eller fagra elfvors drottning,
<tab>Är priset ditt -- förutan lottning
<tab>Du rycker med dig hvarje menskligt bröst;
<tab>Man fäller tårar, när <i>Deborah</i> klagar,
<tab>Man ler med <i>Öfversten</i> i fordna dagar,
<tab>Man tjusas af <i>Titanias</i> ljufva röst.
<tab>Med hvarje leende som fram du lockar
<tab>En minnets blomma för din höst du plockar."
<tab>-- -- -- -- -- -- -- -- -- -- -- -- -- 

För att likväl nämna några få af hennes
roller och hvari hon kan anses hafva lyckats i
högre grad intaga åhörare och åskådare, må här
anföras <i>Leona</i> i <i>Stugan vid Ugglesjön; Drottning
Elisabeth i Maria Stuart;</i> likaledes den 75-åriga
<i>Drottning Elisabeth</i> i <i>Grefve Essex; Lady
Macbeth; Hertiginnan des Camps</i> i <i>Benvenuto Cellini;
Amalia</i> i <i>Röfvarebandet; Hedvig</i> i <i>Sven Dyrings
hus; Maria Maneini</i> i <i>Kardinal Mazarin; Barbro</i>
i <i>Ung-Hanses Dotter; Konungen</i> i <i>Kung Carls
Jagt; Fru Rigaud</i> i <i>En fattig ädling; Hertiginnan</i>
i <i>Sheridan; Fru de Breuil</i> i <i>Ombytena; Furst
Leopold</i> i <i>Fursten och Borgaredottern.</i>

Ett benbrott har för lång tid -- i snart ett
år<footnote>Okt. 1865.</footnote>
-- qvarhållit henne dels såsom sjukling,
dels såsom konvalescent. Oreadens gång hade,
för en tid, måst vika för kryckornas stela stöd.
Men styrkan har småningom återkommit, så att
numera egentligen blott osäkerheten och rädslan
återstå att öfvervinna, för att åter lemna henne
att med en drottnings värdighet eller en elfvas
lätthet sväfva fram inför beundrande åskådare.

Först i Oktober uppträdde hon åter,
emottagen af publikens stormande hyllning,
omärkligt erinrad om hennes föregående fall, som i
allas ögon gjorde henne ännu mer intressant än
förut.

Den teckning, vi äro lyckliga att kunna
bifoga, tillåter oss endast att på det sättet antyda
snillet och kraften i det sköna ögat, figurens
imponerande styrka och det helas behaglighet.
Ögats strålande uttryck förmår icke konsten
återgifva. Endast det lefvande originalet gifver
åskådaren intrycket af den högsta kraft och en
tilldragande mildhet.

<b>Hedvig.</b> Så hette Magnus I Ladulås'
älskvärda gemål, en holsteinsk prinsessa, hvilken han
upphöjde på Sveriges thron. Förmälningen
skedde i Kalmar 1276 och kröningen i Söderköping
1281. Hon var en god drottning, en 
exemplarisk maka och moder, och hennes namn lefde
länge i välsignelse hos folket, af hvilket hon var
allmänt älskad för sitt goda hjertas och sina
stilla dygders skull.

Men hennes sednaste öden voro dock högst
beklagansvärda och kunna ej annat än i högsta
grad väcka vårt deltagande; ty vida mer hade
denna ädla drottning att bära af lifvets
sorgebördor, än som vanligen plär komma på en
dödligs lott. -- Efter sin gemåls död, 1290,
hvilken hon bittert saknade, lefde hon länge -- nog
länge, för att bevittna sina barns brottslighet och
deraf följande olyckor. Hon såg oenighetens
låga ständigt flamma mellan sönerne, kung
<i>Birger</i> å ena sidan och hertigarne <i>Erik</i> och
<i>Waldemar</i> å den andra. Hur skulle icke hennes
modershjerta lida vid alla de förfärliga uppträdena
mellan dem! Hon såg sina yngre söner, med
exemplet för ögonen af deras fader Magnus
Ladulås och hans bror, stämpla mot sin konung
och uppresa sig mot honom, samt, sedan en
skenbar förlikning försiggått, listigt lockas af den
krönte brodern i ett försåt, samt dervid fängslas
och med den mest barbariska grymhet hungras
till döds på Nyköpings slott. Hon såg Birger,
till ett välförtjent straff för detta oerhörda brott,
med förakt jagad från thron och rike, för att dö
i landsflykt och fattigdom, och slutligen sonsonen,
den tjugoårige prins <i>Magnus</i>, som intet ondt hade
gjort, blifva halshuggen (på Helgeandsholmen),
endast derför, att han var Birgers son och
såsom sådan möjligen skulle kunna göra anspråk
på kronan. -- Alla dessa fasor nödgades den
arma drottning Hedvig öfverlefva, innan döden
lossade hennes själs bojor omkring 1325. --
Magnus Ladulås' gemål, som af Afzelius, Ekelund,
Rosenhane och Fryxell kallas Hedvig, har i Biogr.
Lexikon blifvit kallad <i>Helvig</i>.

<b>Hedvig Eleonora.</b> Denna drottning, som i
vår historia har sin egen märkvärdighet, derför
att hon tvänne gånger -- ehuru gemensamt med
riksens råd -- förde regeringen, först under sin
sons, sedan under sin sonsons minderårighet, var
en prinsessa af Holstein Gottorp. Hennes fader
var den då regerande hertigen Fredrik III och
modern en sachsisk prinsessa, med namnet
Maria Elisabeth.

Denna drottning var född d. 23 Oktober 1636.
Hon hade en syster, blott ett år äldre än hon
sjelf. Båda två hade varit på förslag vid fråga
om val till Sveriges drottning. Carl X Gustaf,
som erhöll kronan "af <i>Gud och Christina</i>", såsom
det stod på kröningspenningen, hade redan
såsom kronprins, under en resa genom Holstein,
sett de båda prinsessorna Magdalena Sibylla och
Hedvig Eleonora, hvilka då ännu voro barn.

Då Christina nedstigit från thronen och dit
upplyftat sin kusin, ville hon äfven åt honom
välja en i hennes tycke passande maka. Hon
såg, på sin resa, den hon genast efter
thronafsägelsen anträdde, de båda unga prinsessorna,
hertig Fredrik III:s döttrar, och de behagade
henne, särdeles den äldre, Magdalena Sibylla,
om hvilken hon skref till sin kusin och
efterträdare. Denne hörde sig genast före i Gottorp
och fick ett gynnande svar, men var ännu
tvehågse om hvilkendera af systrarna han skulle
välja. Han lät hemta bådas porträtter och den
yngre, Hedvig Eleonora, föll honom mest i smaken.

Vare sig nu, att <i>hennes</i> anletsdrag behagade
den höge friaren mer än hennes systers, eller att
hans båda gunstlingar, Paul Würtz och Lorentz
von der Linde, hvilka han, för att underlätta
svårigheten vid valet, hade sändt ut, att taga de
båda originalerna i skärskådande,
sammanstämmande intygade, att Hedvig Eleonora var den
mest intagande af dem båda, eller ock rätt och
slätt derför, att Magdalena Sibylla hade den
oturen att hafva Christina till sin ifriga
förespråkerska -- nog af -- det blef på Hedvig
Eleonora, som Carl Gustafs val föll, och det till
<i>hennes</i> stora sorg, emedan hon redan var så godt
som förlofvad med hertigen af Mecklenburg, den
hon älskade och den hon nu måste för den
redan något till åren komne, korpulente och till
sitt yttre temligen obehaglige Carl Gustaf
försaka. Den sednare var ju <i>konung</i>, och för
honom talade politiken, som af inga hjertats
bevekelsegrunder låter sig öfverröstas.

Historien omtalar detta äktenskap såsom på
det hela ganska lyckligt, ehuru kärleken ej å
någondera sidan hade varit med vid dess
stiftande. Man påstår, att den förr så flyktige Carl
Gustaf skulle, alltifrån sin förmälning och ända
till sin död, varit sin gemål obrottsligt trogen,
samt att hon allt mer och mer fattat kärlek till
honom, under de fem korta år, som deras
äktenskap varade. Till något intimare själarnes
förhållande, samt till full kännedom af
hvarandras karakterer och lynnen, unnades dem ju
aldrig någon tid, då konungen, för de ständiga
krigens skull, nödgades nästan beständigt vara borta
från sin unga maka, hvilken derunder endast
hade trösten af de sagolika berättelserna om hans
segrar, samt af de bref han till henne skref, så
ofta stridsbullret förunnade honom så mycken
stillhet.

Den 24 Okt. 1654 firades de höga
personernas biläger, d. 26 Oktober samma år kröntes
drottningen, och d. 24 Nov. 1655 föddes deras
enda barn, sonen <i>Carl</i>, som sedermera blef konung
i Sverige, under namn af Carl XI. Några
månader derefter, så snart "våren slog ut sina
vingar af guld", såsom skalden säger, reste den
unga drottningen till Preussen, att der träffa sin
gemål, som höljd af lagrar återvände från Polen.
Mötet mellan dem var å ömse sidor gladt och
hjertligt; dock -- snart måste de åter skiljas.

Andra gången for drottningen att möta
honom i Götheborg, efter freden i Roeskilde, och
lemnade honom sedan aldrig. Med glädje
anländ till Götha rikes första stad och der
emottagen med allmänt jubel, hade Hedvig Eleonora
endast under några få månader, för henne
måhända de lyckligaste hon någonsin genomlefvat,
vistats der, då hon, långt ifrån beredd på en
sådan olycka, under högsta bestörtning och
djupaste sorg, stod vid konungens, makens, den af
ryktet firade hjeltens, dödsbädd, en tjugotreårig
enka och moder till en blott fyraårig son.

Det var natten mellan d. 12 och 13 Februari
1660, som Carl Gustaf hastigt afled, endast
några månader öfver 37 år. Han hade dock,
såsom ganska nödvändigt var för en man, hvilken
nästan ständigt vistas på slagfältet, omsväfvad
af tusende dödar, längesedan förordnat om huru
det skulle blifva efter hans möjligen snart
inträffande frånfälle, deribland, i första rummet,
att Hedvig Eleonora skulle föra regeringen
under sonens minderårighet, dock endast såsom
egande första ordet bland de rikets herrar, dem
konungen utsett till sin sons förmyndare.

Besynnerligt var det dock att den unge
furstens uppfostran försummades på ett så oförlåtligt 
sätt, att han, såsom det påstås, knappt fick
lära läsa och skrifva. Antingen detta nu skedde
af en klemande moderlig ömhet å
enkedrottningens sida, såsom somliga vilja tyda det, eller,
enligt de flestas påstående, af vida sämre
bevekelsegrunder, så var det oförsvarligt och kastar
en everldlig skugga på Hedvig Eleonoras minne,
jemte de herrar råders, hvilka härvid voro
hennes lydiga redskap.

Denna drottning hade, i öfrigt, sina många
och stora egenskaper, deribland hennes varma
kärlek till skön konst och uppoffringar derför,
hvaraf vi ännu i dag hafva flera för
fäderneslandet hugnande hågkomster. Hon lade med
egen hand grundstenarne till både Strömsholms
och Drottningholms slott, samt lät försköna
äfven de båda lustslotten Gripsholm och Ulriksdal,
allt detta under icke obetydliga uppoffringar af
enskild förmögenhet.

Det är bekant huru hon, från Strömsholm,
der hon trifdes bäst och lefde nästan som
privatperson, plötsligt kallades tillbaka till
hufvudstaden, att ännu en gång stå i spetsen för en
förmyndareregering, sedan hennes son, Carl XI, vid
endast 41 års ålder aflidit. Det var dock endast
under några månader, som Carl XII:s farmor
nödgades hafva detta dyra ansvar.

Drottning Hedvig Eleonora afled i Stockholm
d. 14 Nov. 1715, öfver 79 år gammal, och blef
begrafven utan all ståt i Riddarholmskyrkan d. 17
Jan. 1717, på samma gång som sondottern
Hedvig Sofia. Vid begrafningen voro endast
erkebiskopen och fyra tillkallade riksråder tillstädes,
jemte några få andra personer; några åskådare
utanför kyrkan funnos ej. Hvarken Ulrika
Eleonora, hertig Carl Fredrik eller arfprinsen af
Hessen hade infunnit sig, enligt förut träffad
öfverenskommelse dem emellan.

<b>Hedvig Elisabeth Charlotta.</b> Bördig från
Holstein-Oldenburg-Delmenhorst, dotter till hertig
Fredrik August, och född d. 22 Mars 1759, blef
hon, såsom endast femtonårig, d. 7 Juli 1774,
förmäld med hertig Carl af Sverige, konung
Gustaf III:s broder, som redan i vaggan var storamiral.
Hon var icke egentligen vacker, men dock i
ungdomen behaglig; dessutom var hon qvick,
munter och putslustig, hvarigenom hon genast till
sin fördel intog den glade konung Gustaf, som
efter första sammanträffandet med henne skulle
hafva yttrat: "Så väljer den, som får välja sjelf."

På den tiden lefde ännu gamla drottning
Lovisa Ulrika, som, enligt hvad man vet, aldrig
kunde fördraga sin äldre sonhustru, Sofia
Magdalena, och det af många skäl, mest derför, att
hon var stel och tyst. Nu kunde hon lika litet
förlika sig med denna unga yrhättan, derför att
hon var så "slampig", tyckte den gamla. Men
den lifliga och muntra Hedvig lade ej detta på
sinnet, ej heller sin prydentliga svägerskas
förnäma stelhet och nedlåtande stolthet, som nästan
fann det under sin värdighet att pläga något
förtroligt umgänge med en liten simpel prinsessa
af Holstein-Oldenburg, hon, som var född
konungadotter af Danmark. Hertiginnan skämtade och
roade sig med sina hofdamer och lefde, på det
hela, ganska lyckligt med sin gemål, fastän det
just ej var fråga om någon svärmisk kärlek dem
emellan och fastän hon hade ett och annat att
hos honom öfverse. -- Mellan Sofia Albertina,
den goda prinsessan, hennes ogifta svägerska,
och den alltid glada hertiginnan, rådde dock
alltid en förtrolig, af inga skiften och inga öden
förändrad vänskap.

Då hertig Carl, efter brorsonens och dess
familjs förvisning från Sverige, ändtligen valdes
till konung, kröntes han och hans gemål i
Stockholm år 1809. Åtta år derefter blef drottningen
enka och öfverlefde endast några månader sin
gemål. Hennes död, som väckte stort
uppseende, emedan hon dagen förut var alldeles frisk,
inträffade, genom ett plötsligt slaganfall, d. 20
Juni 1818. Hon var då 59 år gammal.

Man har om denna drottning anmärkt, att
hon aldrig, icke ens på äldre dagar, förstod att
taga sin värdighet i akt och föra sig såsom
furstinna. I öfrigt skildras hon såsom godsint,
umgängsam och välvillig. Om hon tyckte om att
sörja med de sörjande är ej bekant, men säkert
är, att hon gerna gladde sig med de glada och
att all stelhet, allt tvång och all onödig etikett
måste hålla sig långt aflägsna från hennes person.

<b>Hedvig Sofia,</b> konung Carl XI:s och Ulrika
Eleonoras äldsta dotter, var född d. 20 Juli 1681.
Under en glädjelös barndom uppväxte denna
prinsessa med intryck, ungefär desamma som hos
hennes ett år yngre broder Carl -- sedermera
konung Carl XII. Allvar, till och med
stränghet, å den höge faderns sida; tråk ifrån den
sjukliga modern, drottning Ulrika Eleonora den
äldre, utvecklade hos den uppväxande ett
allvarligt och tänkande väsende, sedan genom ärftliga
anlag färdigbildadt, och ytterligare utveckladt
genom faderns efterdöme. Af naturen äfvenledes
modig, fick hon också <i>den</i> egenskapen utvecklad
genom allt som på den tiden gaf exempel.

Under Sveriges dåvarande höga betydenhet
i det politiska rigtades mången furstes
förhoppningar mot den unga prinsessan. Ibland alla
dem politiken i detta fall mest lockade, var det
beslägtade hertigliga Holsteinska huset. Redan
under prinsessans barndom hade försök ifrån
detta håll försports, men Carl XI gaf icke
något löfte. När nu prinsessan hunnit uppväxa,
förnyades frierispekulationerna från holsteinska
sidan, snart efter konungens död. Men stora
svårigheter mötte hos prinsessan sjelf. Hon var
nu sjutton år gammal, då hennes slägting, den
unge hertigen af Holstein, sökte vinna hennes
ynnest. Men denne, som flera tider vistats vid
svenska hofvet och derunder kommit i
vänskapligt förhållande till prins Carl, gjorde intet
fördelaktigt intryck på prinsessan, dels till följd af
hans öppet visade sedeslösa lefnadssätt, dels
också för den vildhet, med hvilken han uppmuntrade
prinsessans broder, konung Carl XII, till vådliga
och halsbrytande nöjen.

Genom det holsteinska partiets outtröttliga
bemödanden, understödda utaf den äldre
enkedrottningen, äfvensom af prinsessans mutade
omgifning, förmåddes hon ändtligen att gifva sitt
bifall. Förmälningen firades på Carlberg den 12
Juni 1698. Hennes gemål, hertig Fredrik IV af
Holstein, förde henne snart derefter hem till
hertigdömet.

Likasom prinsessan med största motvilja
gifvit sitt ja, erfor hon också i äktenskapet allt det
obehag, som hon på afstånd rönt under
frieritiden. Hertigens osedlighet fortfor nemligen lika
uppenbart som förut, så att hon till och med
ämnade ensam återvända till Sverige, hvilket dock
afböjdes, ehuru icke utan stor svårighet.

Emellertid inföllo danskarne i hertigdömet
och det hertigliga paret nödgades --
tillsammans -- söka en tillflykt i Stockholm.
En lindring i den husliga sorgen vann
hertiginnan Hedvig Sofia, då konung Carl tog sin
svåger med sig i kriget. Der afbröts också det
äktenskapliga missförhållandet genom hertigens
död. Han stupade i slaget vid Clissow den 19
Juli 1702.

Följande året började nya giftermålsspekulationer 
yppa sig med förhoppningar om den
unga enkans ynnest. Ibland andra anmälde sig
kronprinsen af Hannover. Men Hedvig Sofia
tyckes nu hafva offrat nog åt politiska inflytelser 
på hennes enskilda lefnadsöde. Hon vägrade,
ehuru blott med tidsutdrägt. Men deremot
lärer hon sednare hafva lemnat fritt lopp åt ett
tycke för en svensk undersåte, kammarherren
Olof Gyllenborg, den namnkunnige reduktionschefen 
Jakob Gyllenborgs son. Detta tycke blef
ingen hemlighet. Tvärtom blef det kändt af hela
hofvet, och inga bemödanden syntes vara
mäktiga nog att afvända hertiginnan derifrån, eller
ens förmå henne att dölja sin känsla. En
mäktigare hand afbröt likväl plötsligen såväl
hertiginnans lidelse som hoffolkets och enkedrottningens 
oro. Hertiginnan fick kopporna och blef,
under febern, genom oförståndig undfallenhet,
betjenad på ett sätt, som ökade faran, så att,
efter få dagar, hennes pröfningsrika lefnad
slutades den 11 Dec. 1708.

Det är bekant huru djupt hennes död gick
brodern till sinnes. Underrättelsen om hans
förlust ankom få dagar efter slaget vid Pultava, och
smärtan deraf öfvervägde känslan af den i
kriget lidna olyckan -- till den grad, att
hjeltekonungen grät och yttrade, att "en förlorad
armé kunde ersättas; men hertiginnan var
oersättlig!"

Hennes efterlemnade ende son, <i>Carl Fredrik</i>,
var vid moderns frånfälle endast åtta år gammal.
Hans lefnad blef, <i>i afseende på det politiska</i>, ett
slags fortsättning af moderns förhållande. Han
motsåg, med förhoppningar, arfsrätten till
svenska kronan, förhoppningar, hvilka, likasom i
samma afseende moderns, icke blefvo uppfyllda. Han
hade icke ärft sin moders egenskaper, hvarken
de yttre eller inre, således hvarken behag, snille
eller mod.

Riksrådet Tessin berättar, att prinsessan
Hedvig Sofia skulle haft båda händerna af naturen
missbildade, i så måtto, att hon hade på
hvardera handen tvänne tummar, alltifrån första
leden till och med nageln. Hon hade dock från
första barndomen vant sig vid att, så mycket
möjligt var, dölja denna <i>brist</i>, eller rättare detta
<i>öfverflöd</i>, derigenom att hon mycket behändigt,
vigt och fort handterade allting med sina eljest
vackra, hvita och fina händer. -- "Få menniskor",
tillägger Tessin, "kunde således märka denna
naturens öfverflödighet; men att hon var en
täck, angenäm och dygdig furstinna är allmänt
bekant."

<b>Hegardt, Christina,</b> var gift med grosshandlaren 
Anders Knape, hvilken hade börjat sin
bana såsom sjöman, men dog som kapitalist d.
26 Okt. 1786. -- Dessa makar, som voro barnlösa, 
gjorde mycket godt och reste sig slutligen
en evinnerlig minnesstod i alla godas och
rättänkandes hjertan genom att -- med sann
menniskokärlek och oegennytta -- grundlägga ett
barnhus vid Gustafsbergs badinrättning nära
Uddevalla. Testamentet är af den 10 April 1772.
Grosshandlaren Knape och hans fru Christina
Hegardt skänkte dermedelst hela sin
förmögenhet till stiftande af ofvannämnda
välgörenhetsanstalt. Tjugofem barnhusbarn försörjas
beständigt på stället och uppfostras der. Vid
afflyttningen från barnhuset får hvarje barn nya
kläder, en bibel och 12 rdr 50 öre i penningar.
Dessutom meddelar stiftelsen årligen åt 95 <i>utom</i>
densamma vistande barn 25 rdr hvardera.

<b>Heijkensköld, Margaretha Charlotta,</b> dotter af
bergsrådet Detlof H., var ett fruntimmer som på
sin tid väckte mycket uppseende genom sina
långa och vidsträckta utländska resor. Hon var
en mycket rik fröken och då hon kom något till
åren och var fullkomligt oberoende, företog hon
sig det, som var mest förenligt med hennes smak
och önskningar, nemligen att resa och lära känna
främmande länder, folk och seder. Det var en
bland denna rika dams egenheter, att hon kunde
ömsom, alltefter som omständigheterna det
påkallade, vara enkel eller storartad. Rätt som
hon i kejsarestäderna Paris och Wien hade
uppträdt med rangens och rikedomens glans, som
för henne öppnade de förnämsta sällskapskretsar, 
kunde hon i Italien sjelf helt anspråkslöst 
i en jernkamin laga sin lilla middag.

I Wien sammanträffade fröken Heijkensköld
med den svenske skalden Carl August Nicander,
som också var stadd på resa i utlandet, men som
hade rest upp, eller <i>lefvat</i> upp hela sin reskassa
och kommit till Österrikes hufvudstad alldeles
utblottad. Han hade vändt sig till svenska
ministern, som i stället att hjelpa bemötte honom
på ett mycket sårande sätt. Fröken Heijkensköld
hade i stället det ädelmodet att förse Nicander
med tillräckliga medel till hans resas
fortsättande.

Denna goda, rika och reslystna dam, som
var född 1781, afled i Syrien, i staden Romla,
på återfärden från Jerusalem, 1834.

<b>Helander, Amanda,</b> målarinna, sedan 1857 gift
med landskapsmålaren, professor Edvard Bergh,
målar landskap i olja. Men något, hvarför fru
Bergh isynnerhet utmärker sig, är hennes
<i>ritningar</i>, hvaraf hon skänkt flera till Artisternas och
Litteratörernas Pensionskassas expositioner, under
åren 1852 till 1862. -- Professorskan Bergh
ansågs redan såsom flicka för en ganska skicklig
artist och har, såsom gift med en af vårt lands
största konstnärer, haft tillfälle att ännu mer
förkofra sig.

<b>Helena.</b> En sägen berättar, att en fru
Helena bodde på gården Stubberup å
Kullaviksstranden, vid Arils fiskeläge, och att hon hade
tvänne barn, <i>Aril</i> och <i>Thore</i>. Hon var enka och
mycket rik. Länge afslog hon alla anbud att
ingå ny äktenskapsförbindelse, af fruktan att
gifva sina små barn en ond styffader; men herr
David, en i landet mycket ansedd man, lyckades
att öfvervinna hennes betänkligheter, och i
förhoppning att han skulle blifva de små barnen
en huld fader, gick hon med honom i brudstol.
Men snart hände det, som ofta plär hända
styffäder, att i hans sinne ovilja och misshag till
barnen såsom ett ogräs började växa, och
moderns kärlek till dem kunde han icke längre
fördraga, utan var det slutligen hans enda tanke,
huru han skulle röja dem ur vägen. Han
föregaf derför, att han ville sända dem något ut i
verlden, till bättre lärdom och lycka, och
utrustade ett skepp, som skulle föra dem till
främmande land. Men med skepparen hade han
aftalat så, att kol lades i fartygets botten, och när
de kommo ut på hafvet, skulle han sjelf itända
kolen, men derefter fly undan i en båt. Han
gjorde som honom befaldt var. När Aril kände
elden och hettan omkring sig och fann sig
förrådd, kastade han sig i hafvet och uppslukades
snart af vågorna. Hafssvallet kastade den döda
kroppen upp på en klippa vid stranden, der det
säges att ett märke blifvit qvar efter en död
menniskokropp, och, der hufvudet legat,
uppqvällt en källa, som, oaktadt intet utlopp fanns,
hade ett friskt och klart vatten samt ständigt
blef full, huru mycket man än öste derutur.
Denna klippa var icke långt ifrån, der barnens
moder bodde, och en dag, då hon gick på
stranden, fann hon der sin sons lik. Då ville hennes
hjerta brista; men hon lät bygga en kyrka på
det ställe, der det kära liket fanns, och hafva
Arils fiskeläge och kyrkan till sonens åminnelse
fått sitt namn. -- En annan berättelse är, att
fruns namn varit Ingrid och sonens Arvid, enligt
en gammal folkvisa.

<b>Helena</b> hette konung Inge I:s tredje gemål,
som blef moder åt <i>Margaretha Fridkulla</i>, hvilken
sedermera blef gift, först med konung Magnus
Barfot i Norrige och sedan med konung Nils i
Danmark. Helenas andra dotter, <i>Catharina</i>, blef
gift med danske prinsen Björn Jernsida.

<b>Helena,</b> den heliga. Att en from och god
menniska pryder och i sin mån lyckliggör den
bygd, der hon lefver, är visserligen en sanning.
De gamle sade: <i>"Madur pryder hybele"</i>, det är:
mannen är husets prydnad. Så berömde sig i
dessa tider Westergöthland af sina många heliga
och sina 11,000 kyrkor. Der, i den gamla
Götenetrakten, lefde, näst före Erik den Heliges tid,
en rik och ansedd odalmans enka. Om henne
säges, att hon herbergerade husvilla, spisade de
hungriga och klädde den nakna. Om alla helgon
genom sådana gerningar utmärkte sin vandel, och
dertill, såsom ofta hände, med ödmjukhet gåfvo
Gudi allena ärona, förtjente de att länge lefva i
hedrad åminnelse i sin bygd. Så säges <i>Sancta
Elin</i> hafva lefvat.

Om hennes martyrdöd berättas, att hon hade
en dotter, gift med en ond man, som henne och
hennes folk misshandlade. Måhända var han
hedning och hon kristen, hvaraf ofta i dessa
tider sorg, hat och ofrid föddes mellan makar och
deras slägter. Mannen blef slutligen af sitt eget
folk ihjälslagen, och hans slägt misstänkte den
oskyldiga Helena att vara upphof härtill.
Bedröfvad tog hon då pilgrimsstafven och sökte
tröst vid Kristi graf. Detta skedde omkring år
1160. När hon kom hem igen till sin
fosterbygd, tillbyggde hon Sköfde kyrka och beredde
sig der en graf, som intill sednaste tider och
sista branden varit i behåll. En dag, då hon var
stadd på kyrkoväg till Götene kyrka, öfverföllo
henne utsände mördare från hennes aflidna
dottermans hämndgiriga slägt, ihjälslogo henne med
mycken grymhet och släpade liket in i skogen.
Men, när hennes folk sörjande sökte ett saknadt
finger, vägleddes de af ett klart skinande ljus.
De funno det då, nedfallet bland enbuskarne, och
en blind, som af en händelse der gick fram, fick
i detsamma sin syn igen och såg det underbara
ljuset. En källa, som ännu kallas <i>Sancta Elins</i>
källa, säges, der hennes blod flöt, hafva
uppsprungit, och är en ryktbar offerkälla, om
hvilkens kraft att gifva bot för allehanda sjukdomar
sedan ransakades, och blef Helena derefter
inskrifven i Helgonaboken. Ett kapell söderut från
staden, kalladt <i>Sancta Elins kapell</i>, var bygdt
öfver denna källa, som besöktes med bön och
offer till detta helgon. <i>Källegården</i> säges hafva
sitt namn af denna källa. Stenen från kapellet
användes vid nya kyrkans byggnad; men vid
religionsförändringens tid, då erkebiskop Abraham
anställde en förföljelse mot helgonens aflefvor,
att de ej skulle förvilla folket till afguderi, sträckte
han ock sitt nit till de oskyldiga källorna, for
omkring och lät fylla samt igenstena de flesta
och bästa källor i landet. Då blef äfven Sancta
Elins kapellkälla igenfylld med sten och grus;
men den källans åder var för frisk att låta
hämma sitt lopp: under en af kapellets fordna
hörnstenar bröt hon åter fram i dagen och flyter der
ännu, erbjudande vandraren sitt friska och
ljufliga vatten. <i>Elinemessan</i> firades till åminnelse af
heliga Helenas dödsdag den sista Juli. Den
dagen var fridlyst, och 40 dagars aflat, eller
syndaförlåtelse, tillsagd alla dem, som då bevistade
messan i Sköfde. Bland sångerna i messans
första nattvakt prisades Westergöthland lyckligt, att
hafva sett henne födas:

<tab>Hell dig, menlösa och rena,
<tab>Westergöthlands härlighet,
<tab>Martyrkrönta Sanct' Helena!
<tab>Säll när Gud i evighet,
<tab>Värdes från din boning klara
<tab>Huld vårt Svea land försvara!

<b>Helena.</b> Denna prinsessa väckte, på sin tid,
ehuru alldeles mot sin vilja, ett ofantligt
uppseende. Hon var dotter af konung Sverker II
och nunna i Wreta kloster i Östergöthland. En
förnäm svensk ädling, Sune Folkeson, röfvade
henne ur klostret och gifte sig med henne.
Såsom en styggelse omtalas detta äktenskap i de
gamla visorna och skall ej hafva varit lyckligt.
Det enda barnet, som deraf föddes, var <i>Catharina</i>,
sedermera förmäld med Erik XI. -- Det
nyssnämnda klostret skall hafva haft 12 riddare till
bevakning, hvilka förgäfves sökte försvara det och
stupade för Sunes och hans mäns svärd. --
Rosenhane uppgifver, att detta bortröfvande ej
skedde på något groft och våldsamt sätt, utan voro
herr Sune och hans följeslagare klädde såsom
englar. Häröfver författades en visa, hvaruti
nunnorna införas talande om deras syster, som
en engel bortröfvat. Slutraden i hvarje vers
är: <i>Medan man sofver allena</i>, och hela sången
slutas med denna vers:

<tab>Det var de Kloster-Nunnor, de hade söm för sig.
<tab>Christ gifve en sådan Guds engel tog både dig och mig,
<tab><tab>Medan man sofver allena.

<b>Helena,</b> en dotter af svenske jarlen Folke
Bengtsson, blef första gemålen åt Knut
Johansson Långe, som upphäfde sig till konung emot
Erik Läspe, den han dref ur riket 1230. Helena
dog före 1227. Hennes tvänne söner, <i>Holmgeir</i>
och <i>Filip</i>, blefvo som upprorsstiftare halshuggne,
den förre 1248 och den sednare 1252.

<b>Helena,</b> konung Erik X:s dotter, blef Knut
Johansson Långes andra gemål 1227, men efter
hans död gifte hon sig med Filip Larsson af
Rundby, som blef halshuggen 1252.

<b>Helena</b> hette Birger Jarls tredje dotter, i
hans andra gifte med Mechtild. Hon blef gift
med konung Magnus Ladulås' gunstling, Ingemar
Nilsson, en dansk herreman, hvilken blef
ihjälslagen af Folkungarne på Gällaqvist 1278.

<b>Helena,</b> dotter af hertig Magnus. Se
<i>Haubitz, Anna</i>.

<b>Helga.</b> En dotter af Amund Röriksson,
förmäld med konung Waldemars sonson Waldemar
Eriksson, 1358, i hans andra gifte. Helga hade
tvänne barn, <i>Erik</i>, som i början af 15:de
århundradet slöt Folkungaätten, och <i>Margaretha</i>, som
blef stammoder för grefliga ätten Lewenhaupt
och friherrliga ätten Lejonhufvud.

<b>Helin, Helena</b>, enkefru, testamenterade 1815
till Jakobs- och Johannis församling i Stockholm
3000 rdr rgs.

<b>Hellberg, Beata.</b> Menniskornas förtjenster,
liksom deras fel, äro af tusenfaldigt slag; så äro
äfven de derefter afpassade belöningarne och
straffen mångahanda. Till denna reflexion
föranledas vi vid tanken på det premium af 30 rdr,
som Wetenskaps-Akademien år 1781 tillerkände
hofmålaren Bolanders fru, född Beata Hellberg,
för det hon låtit tämja en elgoxe, så att han
var spak som ett vanligt husdjur.

<b>Hernberg, Christina,</b> gift, första gången med
theologie adjunkten Nils Svanström, andra
gången med domprosten i Upsala Johan Winbom,
afled 1824, 62 år gammal. -- Hon stiftade,
medelst en gåfva af 3000 rdr rgs, år 1821, en
pensionsfond för behöfvande enkor och gamla ogifta
fruntimmer af ofrälse stånd. Medlen förvaltas
af Justitiekollegium och Förmyndarekammaren i
Stockholm. -- Hela denna familj, främst
husmodern sjelf, lefde med en sparsamhet, som
ansågs gå till öfverdrift. Men den som närmare
kände förhållandet visste att det sammansparade
användes med stor frikostighet till ädla ändamål.
Sonen, professorn och prosten Winbom d. y.,
som knappt unnade sig sjelf snygga kläder,
underhöll i hemlighet fattiga kamrater, som i
Upsala erhöllo penninghjelp genom en i Stockholm
bosatt man, af hvilken man i sednare tider
erfarit förhållandet.

<b>Herwor.</b> Sagan om denna prinsessa,
drottning, sköldmö, eller borgjungfru är något dunkel
och svår att reda. Hon säges hafva blifvit
redan som barn fader- och moderlös, hvarefter hon
satt ensam på sin borg i skogen, egande intet
annat sällskap eller skydd, än en kämpe <i>Ormer</i>,
som varit hennes fosterfader, medan hennes båda
bröder, många år äldre än hon, redan voro ute
i verlden och hade förskaffat sig land och riken.

Den äldste af dem, <i>Angantyr</i>, hade gjort sin
yngre bror <i>Lödur</i> uppenbar orätt, i det han
vägrade att med honom dela arfvet efter deras 
fader. Lödur sökte då hjelp hos sin morfader
<i>Humle</i>, Hunnernas konung, och denne lofvade
skaffa honom rätt mot den förstockade brodern.

Med en krigshär, den största man dittills
någonsin sett i Göthaland, drog Humle ut och
Lodur vid hans sida, till trakterna af Småland,
Blekinge och Skåne. Man tror att Humles här
och den, som anfördes af Angantyr,
sammandrabbat der staden Cimbritshamn nu är belägen.

Men den unga och sköna Herwor satt i det
högsta tornet af sin borg och såg öfver skogen
<i>Mörkved</i> den oräkneliga Hunnahären nalkas. Ett
ofantligt dammoln, som uppsteg i himmels sky,
tillkännagaf fiendens ankomst. Hon bad då
Ormer, sin fosterfader, gå ut för att göra sig
underrättad om hvilka de voro, som i fiendtlig
afsigt närmade sig. Men fastän Herwor erfor, att
det var hennes egen bror Lödur, påstod hon sig
dock vilja till sista blodsdroppan försvara sin
borg och sitt land. Hon härklädde sig derför,
tog svärdet i hand och begaf sig ut, döf för
Ormer, då han med tårar och böner sökte förmå
henne att stanna inne. Hon rusade, fattad af
stridslust, före honom, bortåt vägen, för att möta
de antågande fiendtliga kämparne, för hvilka
Humle och Lödur gingo i spetsen.

Ändtligen kommo de så nära, att hon kunde
se brodern, som vid åsynen af sin unga syster
skyndade fram till henne och uppmanade henne
att vända om från en skådeplats, hvilken säkert
skulle bli ganska blodig, enär man nu såg äfven
Angantyrs här nalkas.

Men Herwor svarade, att här vore <i>hon</i>
rådande och att hon ämnade försvara hvarje
tumsbredd af sin mark, hvarför hon genast utmanade
Lödur till strid på lif och död.

Men Lödur yttrade med själsbedröfvelse:

"Icke så, älskade syster! Jag törstar icke
efter ditt blod och har ej kommit för att deruti
söla mina händer."

Men den unga sköldmön ville ej taga
förnuft till sig och lyssna till broderns ord. Det
var henne nog, att han kommit som fiende in i
landet, i afsigt att bekriga sin broder Angantyr,
den Herwor höll mycket af. Det öfverkom henne
ett berserkaraseri och hon stod ej att öfvertala
till stillhet och lugn. Med båda händer fattade
hon sitt svärd och sporrade hästen, som hon red
på, in i värsta hvimlet af den fiendtliga hären,
der hon högg omkring sig åt båda sidor, tills
hon dignade ned af hästen, blödande ur
oräkneliga sår.

Hennes fosterfader Ormer flydde då derifrån
till Angantyr; men Lödur kastade sig under
djupaste smärta, öfver sin unga systers lik, det han
lät tvätta och högtidligen begrafva.

Stället, der hon jordades, fick efter henne
sitt namn, Herwestad, hvilket sedermera blifvit
förändradt till Herrestad.

Då Ormer kom till Angantyr och berättade
om Lödurs annalkande, samt om Herwors död,
blef den äldre brodern djupt skakad. Men han
vredgades tillika på Lödur och skyndade emot
honom med sin krigshär. Det blef en häftig
strid, deri många stupade, å ömse sidor. Först
efter åtta dagar afgjordes den till Angantyrs
förmån, i det att Lödur stupade. En stor grafhög
uppkastades då, på Angantyrs befallning, öfver
honom och alla hans trogne, med honom fallne
kämpar.

<b>Heyne, Beata Elisabeth.</b> Om henne känna
vi blott den händelsen, att år 1737, då hon satt
som enka efter professorn i Pernau A. Palmrot,
kom en dag en 50-årig ungkarl, theol. professorn
i Upsala, Anders Winbom, och ifrigt friade till
henne; förlofningen skedde genast och det som
är ännu märkvärdigare, lysningen skedde också
samma dag. -- Hon är känd för sin gudsfruktan
och för sin öfversättning af Amad. Creutzbergs
"Gudeliga betraktelser på alla dagar af året",
som utkommit i flera upplagor.

<b>Hildebrand, Florentina Ulrika,</b> dotter af
ryttmästaren vid Westgötha kavalleri David Henrik
H., föddes på Håtunaholms gård d. 18 Febr.
1760. -- Håtunaholm var just det ställe i
Upland, dit konung <i>Birgers</i> bröder, fulla af svek,
bjödo sin äldste broder till gästabud, hvarvid de
helt plötsligt öfverföllo och fängslade honom;
hvilken händelse sedan, genom så många
århundraden, lefvat i svenska folkets minne under namn
af <i>Håtunaleken</i>. -- Ett ohyggligt mord skall
sednare, nemligen på 1700-talet, blifvit på
Håtunaholm begånget. -- Florentina Ulrika Hildebrand
blef år 1779 gift med kammarherren hos
drottning Lovisa Ulrika, Carl Gustaf Fredrik Horn af
Rantzien, men lärer under detta sitt äktenskap
fattat tycke för en annan, en kapten <i>Armfelt</i>,
med förnamnet Carl Gustaf. Den intrig de hade
tillsammans gick ända derhän, att baron Horns
kammartjenare mutades att mörda sin intet ondt
anande husbonde d. 3 Jan. 1782. Den grymma
gerningen försiggick i ett af de öfre rummen i
stora byggningen, hvarest blodfläckar ännu lära
synas på golfvet, oaktadt man gjort sig all
upptänklig möda att utplåna desamma. --
Emellertid försvann kammartjenaren, som medelst
penningar hjelptes ur riket; och då han
såmedelst tagit brottet på sig, ansågs han såsom
ensam brottslig, och der blef ingen vidare
ransakning.

Men det gifves, äfven på jorden, en
vedergällningsrätt och icke alla i mörkret utöfvade
illgerningar taga sin hemlighetsslöja med sig i
grafven. -- Friherrinnan Horn, den mördades
unga enka, gifte sig, efter ett par år, eller d.
11 Dec. 1783, med ofvannämnde kapten Carl
Gustaf Armfelt, och de lefde under någon tid
lyckligt tillsammans -- i fall det kan antagas,
att man <i>kan</i> lefva lycklig med ett af blodskuld
belastadt samvete.

Emellertid var friherrinnan Armfelt nu helt
nära sin nedkomst, men sjuknade dessförinnan,
låg några dagar illa sjuk och dog slutligen efter
svåra plågor. Hon bisattes helt sent en afton i
det närbelägna kapellet och man aflägsnade sig,
lemnande liket i dess kista och väl stängande
kapelldörren. Morgonen derpå ville dock den
förtviflade enklingen ännu en gång se sin maka.
Han begaf sig således till kapellet och då --
hvilken förfärlig syn mötte hans ögon! --
Friherrinnan hade varit blott <i>skendöd</i>. I stället att
ligga i likkistan låg hon vid dörren till kapellet,
nu <i>verkligen</i> död, jemte två döda barn, som hon
under natten framfödt, ensam, hjelplös,
öfvergifven af alla och instängd i de dödas boning. --
<i>O, Nemesis Divina!</i>

Den hemska historien är af pastor C. G.
Rollin berättad i hans bok <i>Nemesis Divina.</i> --
I Anreps "Svenska Adelns Ättartaflor" uppgifves,
att kammarherren Horn skall hafva <i>stuckit sig
sjelf</i> och dött deraf 1782, samt att friherrinnan
d. 21 April 1785 dött i barnsäng tillika med
barnet och blifvit skendöd begrafven. -- Men så,
som berättelsen här blifvit anförd, lefver den
ännu på folkets läppar, både på Håtunaholm och
der vidt omkring.

<b>Hildigun</b> var konung Grammars i
Södermanland dotter. Han regerade samtidigt med 
Ingiald Illråda och fruktade mycket hans illgerningar.
Sagan förmäler, att en vikingakonung Hjorward
Ulfing besökte honom, och om aftonen drucko
de med sina män i Grammars sal. Men då gick
Hildigun, Grammars unga dotter, som var en
oförlikneligt fager mö, och ifyllde en 
silfverbägare, den hon bar för vikingakungen, bugade sig
sedesamt och sade: "Hel Ylfingar alla med Rolf
Krakes skål!" Derpå drack hon halfparten ut
och räckte så bägaren till Hjorward. Då tog
han bägaren och tillika möns hand, och bad han
henne sitta hos sig i högsätet. Hon nekade
blygsamt, sägande så icke vara sed bland vikingar.
Men konungen sade nu wån vara, att byta om
och dricka tvåmänning med henne. Hildigun
satte sig ändtligen hos honom, och tycktes de
hafva mycket att tala med hvarandra den
aftonen. Morgonen derefter begärde Hjorward henne
af konung Grammar, och vardt deras bröllop
drucket icke långt derefter.

<b>Hilfeling, Anna Maria,</b> dotter af
bokhandlaren J. M. Lange, föddes i Stockholm 1713,
ingick äktenskap med stadskirurgen Johan
Gottfried Hilfeling och dog 1783. Hon egnade sig
ganska ung åt målarekonsten, särdeles
miniatyrmålningar, och uppnådde deruti en sällsynt grad
af skicklighet. Man har af henne bland annat
konung Fredriks och hans gemåls porträtter, en
munk betraktande en dödskalle m. m. -- Sonen
<i>Carl Gustaf Gottfried H.</i> hade moderns artistiska
anlag, och blef berömd af Sjöborg och Liljegren
såsom <i>"antiqvitetsritare"</i>, och P. Tham bekostade
hans resor, dels till Gottland, dels i Bohuslän,
för att afteckna fornlemningar. Han dog först
1833, 84 år gammal.

<b>Hindriksdotter, Märeta,</b> lefde 1524, då hon
var abbedissa i Wårfruberga kloster å Fogdön.
Vanligen voro alla abbedissor och nunnor i
klostren af adliga och förmögna familjer samt förde
gods och gårdar med sig till klostren. Märeta
var troligen den sista abbedissan i denna
trehundraåriga jungfrubur. En sägen är att
nunnorna vid reformationstiden blefvo utdrifna ur
klostret, emedan vid sjöstranden påträffades en
hop hufvudskallar efter barn, som nunnorna der
skulle hafva afdagatagit. De måste vandra sina
färde med hvar sin käpp i handen.

<b>Hintzen, Anna von,</b> var hård och obarmhertig; 
ty då hon blef ond på sina tjenare, skydde
hon för ingenting, endast hon fick hämnas på
den felande. Hon var dotter af en tysk öfverste
och bördig från Riga, men gift med en svensk
adelsman, ståthållaren på Kalmar slott, Nils
Ribbing. Först slog hon i sin vildsinthet ihjäl en
stackars tjenstgosse; sedan begick hon äfven dråp
å en af sina pigor. Hon måste då, till
undvikande af den räfst, som härför kunde drabba
henne, fly öfver till Danmark, dit hennes man
gjorde henne sällskap, innan Kongl. Maj:ts bref
om hans afsättande från embetet, 1640, kom
honom tillhanda. Man vet ej huru länge de båda
makarne dröjde i grannriket, ej heller om Nils
Ribbing dog der eller i sitt fädernesland. Det
berättas endast -- besynnerligt nog -- att fru
Anna, sedan hon blifvit enka, blef genom ett
kungligt bref, dateradt d. 8 Febr. 1648,
<i>adopterad til adelskap</i> -- och det i trots 
af hvad hon i Sverige begått; vidare, att hon 
sedermera dog i Lübeck och begrofs i Wismar. -- 
Hennes dotter, <i>Catharina Ribbing</i>, blef 1650, på
Stockholms slott, gift med drottning Christinas
namnkunnige gunstling Anton v. Steinberg, och fru
Annas son, <i>Seved</i>, öfverstelöjtnant vid Adelsfanan,
hade till ordspråk: "Jag fruktar min Gud,
dricker mitt öl, smeker min hustru och frågar ej
efter befordringar."

<b>Hjort af Ornäs, Catharina Ulrika,</b> vann
under sitt äktenskap en alltför bedröflig
märkvärdighet. Hon var dotter af landskamreraren Hans
Gustaf Hjort af Ornäs, föddes d. 6 Jan. 1767
och gifte sig 1803 med löjtnanten, sedermera
öfversten Adrian Hertzenhjelm. -- Straxt efter
deras första och enda barns, en dotters, födelse,
lärer fru Hertzenhjelm, som af naturen haft ett
något klent förstånd, fallit i ett slags
sinnesslöhet, hvilken så småningom urartade till en
fullkomlig, ehuru stilla sinnessjukdom, underhållen
och förökad af den omenskliga behandling hon
i sitt eget hem erfor. Ty mannen blef icke blott
kall och likgiltig för den arma qvinnan, utan
till och med barbarisk, utöfver allt hvad man
kan föreställa sig. Han höll henne innestängd
i ett från alla öfriga afskiljdt rum, der ingen
-- knappast hennes egen dotter -- någonsin fick
besöka henne och der hon nödgades uthärda
alla marter af köld -- ty der eldades icke --
hunger -- ty man gaf henne endast så mycken
föda, att det usla lifvet kunde uppehållas --
nakenhet och vanskötsel. Då hon blef gammal
och förlorade tänderna, så att hon ej förmådde
förtära det hårda bröd, som räcktes henne,
bestods intet mjukt i stället, utan nödgades hon
då med rått mjöl stilla sin hunger. Och allt
detta, oaktadt det var ett ganska välbergadt, till
och med <i>rikt</i> hus och det var just frun som fört
hela förmögenheten i boet! -- Men Hertzenhjelm
hade -- förutom det att han var en barbar --
äfven blifvit i samma mån girig på gamla dagar,
hvilket bäst bevisades af den gamla snuskiga
pels och de oerhördt grofva becksömsstöflor, som
utgjorde denne afskyvärde cynikers dagliga
kostym. Han lärer således icke hafva unnat
hvarken sig sjelf eller andra något af detta
lifvets goda.

Sålunda marterades i trettiotre år den arma
fru Hertzenhjelm, nemligen från 1804, då hennes
barn föddes, till 1837, d. 11 Jan., då döden
ändtligen löste hennes bojor. Icke ens <i>då</i> väcktes
den omensklige mannens tungt sofvande samvete.
Han lät liket länge ligga orördt i sängen, halft
förtärdt af råttor, innan han tänkte på dess
jordande. Ja, man påstod till och med att råttorna
redan innan den olyckliga öfverstinnan dog skulle
hafva börjat uppäta hennes fötter, utan att hon
egt styrka att drifva dem ifrån sig. -- Det
berättades äfven, då saken ändtligen blef bekant,
att Hertzenhjelm skulle hafva låtit kasta den
döda kroppen på en kärra, för att nattetid
nemligen bortföras, emedan han ej ville bekosta
någon begrafning, men att det var just härigenom,
som allt kom i dagen.

Öfverste Hertzenhjelm stämdes nu inför rätta,
men försvarade sig med mycken djerfhet. Han
arresterades dock. Det ohyggliga, som i hast
blifvit uppdagadt, kom i alla rikets tidningar och
utgjorde under en lång tid det uteslutande
samtalsämnet inom alla kretsar. Den äreförgätne,
öfverbevisad om sin i så många år systematiskt
utöfvade grymhet, anklagades såsom sin makas
mördare och skulle såsom sådan blifvit straffad.
Men innan domen hann afkunnas, afled den gamle
brottslingen, vid hög ålder, och gick således
att inför en högre domstol svara för sin
illgerning.

Hela denna händelse är en skamfläck för
vår tid och nästan oförklarlig. Att den gamle
icke är den enda brottslingen är ju tydligt. Att
lagens vårdare och presterskapet i församlingen
icke vidtagit något steg att af hjelpa det
förskräckliga tillståndet är lika obegripligt; 
som att dessa auktoriteter förblefvo ansvarsfria. 
-- Det är alldeles främmande för tidehvarfvet; 
men då, långt härefter, man kommer att läsa 
berättelsen derom, skall omdömet villas angående 
moraliska tillståndet i Sverige på 1800-talet.

<b>Hjorthufvud, Märtha,</b> dotter af Nerikes
lagman Ulf Gudmarsson Hjorthufvud och S:ta
Brigitta, var född omkring 1320 och gift första
gången med Sigvid Ribbing. Efter Ribbings död
gift med Knut Algotsson. Vald till
uppfostrarinna åt konung Håkans blifvande gemål,
Margaretha (sedermera kallad nordens Semiramis),
upptuktade hon denna jemte sin egen dotter
Ingegerd (som sedermera blef den första
abbedissan i Wadstena) så strängt efter det gamla
sättet, att riset dervid flitigt begagnades.
Historien omtalar att hon bibehöll en sådan
öfverlägsenhet öfver sin kungliga elev, att 
denna, till och med sedan hon blifvit drottning 
i Norrige, måst underkasta sig samma råa bestraffning.

<b>Hleidur.</b> Denna prinsessas öden höra till de
mest romaneska, som våra på pikanta händelser
så rika fornsagor hafva att förtälja. Hon var
förmäld med <i>Heraud</i>, son till den mycket
omtalade kung <i>Ring</i> i Östergöthland; men som
utrymmet här ej tillåter oss att omtala alla de
besynnerliga tilldragelser, hvilka föregingo
Herauds resa till Bjarmaland, der han lärde känna
Hleidur och förälskade sig i henne, vilja vi
endast i korthet nämna hvad som egentligen rör
denna konungadotter.

Heraud hade en innerligt god vän och
vapenbroder, vid namn <i>Bose</i>. <i>Stallbröder</i> kallades
på den tiden sådana unga män, som hade ingått
<i>fostbrödralag</i>, d. v. s. högtidligen förbundit sig
att strida tillsammans och för hvarandra och
icke skiljas förrän i döden, hvarjemte man i och
med detsamma ömsesidigt förband sig till, att
den efterlefvande skulle hämnas den
bortgångnes död.

Bose, som alltifrån barndomen hade vistats
vid konung Rings hof och der blifvit uppfostrad
tillika med hans egen son Heraud, var son af
en rik och mäktig odalbonde. Bönder kallades
då alla friborna nordiska män, ehuru de i sjelfva
verket voro alldeles detsamma som adelsmännen
i sednare tider.

Bose hade, till följd af en fiendes nedrighet,
haft den olyckan att ådraga sig kung Rings vrede
och blef så dömd till döden. Heraud, som
frivilligt hade delat sin väns fångenskap, ville nu
äfven dö med honom. Men folket, som älskade
konungasonen ganska högt, satte sig ifrigt
deremot.

Nu hade kung Ring intet annat råd, än att,
så vida han ville spara sin sons lif, äfven spara
Boses. Detta kunde dock icke ske med mindre,
än att Bose ålades utföra något svårt -- nästan
omöjligt -- värf, hvarvid han, såsom det troddes,
ovilkorligen måste tillsätta lifvet. Han måste,
nemligen, segla till Bjarmaland, att der bortröfva
några dyrbara, i guden Jomalas tempel
förvarade skatter.

Bose for och Heraud med honom; ty den
sistnämnde, som med sin vän velat dela döden,
ville ock nu med honom dela faran, hvilken dock
ej måtte varit så stor, som man här i Sverige
inbillade sig, ty det berättas, att bragden
lyckades, ehuru icke utan mycken slughet och list,
enär bjarmerna, eller finnarne, voro ett vildt och
trollkunnigt folk.

De båda fosterbröderna hade lyckligen
hunnit till Jomalas tempel, som var af trä och
således lätt att sätta i brand; ty endast på det
sättet kunde de åtkomma de ovärderliga smyckena.
Knappast hade de bemäktigat sig dessa, förrän
de fingo höra en mensklig klagolåt, och funno
då, vid närmare efterseende, en ung, skön
jungfru, innestängd i ett afskiljdt rum af templet.
Att rycka henne med sig och skynda derifrån,
innan folk skulle hinna samla sig, var för de
båda äfventyrarne ett ögonblicks verk.

Nedkomna till stranden, till sitt skepp och
sina väntande män, stötte de genast ut från land
och undkommo, under den villervalla, som bland
bjarmerna uppstod, i anledning af tempelbranden.

Hleidur, som med tårar tackade Heraud för
sin befrielse, omtalade, att hon var konungens
af Bjarmaland unga syster, den han, mot hennes
vilja, bestämt till Jomalas prestinna och derför
höll förvarad i templet, intill den dag,
då hennes högtidliga invigning skulle försiggå.
Oförmodadt frälst från denna henne så motbjudande
lott, samtyckte prinsessan nu villigt att bli 
Herauds maka. Han förde henne lyckligen hem
till sitt land och till sin gamle fader, kung Ring,
som gladdes öfver att alltsammans aflupit så
lyckligt.

Heraud och Hleidur firade ett gladt bröllop
och lefde under en tid det allra lyckligaste lif
tillsammans.

Dock, såsom lyckan alltid är vansklig här
på jorden och var det mer än någonsin under
dessa laglösa tider, då ingen om morgonen kunde
vara säker att om aftonen ega gods, frihet eller
lif i behåll, stördes också ganska snart de unga
makarnes kärlekslycka. Upsalakonungen <i>Harald
Hildetand</i> uppbådade alla under honom lydande
jarlar och fylkeskonungar till deltagande i det
krig, som sedermera slutades med det så vidt
beryktade slaget på Bråvalla hed, och som Ring
var en bland de underlydande, nödgades han
genast hörsamma kallelsen.

Då nu emellertid Ring var mycket till åren,
var det ju naturligt att Heraud, hans son, skulle
draga ut i hans ställe, hvarvid fosterbrodern Bose
följde med, tillika med tusen man
östgöthakämpar.

Under oräkneliga tårar, framkallade icke blott
af smärta öfver den förestående skiljsmessan och
fruktan för Herauds lif, utan ock af andra dunkla
aningar om någon förestående olycka, den der
ännu icke egde namn eller form, hängde
Hleidur i afskedets stund om sin makes hals. Han
tröstade henne så godt han kunde och lade henne
vid sin gamle faders bröst, med uppmaning till
denne att skydda henne.

Men, då han återkom från slaget, sjuk af
många erhållna sår, fann han sitt rike, det han
lemnat så blomstrande, nu härjadt och förstördt,
sin gård utplundrad, sin gamle fader mördad och
sin unga, sköna, älskade maka bortröfvad. Det
var bjarmerna, anförda af sin konung, som hade
begagnat sig af Herauds frånvaro, för att 
hämnas tempelbranden och den bortröfvade
prestinnan. De hade nyss seglat sina färde med så
väl denna arma qvinna, som alla de skatter de
röfvat åt sig.

Så snart de båda fosterbröderna hos Boses
fader hvilat ut och fått sina sår läkta -- ty Bose
hade äfven blifvit svårt sårad -- skyndade de att
rusta ett skepp och foro öfver till Bjarmaland.
Dit anlända, var deras första omsorg att borra
bjarmernas skepp, som lågo vid stranden, så att
de ej måtte kunna förfölja, om det efter
välförrättadt ärende skulle lyckas dem att åter
begifva sig bort.

Hleidurs broder hade fallit i härnad och den
som nu regerade i hans ställe var en gammal
man, som hade tvänne fullvuxna söner. Åt en
af dem, benämnd <i>Siggeir</i>, beslöt konungen gifva
den återeröfrade, tillämnade prestinnan, utan
afseende på, att hon redan var gift. -- Der firades
just bröllop densamma dagen, då Heraud och
Bose anlände. Genom att muta en trälinna
lyckades det de båda kämparne att underrätta den
förtviflade Hleidur om att hjelp var för handen
och säga henne hvad hon hade att göra.

Bröllopsceremonien var förbi; gästerna
skrålade och många ibland dem voro öfvermåttan
druckna, då bruden infördes i brudkammaren
och lemnades der allena. Hon var då ej sen
att öppna vindögat, såsom fönstret ifrån
taket då kallades, och på en stege, som af Bose
hölls tillreds, klättra ned och direkte i Herauds
armar.

Då brudens flykt upptäcktes, var hon redan
med sin rätte make långt ute på hafvet, dit
bjarmerna med sina i sank borrade skepp ej
mäktade följa efter. De uteblefvo dock icke länge,
utan kommo, så snart deras flotta blifvit
iståndsatt, öfver till Sverige, att för andra gången
utkräfva hämnd. Men nu blefvo de i grund slagna
och tvungna att ingå förlikning, som bestod
deruti, att den gamle konungen af Bjarmaland
lofvade Bose sin dotter till äkta. -- Heraud följde
honom ditöfver, för att bevista hans bröllop,
hvarefter han glad och lycklig återvände till sin
älskade Hleidur.

Utan något vidare störande sammanlefde nu
de i ungdomen så hårdt pröfvade makarne
lyckligt och sällt intill den sednaste ålderdom.

<b>Hoffenberg, Helena,</b> enka efter
grosshandlaren Didriksson, testamenterade år 1812 1,500 rdr
till Maria Magdalena kyrka, 7,500 rdr till
Murbeckska inrättningen och 25,000 rdr rgs till
Philipsénska skolan, allt i Stockholm, hvarför
hennes minne är tacksamt bevaradt.

<b>Holck, Riborg,</b> syntes, ehuru född till
rikedomar, i samma mån född till olycka. Hennes
far, öfverste Sten H., som dog 1704, tyckes hafva
varit en stor narr, ty det berättas om honom,
att han dagligen i sina böner inneslöt dottern
med dessa orden: <i>"Gud gifve min dotter en
kapten eller major; får hon en öfverste eller
öfverstelöjtnant, gif den då skam, som det förtryter."</i> --
Mången skulle ansett öfverstens hopp att få en
måg vara fruktlöst, emedan jungfru Riborg var
halt och krokryggig, mycket ful och till råga på
allt mer än vanligt inskränkt till förståndet. -
Emellertid visade det sig, huru guldet ofta
öfverskyler alla skröpligheter; ty Riborg fick
verkligen, till hennes fars stora förtjusning, en friare,
och lyckligtvis en kaptenlöjtnant, Claes
Gideonsson Rålamb. -- Lyckligt hade det dock varit,
om denne friare aldrig kommit att föra Riborg
ifrån föräldrahemmet, för att, grym som han var
och otacksam för all den rikedom hans hustru
tillförde honom, bereda henne ett öde, ej mycket
olikt öfverstinnan Hertzenhjelms (se art. om
denna). Rålamb höll, nemligen, sin stackars både i
yttre och inre måtto vanlottade hustru instängd
inom en afskrankning i salen. Och när han der,
i sus och dus med sina dryckesbröder, på <i>sitt</i>
sätt njöt af hennes i boet förda förmögenhet,
plägade han öppna på dörren till hennes -- icke
<i>rum</i>, utan <i>prång</i>, och under ett rått skratt peka
på henne och yttra: <i>"se här är min papegoja."</i>
-- Fru Riborg var dock nog lycklig att ej lefva
länge, och dog barnlös.

<b>Hollander, Sofia Henrika,</b> dotter af
spannmålshandlaren Sven Hollander och dess maka
Gustafva Henrika Tottie, föddes i Stockholm d.
21 April 1815, gifte sig i Okt. 1846 med d. v.
bokhandlaren, filos. mag. Nils Wilhelm
Lundeqvist, i hans andra gifte, och blef enka d. 4
April 1863. Erhöll 1840 Svenska Akademiens
andra pris för skaldestycket <i>Gustaf Wasa</i>, och
har dessutom skrifvit åtskilliga smärre poemer,
dels otryckta, dels införda i tidningar och 
annorstädes. -- Hennes broder, S. A. Hollander, är
också mycket känd för sina utgifna
skaldestycken m. m.

<b>Holm, Ottilia,</b> dotter af den 84-årige,
verksamme kontraktsprosten Carl Johan H. i
Själevad. Ottilia H. har brutit sig en ny bana som
diakonissa, och är troligen en af de första som
från Diakonissinrättningen i Stockholm utgått och
blifvit berömd för sina goda gerningar. Man
erinre sig först huru hon, efterskrifven till
Danmark under kriget 1863, der vårdade och skötte
de i kriget stympade med så stor ömhet och
skicklighet, att de danska tidningarne högt
lofordade hennes outtröttliga nit, ej allenast som
sjukvårdarinna, utan äfven som tröstare i nöden.
Efter detta krigs slut fick hon sedan tillfälle att
ytterligare utmärka sig, ty efter den stora
jernvägsolyckan vid Sandsjö i Dec. 1864, der så
många menniskor blefvo skadade till lif och lemmar,
blef hon äfven ditkallad för att i Jönköping sköta
och vårda de stympade, hvilket kall hon
fullgjorde så till läkares och menniskovänners
belåtenhet, att de för framtiden fästade henne vid
Jönköpings lazarett, der hon nu är antagen till
vårdarinna.

<b>Holmberg, Emilie Augusta Christina</b>, född i
Stockholm d. 6 Maj 1821, intager ett ej så litet
rum bland svenska qvinnor; ty hon var ej allenast
sångerska, pianospelerska och kompositör, utan
äfven författarinna, och gjorde sig för dessa
talanger berömd i sitt fädernesland. Hon är också
troligen, näst Jenny Lind, den svenska sångerska
som mest är känd i Norra Amerika. Redan som
barn egde Emilie en ovanlig färdighet på piano.
Hon började redan då komponera och sjöng
sedan också sina små barnkompositioner för sina
umgängesvänner. Det dröjde ej länge, förrän
hon, redan vid 15 års ålder, lät höra af sig
genom att från stentrycket utgifva sina första
musikaliska kompositioner, hvilka sedan hvarje år
ökades. Sålunda har hon satt musik till kanske
50 olika sånger, författade af Euphrosyne,
Böttiger, Dahlgren, Carlén, Atterbom, Berangér,
Mellin, Franzén, Unonius, Cronhamn, Runeberg,
Wenström, m. fl., ej förglömmandes flera sånger,
hvartill hon sjelf författat orden. Vi hafva sett 7
olika arbeten af hennes kompositioner
dedicerade till fru Ulrika Brendler, hofsångaren J.
Berg och professor E. Drake, men detta torde
ej vara alla. Några af hennes kompositioner
äro mycket kända och många sånger sjungas i
hennes hemland, utan att man vet att melodierna
äro af henne, såsom t. ex. "Hök och Dufva", af
Dahlgren, och till Böttigers ord: "Ur stormarna
ser jag en aflägsen hamn" etc., äfvensom "Till
skogs en liten fågel flög", af Atterbom, "Sof,
oroliga hjerta, sof", af Runeberg, och "Göken
gal i lunden", af Dahlgren.

Redan helt ung uppträdde hon som
sångerska och pianospelerska. Vid 17 års ålder, d. 30
April 1838, arrangerade hon en musikalisk soiré
till förmån för de hungrande och nödlidande i
Dalarne, och ehuru biljetterna kostade endast 1
rdr, uppgick behållningen till 330 rdr. Den 13
December samma år hade hon en musik-soiré
i Linköping. Hon uppträdde sedan med mycket
bifall på flera konserter i Stockholm.

År 1841 inrättade hon ett musikinstitut i
Stockholm, och 1843 företog hon, tillsammans
med skaldinnan Euphrosyne (fru Nyberg), en resa
till Paris. Efter sin hemkomst blef Emilie H.
d. 27 Sept. 1844 gift med brukspatron Peder
Hjalmar Hammarsköld, hvilken oförmodadt kom
i ekonomiskt obestånd och reste till Amerika,
dit hon äfven följde honom och der hon redan
d. 28 Febr. 1845 arrangerade en stor vocal- och
instrumental-konsert i Washington, i Armory Hall,
vid hvilken äfven Ole Bull biträdde. Efter detta
första lyckade uppträdande gjorde hon en
konstresa genom de förnämsta städer i Amerika; i
New-Orleans hade hon samma år en konsert,
hvarom musikrecensenterna yttrade sig: "Nyligen
hafva vi haft nöjet att höra madame
Hammarskölds föredrag, en dam, hvilken vi i dessa
spalter förut omtalat; med nöje begagna vi detta
tillfälle att uttrycka vår beundran för hennes
sällsynta musikaliska talang. Hennes föredrag
på piano är oöfverträffligt. Vi hafva hört de
mest beryktade pianister, som besökt Förenta
Staterna, och vi kunna icke påminna oss någon,
som skickligare behandladt instrumentet. Det
är icke allenast i det mekaniska utförandet, som
hon öfverträffar, hastig och säker är hennes
takt, hon ger medelst sin musik så förvånande
intryck, att det mest ovanda öra kan uppfatta
behag. -- Såsom sångerska har mad. H.
mest förtjusat oss; hennes röst är isynnerhet
mild och af ett vidsträckt omfång; hon sjunger
svenska nationalsånger och ballader med
känslighet, smak och styrka i uttrycket, som är
oemotståndligt. Pathos och melankoli tyckas vara
karaktersdragen i denna nations musik, och i
sanning är ingen skickligare än mad. H. att
rörande återge dem."

Fru Hammarsköld blef sedan orgelnist i S:t
Peters-kyrkan i Charleston, och stiftade i nämnde
stad Philharmoniska sällskapet, som vid hennes
död, vid 32 års ålder, d. 28 Mars 1854, fattade
följande beslut: "Att sällskapet med största
saknad emottagit underrättelsen om fru Emilie
Hammarskölds frånfälle, såsom en af detta sällskaps
tidigaste gynnare och skickligaste medlemmar,
hvilken, så väl genom sitt angenäma
umgängessätt, behagligt blandadt med en förfinad och
odlad smak för musiken, som genom att verksamt
bidraga till uppnåendet af detta sällskaps
föremål, tillvunnit sig medlemmarnes vänskap och
beundran." Äfven beslöts, "att såsom ett
tillbörligt erkännande af det värde, sällskapet satte
på hennes karakter, ett blad i dess album skulle
upptagas till hennes minne och ett exemplar af
besluten genom sekreteraren tillställas den
aflidnas slägtingar, äfvensom att sällskapet skulle
införa dessa beslut i stadens tidningar."

Vid Musikaliska Akademiens i Stockholm
högtidsdag d. 16 Dec. 1854, då åminnelsetal
hölls öfver akademiens aflidna medlemmar,
yttrades af talaren, presidenten E. G. v. Rosén:
"Fru Emilie Augusta Christina Hammarsköld,
född Holmberg, slutade sin nyttiga och
verksamma lefnad d. 28 sistl. Mars i Columbia i Norra
Amerika, 32 år, 10 månader och 20 dagar
gammal. Hon var en utmärkt pianospelerska och
sångerska. Utgaf, medan hon ännu vistades i
Sverige, 7 häften mycket lyckade sånger, af hvilka
hon till en del sjelf författat texten och
såmedelst äfven uppenbarat sitt poetiska anlag. Med
allt detta banade hon sig väg till ett rum bland
akademiens ledamöter, hvilket hon ock i
utlandet hedrade."

Hennes man dog d. 16 Febr. 1861 i Memphis i Norra Amerika.

Dessa båda makar hade fyra barn, och som
dessa ej finnas upptagna i Anreps Sv. Adelns
Ättartaflor, så torde följande upplysningar vara
gagnande för komplettering af Adelsmatrikeln:

<i>Svea Emilie Margaretha,</i> föddes d. 19 Sept.
1845 i New-Orleans.

<i>Hedvig Anna Coralie,</i> född d. 21 Febr. 1848
i Montgomeri.

<i>Edvard Wilhelm,</i> född d. 25 Okt. 1849 i
Charleston.

<i>Hulda Maria Lovisa,</i> född d. 7 Jan. 1852 i
Charleston.

Alla barnen äro musikaliska, och de två
äldsta döttrarne hafva redan 1864 gifvit flera
musikaliska soiréer i Amerika med mycket bifall.

<b>Holmlund, Johanna,</b> har gjort sig bemärkt
som konstnärinna, och hafva många af henne
målade taflor i olja under de sednare åren varit
synliga på expositioner, och nu sednast i Dec.
1864 såg man på litteratörernas och artisternas
exposition en tafla i olja af henne, föreställande
landskap med figurer.

<b>Holmlund, Margaretha Helena,</b> dotter af kongl.
bibliothekarien Johan Åbom, föddes 1781 och
dog 1821. Boije uppgifver att hon var agrée af
Målare-Akademien, samt idkade konsten med
framgång, och var ganska lycklig i komposition
af allegoriska ämnen.

<b>Holmstedt, Sofia,</b> var ett vittert fruntimmer,
som lefde under sednare hälften af 1700-talet.
Öfver hennes talang såsom skriftställarinna har
mycket beröm blifvit skrifvet. -- Hon har, bland
annat, gjort en öfversättning af den franska
komedien <i>"Slafhandlaren i Smyrna"</i>, första gången
uppförd på franska theatern i Stockholm d. 26
Jan. 1774 och tillegnad H. M. konung Gustaf III.
-- Olof Kexèl, som 1776 inrättade sällskapet
Par Bricole, valde d. 15 Maj, Sofia-dagen, till
dess högtidsdag. Ordensbrodern bergsrådet
Jonas Cederstedt, som dog 1811, har uppgifvit att
den firades för att ära Sofia Holmstedt, "der
Kexèl en längre tid låg för ankar".

<b>Holstenius, Brita.</b> Hennes far var domprost.
År 1648 blef hon gift med den lärde lektorn vid
Westerås gymnasium Anders Wallenius.
Bröllopet firades med stor glädje och ståt, men hade
äfven någon ledsamhet med sig. Bruden, ung
och vacker, var enda arfvingen; hennes fader,
en betydande man, domprost, lät tidigt trycka
invitationsbref; biskopen var brudgumens 
man; vigseln skedde i Westerås domkyrka, efter
stor procession och klockringning.
Uppmärksamheten var allmän, och det lyckliga paret
prisades. Hvilken harm derför, att Konsistorium
kom med efterräkning! Barnet föddes något
tidigt. Svärfadern fann det förargligt. Biskopen
ångrade förmanskapet, ansåg sig och hela
domkapitlet förolämpade. Hvarken embete eller
andra afseenden kunde frikalla från den lagliga
plikten. Dock nämnes endast att lektorn några
månader måste afstå från prestembetets
utöfvande, efter föreställning och dom i sittande
konsistorium. Fru Wallenius dog 1655, i en ålder
af 24 år.

<b>Horn, Anna,</b> dotter af amiralen och
öfverstefältmarskalken Claes Christersson H., var gift
med riksrådet Mauritz Sture, som dog 1592.
Den 10 Sept. 1581 fick hon af sin man i
morgongåfva: kronoränta till 6 läster eller 3
tunnor smör, räknade mot en läst korn, för hvilket
han anvisade Ekesjö, räknadt för en tunna smör,
samt 46 gårdar, utom torp och utjordar i
Småland, och 11 gårdar i Upland. Detta skedde i
konung Johans och hans sons, Sigismunds, jemte
flera riksråders närvaro. Pehr Brahe och
Hogenschild Bjelke voro Vederväremän. På glafvenet
höllo 12 män, mest af riksens råd. Ännu den
tiden bars vid bröllopet ett spjut in, hvarpå
löftesmän höllo, då morgongåfvan specificerades. --
På sina utrikes-resor blef Mauritz Sture
mottagen som en afkomling af svenska regerande
herrar, och särdeles med mycken heder af påfven
Pius V. Som enka skref hon till Axel
Oxenstjerna och beklagade sin sorg öfver trenne sina
söners död och nu sist sin käre mans frånfälle,
och begärde att socknen Åsheda måtte få
behållas det året samt räntan användas till hans
begrafning och att föra liket in i landet till hans
hvilorum. -- I Mörkö kyrka ligger hon och
hennes man begrafna under en dyrbar grafvård af
brun marmor med deras uthuggna bilder.

<b>Horn, Catharina Ebba,</b> dotter af öfversten
Christer H., föddes 1720 och dog 1781 på
Jakobsberg i Jerfälla socken i Upland, samt är
begrafven på Jerfälla kyrkogård. Konung Fredrik I,
känd som en älskare af det täcka könet, vände
sina blickar till fröken H., sedan hans förra
älskarinna, fröken Taube, 1744 aflidit. Konungen
var sjuttioårig, när han fängslades af fröken H.T
men erhöll dock hennes ynnest blott med det
förbehåll att verkligen gifta sig med henne, hvarpå
han äfven ingick, helst drottningen nu var
afliden. Den äktenskapliga glädjen blef ej lång, ty
dagen efter bröllopet lefde konungen ej mer i
något närmare förhållande till sin kongl. gemål
År 1746 utnämndes hon till romersk kejserlig
riksgrefvinna, men lät ändå kalla sig grefvinna
Horn. Vid 42 års ålder, 1762, blef hon sedan
gift med riksrådet grefve Ulrik Barck, som långt
före konungen varit hennes beundrare.

<b>Horn, Ingeborg Christina,</b> dotter af
generalfälttygmästaren Henning Rudolf H., föddes på
1680-talet och kom efter Narvas öfvergång 1704
med sin fader i fångenskap i Ryssland, der hon
blef gift med fältmarskalken Georg Bogislaus
Stael von Holstein. Deras äktenskap
välsignades blott med en dotter, som dog ung. Stael v.
Holstein utvexlades genom sin hustru och på
hennes bekostnad, efter 8 års fångenskap, och
kom till Stockholm 1711. Hon sjelf blef dock
ej på samma gång utlöst. Först 1722 återkom
hon, just då mannen, som var säker om sitt
enklingsskap, skulle viga sig med Sofia Elisabeth
Ridderschantz. -- Då Ingeborg Horn dog 1761,
efter ett 47-årigt äktenskap, gifte sig Stael von
H. andra gången, samma år, med sin förra
fästmö, Sofia Ridderschantz, som då var 64 och han
76 år. Se vidare härom art. Ridderschantz,
Sofia Elisabeth.

Ingeborg Chr. Horn hade trenne systrar,
som äfven blefvo gifta under fångenskapen i
Ryssland; den äldsta, <i>Märtha Helena</i>, blef gift 1716 i
Moskwa med fältmarskalken Carl Henrik
Wrangel, <i>Magdalena Sofia</i>, 1717, med
öfverstelöjtnanten Sten Coijet, och <i>Ebba Catharina</i>, 1720, i
Kasan, med öfverstelöjtnanten Carl Magnus Du
Rietz. -- Alla dessa fyra systrar vistades hos
fadern i Narva och måste åskåda det förfärliga
blodbad, som ryssarne anställde, då staden, efter
ett tappert försvar, d. 10 Aug. 1704 måste gifva
sig. De måste äfven se huru deras moders lik
blef upptaget ur sin kopparkista och afklädt
svepningen samt bortfördt på en kärra och
kastadt i strömmen. Under sin fångenskap i
Ryssland försörjde de sig och sin fader samt
en yngre broder med handarbete, ända till år
1722, då de efter freden återkommo till
fäderneslandet.
 
<b>Horn, Sigrid,</b> af Åminne, född på 1620-talet,
dotter af riksrådet Claes H., gifte sig 1652 med
general-löjtnanten Göran Paykull, efter hvilken
hon blef enka år 1657. Hennes andra man, med
hvilken hon 1659 trädde i gifte, var riksrådet
Pehr Sparre, som i morgongåfva skänkte henne
Engsö egendom, jemte 2000 dukater. -- Engsö
behöll ända till 1691 sin <i>gårdsrätt</i>, som bestod
deruti, att, enligt Kalmare Beslut 1483, såsom
orden tyda: "hvar god man, andlig eller
verldslig, skulle få vara konung öfver sina landbor";
eller, med andra ord, att husbonden på godset
skulle hafva fri domsrätt öfver sina
underhafvande. Den sista leuterations-domen befinnes
vara utgifven 1686 af fru Sigrid Horn,
angående en stöld, som skett i Engsö kyrka. --
Engsö slotterstadga finnes intagen i Richard
Dybecks arbete: "Mälaren och dess Öar". --
Sigrid Horn dog 1693. I första giftet hade
hon en son, ryttmästaren <i>Gustaf Carl Paykull</i>,
som blef skjuten 1676 i slaget vid Lund. Han
lärer hafva skrifvit en i Stockholm tryckt
tröstepredikan till sin moder, Sigrid Horn, då hon
1663 för andra gången blef enka. I andra
giftet hade hon sex barn, deribland generalmajoren
<i>Johan Sigismund Sparre</i>, som var en så myndig
kyrkpatron, att han en gång, 1707, lät af
missnöje med sin pastor, Wigelius, i Engsö, tillsluta
kyrkan, så att församlingen i fem månader
måste hålla gudstjenst på kyrkoherdens gård. --
Med sonen i första giftet utdog Paykullska ätten,
och med hennes son i andra giftet, <i>Erik</i>, kallad
<i>den Halte</i>, utgick äfven den sista ättegrenen af
friherreätten Sparre N:o 11.

<b>Hund, Constantia,</b> var gift med hertig Carls
kammarjunkare Daniel Hansson H. till Runsö,
Låttestad och Brunna, som adlades 1590.
Constantia, berättar Palmsköld, stod vid kåken i
Stockholm den 6 Augusti 1602, för det hon
lofvat utvisa för bemälde hertig en stor skatt, men
ej kunde hålla sitt löfte.

<b>Hunger.</b> Gjörwell berättar, i Tidn. om Lärda
saker, utan att uppgifva hennes dopnamn, att
hon var gift med emalj- och miniatyrmålaren
Henriksson i Stockholm, och med rätta kan 
räknas bland konstnärer i Sverige för sina ritningar
och gravyrer.

<b>Hvitfelt, Margaretha.</b> Vår tid har hört
mycket omtalas de Hvitfeltska stipendierna. Det kan
derför vara skäl att påminna sig den person,
från hvilken stiftelsen utgått. På ön Tjörn i
Boshuslänska skärgården (äfvensom på andra
egendomar i orten) vistades en fru, väl
emanciperad, skulle vi, efter vår tids uttryckssätt,
benämna henne. Hon var enka efter
befallningsmannen öfver Dragsmarks härad, Thomas Dyre.
Född år 1608, och förmodligen tidigt både gift och
enka, hade hon flera barn, af hvilka ingen
syntes varit utrustad med deras moders kraft och
biståndighet. Den sista sonen, <i>Ivar</i>, dog 1663 i
södra Frankrike. Hon hade således ingen
närskyld, åt hvilken hon kunde lemna den ofantliga
förmögenhet, som hon dels sammansparat, dels
genom föga lofliga tillgöranden åtkommit. Hon
måste hafva varit utrustad med ett lynne, deri
barmhertigheten icke fått rum. Oroliga och svåra
tider för gränsländerna mellan Danmark och
Sverige erbjödo den hårdsinnade tillfällen att
slå under sig allmogens hemman, så att de
kommo att utgöra ett slags frälse, med åt slägten
tillförsäkrad åborätt. Såsom egare till all denna
jordegendom berättas hon hafva rört sig med
all en feodalherres myndighet öfver sina
undersåtare. När hon på sin ålderdom var ensam,
synes hon hafva velat göra ett i någon mån
tröstande bruk af sin så rofgirigt samlade egendom,
och gaf hela jordegendomen, 140 hela hemman,
genom testamente, till Götheborgs gymnasium,
såsom fond för stipendier åt der studerande
ynglingar. Hon dog på Sundsby egendom på ön
Tjörn år 1683 och hvilar jemte sin man och
sina barn i grafkoret i Walla kyrka. Hennes
lik är inbäddadt i humle och väl bibehållet samt
visar att hon varit liten till växten, haft ett bredt
ansigte, dito mun, trubbig näsa och rödt hår.

<b>Håkansdotter, Benedicta,</b> gift med biskopen
Petrus Jonæ Helsingus, har haft så många, så
besynnerliga och så sorgliga lefnadsöden, att
berättelsen derom gränsar ända till det otroliga.
Den stackars qvinnan, som lefde på 1500-talet,
har sjelf, i en skrifvelse till sina trenne barn,
en son och två döttrar, förtäljt om den oändliga
kedja af missöden, hvarför hon varit utsatt. Vi
framställa denna berättelse i sammandrag.

Hon var först gift med mäster Erico Petri
Stockholmensi, som var kyrkoherde i Upsala,
men som dog ett år efter deras bröllop, i
December 1567.

Sedan gifte hon om sig, 1568, d. 4 Dec.,
med den nämnde mäster Petrus Jonæ
Helsingus; och de lefde ganska lyckligt tillsammans
under en tid af något öfver tre år, till 1572, då
en förfärlig eldsvåda härjade Upsala stad och
förstörde den nästan helt och hållet, hvarvid det
arma prestfolket med sina två späda barn voro
nära att tillsätta lifvet och måste prisa sig
lyckliga att kunna rädda sig, med förlust af allt hvad
de egde, till och med alldeles utan kläder.
Mannens boksamling blef dock räddad.

Han hade emellertid sin tjenst qvar, men
träffades, efter ett år, af ytterlig fattigdom och,
följande året, af en ny olycka, i det han för sitt
öppet yttrade ogillande af liturgien, som konung
Johan III med all makt sökte införa, föll i onåd
hos denne herre, som, i stället att hjelpa och
understödja den brandskadade prestfamiljen,
beröfvade mannen en del af de pastoratet
tillhörande inkomsterna.

Åter framskredo tre år, under stora
bekymmer, då en tredje olycka inträdde i de båda
makarnes torftiga, men fridfulla tjäll. Elden kom
åter lös, denna gången endast i det huset, der
kyrkoherden med familj bodde och under det
han var från staden bortrest. I hans egen
studerkammare, der han hade sina från förra
eldsvådan med möda räddade, dyrbara böcker, som
kostat honom mången silfverdaler, och
manuskripter, som kostat honom många vakor alltifrån
hans tidigare ungdom, jemte mycket annat, som
var honom uteslutande dyrbart och oundgängligt,
började lågan först yppa sig och spred sig snart
med hastighet öfver hela huset. -- Och då --
för <i>andra</i> gången på fyra år -- blef familjen
brandskadad, och det så, att de voro utblottade
på allt, ända till nödiga kläder. Kyrkoherden
Helsingi bestörtning och bedröfvelse öfver sina
böcker, som gått förlorade, lärer hafva varit
outsäglig. Det låter här i fruns berättelse, som om
hon skulle trott denna sednare eldsvåda hafva
härrört af mordbrand; men hon lemnar denna
gåtas lösning derhän.

Helsingi grannar och vänner rådde honom
att begifva sig till Stockholm, till konungen, för
att anhålla om förbättrade lönevilkor; men han
vågade icke personligen visa sig för det
uppretade majestätet. Frun begaf sig i stället åstad,
men fick ej audiens hos Johan, utan endast hos
någon af hans hofmän, den hon benämner Nils
Hansson, hvilken hon bad lägga sig ut för
hennes man, att han måtte fritt få utöfva sitt
presterliga embete och derför uppbära den lön,
som honom efter lag tillkom. Men Nils
Hansson gaf henne, efter ett par dagar, det besked,
att konungen sagt sig "ej behöfva föda den hund,
som honom bita skulle". Ville deremot
Helsingus gå in på konungens mening och antaga den
lära han ville införa, skulle, såsom orden föllo,
"honom blifva vedergäldt mer för mindre".

Den arma frun vände sig nu till andra
betydande män i hufvudstaden, bedjande om deras
råd och bemedling, men de hvarken kunde eller
ville göra något för henne, eller för hennes
olyckliga små barn.

Då hon såg sig ingenting kunna uträtta,
beslöt hon, under tårar, att från herberget, der
hon tagit in, begifva sig på återväg till Upsala.
Men då kom ett bud från Nils Hansson, att hon
måtte dröja till påföljande dagen; han ville,
såsom han lät säga, ännu en gång tala med
konungen till hennes förmån. Hon erhöll då,
såsom almosa, en läst spannmål, som hon lät föra
med sig till hemmet.

Kort derefter blef ett litet pastorat ledigt,
nära Upsala. Helsingus fördristade sig att söka
det och det blef honom svaradt, att han skulle
få det, med förbehåll att han i sitt hus skulle
taga en konungens kapellan, som förrättade
tjensten. Detta var dock något, som den rättsinnige,
om det rätta i sin tro fullt öfvertygade, mannen
ej kunde gå in på, och så måste han åter hålla
ut med det förra, otillräckliga brödet.

En tid derefter hemsöktes Upsala stad af en
farsot, eller <i>"pestilentia"</i>, såsom fru Helsingus
kallar den, hvilken blef så förödande, att allt
vek ur sin vanliga ordning. Professorer och
andra lärare upphörde med sina föreläsningar och
en hvar, som det kunde, lemnade den förpestade
staden och dess område. Äfven Helsingus med
familj flyttade till Fundbo och förblef der under
en tid af flera månader. Men då, efter den
härjande farsotens slut, allt började återkomma i
sin gamla ordning, och Distings marknad var
öfver, anlände till Upsala trenne herrar, Knut
Knutsson, Henrik Mattsson och Johannes
Secretarius, för att å konungens vägnar tala med
mäster Petrus Jonæ Helsingus, angående den nya
religionen. Och då han befanns lika ståndaktig
som förr i försvarandet af hvad han ansåg vara
rätt, befallte de honom att resa till Stockholm,
för att stå till svars inför konungen personligen.
Mäster Petrus svarade då helt frimodigt, att han
hade för flera år sedan på egen bekostnad
redan gjort alltför många resor till Stockholm och
hade ej lust att göra flera.

Knappt voro de förnäma herrarne till
konungen hemkomna med den frimodige prestens
svar, förrän denne blef genom ett konungens bref
strängeligen <i>anbefalld</i> att ofördröjligen begifva sig
till hufvudstaden. Efter sitt första samtal med
Hans Maj:t blef han nu insatt i en kammare på
slottet och der hållen fängslad. Det var helt
nära påsken. Den stackars fången blef på sjelfva
långfredagen utsläppt och fick tillåtelse att återgå
till sitt herberge. Följande dagen blef dock vakt
uppställd utanför både porten derstädes och det
rum presten bebodde, så att han ej fick
undkomma.

Under allt detta nedkom hans hustru med
ett dödfödt barn. Sorgen, påstår hon, var
dertill orsaken. Hon låg länge sjuk och den
oförsigtighet, hvartill hon gjorde sig skyldig, att,
ännu icke till helsan fullt återställd, begifva sig
af till Stockholm, för att råka sin fängslade man,
ådrog henne en svår sjukdom, den hon under
hela sin öfriga lefnad fick behålla. Hon
färdades de sju milen ridande; och då hon kände
sig ej ega styrka att hålla sig upprätt i sadeln,
band hon sig med ett långt handkläde fast vid
densamma. Mera död än lefvande anlände hon
till herberget, der hennes man hölls fången.
Hon bars upp, till utseendet utan lif, och
förblef i nio veckors tid sängliggande sjuk.

Det första bruk hon gjorde af sina
återvunna, ehuru ännu svaga krafter, var att besöka
Henrik Mattsson, för att fråga honom om han
visste huru länge hennes man skulle tvingas att
såsom fånge i Stockholm lefva på egen
bekostnad; ty något till underhåll bestod man honom
icke. Må man dömma om hennes
sinnesförfattning, då hon fick till svar, att konungen
bekymrade sig föga, antingen den förstockade presten
lefde några veckor mer eller mindre. Hans Maj:t
ämnade i alla fall låta hans hals blöda inför allt
folket, till varnagel för andra upproriska och
illvilliga. Benedicta frågade då, om äfven <i>hon</i>
skulle mista hufvudet, eftersom hennes tro var
densamma som mannens. Svaret härpå blef
undvikande och slutade med, att den tro, som
konungen ville hafva antagen, var den rätta.

Ändtligen återvände den bekymrade qvinnan
hem till sina små barn; men knappt var hon
hemkommen, förrän några af konungens män
kommo dit och framvisade order, att de skulle
taga all säd, som fanns i prestgården, och föra
den till Stockholm, der den skulle vändas i
penningar, till bestridande af de böter, som blifvit
hennes man ådömda. Och nu blef huset
plundradt på all säd, till och med den som låg på
gården utbredd till torkning.

Så kom hösten och den beklagansvärda
prestfrun hoppades dag från dag att få se sin man
fri återvända hem, om ej förr, åtminstone till
julen. Men det blef ingenting af. I stället
erhöll hon från sin man ett bref, med uppmaning,
att hon skulle taga sina små barn med sig och
skynda till Stockholm, att kasta sig för
konungens fötter och bedja om nåd. Ty det var nu
beslutadt, att Petrus Helsingus skulle från Sverige
bortföras på ett till Narva afgående fartyg.

Frun och barnen hunno dock icke långt på
denna bedröfliga resa, förrän de möttes af ett
ridande bud, som lemnade ett nytt bref från
mäster Petrus, hvilken berättade, att han hade flytt
ur fängelset, samt besvor sin hustru att äfven fly,
så fort hon det förmådde, så kärt det henne vore
att få behålla lif och frihet. -- Hon återvände
då hem med sina barn, men skiljdes samma qväll
ifrån dem, under tusende tårar och klagorop,
samt begaf sig hemligen bort från prestgården.

Knappt en timma hade hon varit borta, då
sex karlar, från hofvet sända, infunno sig, med
band och bojor, för att, såsom de sade, fängsla,
basta och binda mäster Petrus, jemte fru
Benedicta, och föra dem, antingen lefvande eller döda,
till fängelset i Upsala slottstorn. De funno dock
hvarken mannen eller hustrun, huru noga de
än ransakade.

Mycket hade den stackars frun att under
flykten utstå, dels af hunger och alla slags
umbäranden, dels af onda menniskor, som ville
förråda henne åt konungens fogde. Hon undslapp
sådant liksom genom ett underverk. -- Efter
långa omvägar, ögonskenliga lifsfaror och de
största försakelser kom den beklagansvärda
flyktingen ändtligen till Fogdö prestgård. Der
råkade hon en af hertig Carls män, som ledsagade
henne till Gripsholms slott, der hon blef väl
omhuldad och fick hvila ut, samt derefter till
Nyköping. Der fick hon från sitt hem de
bedröfligaste underrättelser. Hennes tre barn voro
utdrifna i ett "ödehus", som det hette. Man hade
tagit visthusnyckeln af pigorna, och de och
barnen hade nu intet annat att förtära, än isigt
spisöl, frusna rofvor och elaka ärter. Bröd fingo
de någon gång af medlidsamma menniskor. --
Hon fick emellertid snart -- Gud vet huru -- de
arma små barnen till sig, halft förfrusna.

Efter någon tid anlände till Nyköping
hertig Carl med sin första gemål, den älskliga
Maria af Pfaltz, stadda på resa till hertiginnans
hemort Heidelberg. Fru Benedicta lyckades få
tillträde till dem, klagade sin nöd och erhöll
tillåtelse att med sina barn få på ett hertigen
tillhörigt skepp resa till Lübeck, för att råka
sin der varande man. De hade dock en svår
och farlig resa, i det att de råkade ut för en
storm, som tvang skeppet att vid sjelfva jultiden
landa vid Rügen. Folket der var elakt och
ogästvänligt och prejade dem oerhördt. Derifrån kom
fru Benedicta med sina små till Stralsund och
vidare till Rostock, hvarest der boende
svenskar visade henne mycket deltagande. Ändtligen
kom hon till Lübeck.

Der fann hon dock icke sin man, såsom hon
hade hoppats. Han hade rest till Heidelberg
och derifrån till Augsburg. Genom hertigens och
hertiginnans försorg fick hon dock ett bref
öfversändt till mannen, som, då han hörde sin
familj vara anländ till Lübeck, genast skyndade dit.

Den olyckliga familjen kom nu helt och hållet 
under hertigens och hertiginnans omedelbara
beskydd och fick på samma gång som de och
på deras fartyg återvända till Sverige. I
Nyköping, der Carl, såsom hertig af Södermanland,
var den allenastyrande, dröjde de i tvänne år,
då, vid kyrkoherdens i denna stad mäster
Mårtens frånfälle, Petrus Helsingus blef af hertigen
utnämnd till hans efterträdare.

Så var nu all nöd och fara förbi för den
hederliga, så oskyldigt lidande familjen, hvilken,
efter ytterligare några år, såg sig omstrålad af
ett ännu klarare lyckans solsken. Ty mäster
Petrus blef, år 1594, utnämnd till biskop i
Strengnäs, och sedan var allt lugnt, efter den
förfärliga stormen, förutom det, att biskopinnans helsa
ständigt förblef klen, hvilket väl ej var att
undra på. -- Biskopen dog 1607, men huru länge
biskopinnan lefde finnes ej antecknadt, dock vet
man att hon är begrafven i samma graf som
mannen i Strengnäs domkyrka, der en grafsten med
latinsk inskription pryder grafven.

<b>Håkansson, Elin,</b> En i 17:de seklet temligen
omtalad sierska, som till och med skall varit af
konung Carl XI pröfvad till sin spådomsanda.
Äfven i andra afseenden skall hon utmärkt sig,
t. ex. genom fjerrskådning, hemligheters
upptäckande m. m. -- Förmodligen lärer hon gjort
intryck på Carl XI, ty äfven sonen Carl XII visade
henne nåd. Han skänkte henne eller hennes
man, Håkansson, gården Kopparmåla, kort efter
Carl XI:s död.

<b>Hård, Anna,</b> dotter af majoren Johan Hård,
blef på 1650-talet gift med läns- och
slottshöfdingen på Borgholm Johan Printzensköld. Hon
såg sin man 1658, då han satt till bords hos
borgmästaren Peder Lauritzson, blifva utdragen
af Hasslebönderna och nedskjuten, samt i sina
kläder, med stöflor och sporrar, släpad och
upplagd på rådhuset. Sedan blef hon med sina barn
fängslad och så illa handterad, att hon
derigenom föll i en obotlig sjukdom. Hennes yngsta
barn, <i>Jakob</i>, var nära att omkomma af hunger
och vanskötsel. Hon lefde ännu såsom enka
1662.

<b>Högfeldt, Beata,</b> dotter af navigationsläraren
i Stockholm, kapten Pehr Johan H., fick d. 4
Jan. 1865 ett anslag af 1000 rdr rmt, för att i
Paris fortsätta sina musikaliska studier.
Högqvist, Emilie, född i Stockholm d. 1 Maj
1812, död i Turin d. 16 Dec. 1846, var
onekligen en bland de herrligaste uppenbarelserna
på vår svenska scen, tjusande genom ovanliga
behag och hänförande genom stora, i många fall
oupphinneliga talanger. Också hafva väl få
konstnärinnor på den dramatiska scenen skördat
flera och mera rättvist egnade triumfer, än hon,
under sin jemförelsevis ganska korta väg till
ryktets odödlighet. -- Och odödligt lefver hennes
minne hos alla dem, som sågo henne, outplånlig
står hennes ljufva, af skönhet och godhet
strålande bild i den svenska konstens Pantheon.

"Emilie Högqvist", säger en af hennes
biografer, "hade <i>det</i> gemensamt med Athéns
Aspasia och Ninon i Paris, att genljudet af hennes
ädla och tjusande egenskaper öfverröstat till och
med det rättmätiga klandret af sådana
förirringar, som eljest aldrig ursäktas hos qvinnan i
civiliserade samhällen."

Få yttranden hafva väl varit sannare än detta.
Mamsell Högqvist var af naturen outsägligt god:
hennes största glädje var att lindra nöd och
aftorka tårar, ett <i>ädelt</i> nöje, som hon ock var
lycklig nog att kunna förskaffa sig med det henne
omgifvande öfverflödet. Sannt är väl, att
hennes lefnad, i och för sig sjelf betraktad, väckte
de rättänkandes förargelse, men man behöfde
blott se henne, för att glömma hurudan hon var
i sitt enskilda lif, helst det var genom ryktet
nogsamt bekant, hurusom det gafs stunder --
oräkneliga stunder af sönderslitande qval, då den
fallna engeln fällde förtviflans tårar öfver sitt
förderf och skulle i utbyte mot all den lyx, som
omgaf henne, all den förgudning hopen egnade
henne, gerna velat köpa sig endast en <i>dags</i>
medvetande om ett obefläckadt rykte.

Att af ren partiskhet för en persons
skönhet, älskvärdhet och talanger helt och hållet
förbise dess moraliska värde är visserligen
oförlåtligt, och till en sådan svaghet bör väl ingen
rättänkande menniska göra sig skyldig; men i fråga
om Emilie Högqvist gjorde sig dock så många
konsiderationer gällande. Hennes barndom hade
förflutit i ett hem, der lasten och de låga
tänkesätten gingo hand i hand med den yttersta
fattigdom. Flickan var skön .... modern var en
usel varelse -- hvad skulle då följden blifva? --
Man har hört de gräsligaste berättelser om huru
denna mor -- helt och hållet ovärdig
modersnamnet -- <i>sålde</i> sin dotter, då denna var endast
fjorton år, åt en gammal rik vällusting, hvars
namn alla Stockholms invånare ganska väl
minnas; huru hon öfvertalade -- trugade, <i>piskade</i>
henne till att inträda på lastens väg, då flickan
af instinkt ryggade tillbaka för det ohyggliga,
sminkade spöket.

Icke nog med, att Emilie redan som barn
kom till Kongl. theaterns ballettskola, der
hennes äldre systers, äfvensom många andra flickors,
sällskap och exempel just icke voro de bästa
för henne; men det omtalas äfven huru hennes
mor plägade tillställa baler för denna klass af
theaterflickor, baler, som besöktes af officerare,
diplomater, jemte många andra bland
hufvudstadens elegantaste ungkarlar, och der det
tillgick ganska fritt och obesväradt. -- Vi fråga
nu: hurudant skulle det arma barnet bli under
sådana förhållanden och i sådan omgifning?

Efter att först hafva under någon tid
uppträdt på den dåvarande Selinderska Barntheatern,
antogs Emilie Högqvist såsom aktris vid Kongl.
theatern. Hon hade emellertid, under åren 1826
--1828, varit engagerad vid en kringresande trupp
och då uppträdt i åtskilliga landsorter. På den
<i>kungliga</i> scenen gjorde hon i början föga lycka;
man prisade visserligen den unga flickans
skönhet, men man harmades öfver hennes pjåkiga
uttal och hennes tafatthet i åtbörder. Det var
först i den lilla dramen <i>Qväkaren</i>, som hon
började bli observerad, sedan ökades gradvis
publikens intresse för henne. Att hennes
bemödanden på konstens väg voro stora, märktes med
tillfredsställelse, och ingen har väl öfver sin
organ vunnit en sådan makt, som just Emilie
Högqvist. Från att vara svag, pipig och nästan
plågsam för hörselorganerna, blef rösten fyllig,
klangfull och melodisk, så att den <i>smekte</i> örat. Och
då man härtill lägger, att hennes skönhet år
från år utvecklade sig, yppigare, herrligare, lik
rosen, hvars underbara fägring behöfver tid för
att blifva hvad den <i>bör</i> blifva, innan den vissnar,
samt att det hos konstnärinnan medfödda,
fängslande behaget, som i början slumrat, snart följde
henne i hvarje hennes fjät, i hvarje hennes
mine, i hvarje hennes rörelse, så fattar man
utan svårighet, att hon snart blef hela publikens
älskling.

Och förtjusningen nådde sin höjd efter det
hon år 1837 om hösten återvände från en resa
till Paris, der hon blifvit presenterad för och på
det vänligaste sätt omhuldad af Frankrikes
dåvarande största skådespelerska, m:lle <i>Mars</i>, samt
förvärfvat sig, om möjligt, ännu mera grace i
sättet att föra sig. Den förut citerade
biografen yttrar, i sammanhang dermed:

"Vid återkomsten till Stockholm visade hon
sig icke hafva studerat förgäfves. Finhet och
skiftning i spelet, säkerhet i hållning, det
ledigaste behag i sättet att vara och en elegans, en
friskhet och en omvexling i toilett, som icke
lemnade något öfrigt att önska: så framstod hon
ånyo för de svenska åskådarnes förvåning,
öfverhopades med bifall och skördade lysande
triumfer, isynnerhet då hon spelade sina <i>egna</i> roller,
antingen som älskvärd och beräknande tjuserska
eller som djupt känslig qvinna."

Slutligen började hon bli sjuklig och denna
sjuklighet tilltog allt mer och mer. Det yppiga
lif hon förde i sitt med asiatisk lyx prydda hem,
der hon vid sitt gästfria bord såg en större mängd
af de mest framstående män i staten, bidrog
visserligen icke till sjukdomens hejdande, utan
påskyndade den snarare. Hon nödgades då, i hopp
om helsans återvinnande, företaga en resa till
söderns varma luftstreck, en lång resa -- från
hvilken hon aldrig återkom. Det var 1846, som
hon företog denna resa. Först begagnade hon
baden i Ems, reste derifrån till Lausanne, vidare
till Turin, der hon innan hösten afled.

Det uppseende, den bestörtning, den sorg,
underrättelsen om hennes död väckte inom vår
hufvudstad, låter lättare tänka sig än beskrifvas.
Här firades mer än <i>en</i> sorgefest till den sköna
hänsofnas minne och skalderna täflade om att
stränga sina lyror väl, så att de skulle herrligt
ljuda till hennes lof.

Oräkneliga voro de tårar, som fälldes öfver
hennes bortgång af fattiga, som hon rikligen
begåfvat, unga medellösa personer, dem hon
hulpit till fortkomst och lycka, gamla, orkeslösa,
dem hon besökt och omhuldat, bedröfvade, som
hon tröstat, och förtviflade, hvilkas tårar hon 
aftorkat genom att för dem öppna nya utsigter
till bergning, eller till upprättelse.

Och ändå -- ändå höjde sig, midt under
denna klagan öfver en för konsten och de
lidande oersättlig förlust, en mängd röster, hvilka
snart förenade sig till en enda stor och allmän,
en röst, som uttalade en liflig och varm
lyckönskan öfver den hädangångna, som fick gå bort
medan hon ännu var älskad, firad och skön,
medan hennes bortgång väckte saknad; fick aflägsna
sig från både scenens och lifvets skådeplats,
innan hon tvangs att nedstiga från sitt
konstnärsryktes solbeglänsta höjd, innan åldern och de
vissnade behagen kommo publiken att från henne
bortvända sina blickar, för att endast minnas
hvad hon -- <i>varit</i> -- med ett ord: innan hon
tvangs att gå <i>tillbaka</i>.

De stycken, hvari Emilie Högqvist med
största framgång uppträdde, voro: <i>Qväkaren och
Dansösen, Shakspeare kär, Jungfrun af Orleans, Maria
Stuart, Den farliga tanten, Stamfrun, Hamlet,
Emilia Galotti, Trettio år af en spelares lefnad, Valérie,</i>
m. fl. -- Hennes sista uppträdande på tiljorna
var i <i>Hyresgäst och Husegare</i>, samt <i>Polkan</i>, der
hon, klädd i en ungersk kostym, på det mest
intagande sätt <i>dansade</i> med den sedermera också
alltför tidigt bortgångne dansören och aktören
Pettersson.

Hennes repertoire upptager 125 roller.
Samtiden var ense om hennes storhet såsom
skådespelerska. Vi kunna tillägga att i
Konstnärsgillet i Stockholm firades d. 23 Mars 1847 en
minnesfest öfver Tegnér, Wickenberg och Emilie
Högqvist.

<b>Höijer, Anna Orena.</b> Väl var denna qvinna,
från början, icke svensk, utan norsk, men hon
flyttade -- eller flydde -- till Sverige undan
religionsförföljelser, för hvilka hon utsatt sig
derigenom att hon blef vederdöpare och sjelf
hånade lutheranismen. Hon var känd såsom
författarinna, d. v. s. poet, och, såsom man af det
föregående finner, sekterisk och svärmande. --
Bland andra hennes åsigter var den från Indien
lånade afskyn för att döda något lefvande. Man
känner icke hennes dödsår, men väl att hon lefde 1648.

<b>Höjer, Elisabeth Rosina,</b> dotter af en tysk
skollärare Johan H., föddes d. 7 April 1687 och
blef gift med bryggaren Sven Svensson Roos,
som dog i Stockholm i Dec. 1729. Sjelf dog
Elisabeth Rosina d. 13 Juli 1756 och
testamenterade sin förmögenhet, som steg till 70,000
daler kpmt, till ett orgelverks byggande i Clara
kyrka och uppförandet af ett fattighus i Clara
och Olai församlingar. -- Orgelverket, om 40
stämmor, kostade 32,000 daler och byggdes af
Peter Stråle samt invigdes högtidligt d. 30 April
1761.

<b>Höpken, Petronella Constantia.</b> Gift 1779 med
dåvarande löjtnanten, sedermera generalen,
grefven och excellensen Anders Fredrik Skjöldebrand.
Deras förbindelse både börjades och fortfor
romantiskt. Kornetten Skjöldebrand såg fröken
Höpken första gången under ett tornerspel vid
Ekolssund år 1776, och fattade genast en icke
allenast brinnande, utan också varaktig kärlek till
henne. Denna kärlek blef icke obesvarad, men
anhörigas motstånd hindrade länge den så ifrigt
af de unga önskade föreningen. Såsom dotter
af presidenten, friherre C. F. v. Höpken borde
hon icke, enligt slägtingarnes åsigt, bortskänkas
åt sonen till en nyadlad (general-konsuln i Algier
Erik Brander). Men löjtnanten Skjöldebrand hade
vunnit hertig Carls varma välvilja, och endast
hans bemedling hade de älskande att tacka för
sin lycka. Etiketten vidhölls likväl af konung
Gustaf III med sådan stränghet, att Skjöldebrands
fru presenterades för konungen och blef befalld
till hofvet, men icke hennes man. Hon lät då
säga sig sjuk och infann sig icke. De inom sig
lyckliga makarne flyttade till mannens obemärkta
boställe, der de lefde för hvarandra i ostörd
glädje och frid, med umbäranden snarlikt såsom
nybyggare, men oaflåtligt uppfriskade af en
finare esthetisk bildnings hugnader, poesi, musik
och målning -- ty Skjöldebrand var, både genom
naturanlag och öfning, skicklig musiker,
äfvensom kompositör, och utmärkt tecknare. En son
af detta äktenskap föddes 1780, men dermed
slutades också deras gemensamma lycka; sonens
födelse kostade modern lifvet, ehuru hon hunnit
emellanåt tillfriskna. Det berättas att sympathien
emellan de båda föräldrarne var så stor, att
mannen, som vid katastrofen var stadd på en kort
resa från hemmet och som intet anade, i det
olyckliga ögonblicket erfarit en sådan tryckning
öfver bröstet, att andedrägten betogs honom.
Hemkommen fann han hela vidden af sin olycka
och att den beklämning, som anfallit honom,
öfverensstämde med det ögonblick, då hans makas
själ frigjorde sig ifrån stofthyddan. Det var den
30 Okt. 1780.

<b>I.</b>

<b>Iliana Gädda,</b> dotter till riksrådet Ehrengisle
Carlsson Gädda, var Svante Stures första gemål,
och moder till Sten Sture den yngre.

<b>Indebetou, Mathilda,</b> född i Marstrand,
dotter af framl. majoren Indebetou, har en utmärkt
vacker röst och uppträdde redan för många år
sedan i Stockholm och andra städer, såsom
konsertsångerska. Hon har i flera år varit elev af
Garcia och sedan vistats i Ryssland och Finland,
der hon med bifall gifvit konserter. Under
hösten 1862 samt vintern och våren 1863 vistades
hon åter i Stockholm, der hon med mycket bifall
lät höra sig på åtskilliga konserter och der hon
sedan uppehållit sig såsom privat sånglärarinna.

<b>Ingeborg.</b> Med det namnet hafva många
berömda qvinnor funnits i forntiden; men den
Ingeborg vi här gå att omtala var dotter till Yngve,
som tillika med sin broder Alf var Upsalakonung,
d. v. s. Sveriges öfverdrott.

Få personer med bildning finnas väl inom
vårt land, som ej hört eller läst den rörande
historien om <i>Hjalmar den Hugfulle</i> och <i>skön
Ingeborg;</i> den bör ju icke saknas bland dessa
anteckningar om Sveriges qvinnor.

Sagan förtäljer, som bekant är, att bland
de under Upsaladrottens öfvervälde lydande
småkonungar, hvaraf vår historia från den hedniska
tiden hvimlar, fanns en, vid namn Arngrim, som
höll sitt hof på en ö i sjön Bolmen i Småland,
samt att hans söner, tolf till antalet, voro
allesammans resar och i hela norden kända såsom
vilda och grymma kämpar.

Då det hörde till tidens sed, att männerna,
nemligen de, hvilka voro krigare och vikingar,
skulle, under julen, som var årets förnämsta
högtid, aflägga löfte om en eller flera idrotter, dem
de sedan nödgades utföra, kosta hvad det ville,
så uppsteg, vid julfesten hos kung Arngrim, en
af hans söner, benämnd Hjorward, och svor, att
han innan nästa jul skulle vara gift med
Ingeborg, Upsalakonungen Yngves unga och sköna
dotter, som då var den mest besjungna och
prisade qvinna i norden.

Bestörta öfver förmätenheten af ett sådant
löfte bleknade Hjorwards elfva bröder och sprungo
upp från bänken, der de suttit, menande, att det
var ett alltför vådligt företag, hvartill deras
broder nu förbundit sig. Icke desto mindre lofvade
de att bistå honom, just emedan hans gjorda
löfte icke kunde återtagas, då det var aflagdt
vid Bragebägaren.

Hjorward och hans elfva bröder reste, efter
julhögtidens slut, att gästa deras öfverkonungar,
som vänligt emottogo dem, ehuru man väl visste
att de voro grymma och blodtörstiga kämpar.

En dag, under det de sutto vid bordet,
framförde Hjorward helt dristigt inför konung Yngve
sin anhållan om hans dotters hand. Men innan
konungen hann svara, reste sig den ypperste
kämpen vid hans hof, Hjalmar den Hugfulle, som
med rätta ansågs för konungathronens förnämsta
stöd, menande, att då han älskade Ingeborg och
var af henne älskad, hoppades han att kung
Yngve, till belöning för hans trogna tjenster,
skulle gifva honom sin dotter.

Konungen blef brydd, ty han älskade
Hjalmar som en son, men fruktade Arngrims grymma
söner. Han lät då kalla sin dotter och bad
henne sjelf afgöra, åt hvem hon ville skänka sin
hand. Utan ringaste tvekan bestämde Ingeborg
sig för Hjalmar, åt hvilken hon längesedan hade
skänkt sitt hjerta, och de båda unga förklarade
då, i allas närvaro, att endast döden skulle skilja
dem åt, hvarefter de på stället blefvo högtidligen
trolofvade.

Men Hjorward blef förtörnad och han och
hans bröder foro genast sin väg, efter att hafva
stämt Hjalmar till envig på en ö, kallad Samsö.

Hjalmar hade en trogen vän och
fosterbroder, benämnd Orvar Odd, eller Odd med pilarne;
denne lofvade följa honom till Samsö på den
till enviget utsatta dagen.

Djupt bedröfvad och genombäfvad af den
sorgligaste aning sydde Ingeborg med egna
händer den skjorta, som Hjalmar skulle bära i
striden, fuktande arbetet med oräkneliga brännande
tårar. När han for, följde hon honom till
Sotaskär, der de togo det ömmaste farväl af hvarandra.

Arngrims söner voro, allesammans, resliga
och groflemmade karlar; men en bland dem,
benämnd Angantyr, var dock hufvudet längre än
alla de öfriga och egde dessutom ett svärd,
Tirfing, vid hvilket den förtrollningen var fästad,
att det aldrig kunde dragas, utan att bli en
mans bane. -- Till råga på allt hade han en
af silke virkad pansarskjorta, på hvilken intet
svärd bet.

Mot denne rese, den farligaste af alla
motståndarne, ville Hjalmar nödvändigt strida,
hvaremot Orvar Odd åtog sig alla de öfriga elfva,
dem han ock lyckades att innan dagens slut döda,
utan att sjelf blifva sårad.

Så lycklig var icke Hjalmar. Väl hade han,
efter en hårdnackad strid, fällt sin förfärlige
motståndare, som nu låg liflös vid hans fötter; men
också låg han sjelf blödande i gräset, då Orvar
Odd kom fram till honom och qvad:

<tab>"Hur är dig, Hjalmar?
<tab>Du är så blek vorden.
<tab>Många äro såren,
<tab>Hjelmen klufven,
<tab>Brynjan sönder.
<tab>Nu ser jag ock väl
<tab>Ditt lif är svunnet."

Hjalmar kände alltför väl att hans sista stund
var nära och qvad derför med slocknande stämma:

<tab>"Sår bär jag sexton
<tav>Och sliten brynja.
<tab>Drag mig af handen
<tab>Guldringen röda,
<tab>Gif honom unga
<tab>Ingeborg åter.
<tab>Han skall hos henne
<tab>Hugfästa sorgen,
<tab>Då hon mig väntar,
<tab>Men jag icke kommer."
Derefter dog Hjalmar, i armarne på sin vän,
som for hem med hans sista helsning till
Ingeborg samt hans svärd och armringen. Han hann
dock icke längre än till Sotaskär, förrän han
fann Ingeborg, på samma ställe, der hon sist
hade tagit farväl af Hjalmar.

Då den unga flickan förnam dödsbudet,
fattade hon med venstra handen guldringen, som
den älskade burit, och med den högra svärdet,
som den Hugfulle i lifstiden brukat till så stor
berömmelse. Innan Orvar Odd visste ordet af
hade hon satt svärdfästet mot marken och föll
nu mot udden, så, att den genomborrade hennes
hjerta och gaf henne en ögonblicklig död.

Denna raska handling prisades högt öfver
alla nordanlanden, på denna tid, då sjelfmord,
långt ifrån att anses såsom en synd, berömdes
som en hjeltedygd.

Hjalmars stoft hemtades till Sotaskär och
brändes der, tillika med Ingeborgs, samt lades i
samma urna i samma graf.

Aldrig skola nordens invånare utan
deltagande höra den rörande berättelsen om Hjalmars
och Ingeborgs trogna kärlek och sorgliga slut.

<b>Ingeborg.</b> Med detta namn förekomma i den
äldre historien flera konungars och kongl,
personers gemåler och döttrar, nemligen: 1) Olof
II:s gemål, dotter till en ansedd man i Norrige,
och moder till den bekante Styrbjörn, som
stupade på Fyrisvall. 2) Birger Jarls första
gemål, dotter af konung Erik X och syster till
Erik Läspe. Hon förmäldes år 1236 och afled
år 1254. 3) Waldemars andra sons, Eriks,
gemål, dotter till riksdrotset Knut Johnsson till
Aspenäs. Inom denna slägt bibehölls sedan
namnet, så att Eriks och Ingeborgs son, Waldemar,
valde sig en gemål med namnet Ingeborg, dotter
till riksrådet Bo Nilsson Natt och Dag. 4)
Waldemars andra dotter, som år 1275 förmäldes med
grefve Gerhard af Holstein. 5) Magnus Ladulås'
dotter, år 1296 förmäld med konung Erik
Menved i Danmark och död d. 15 Aug. 1319. 6) Erik
Magnussons, hertigens af Södermanland och
Magnus Ladulås' tredje sons, gemål, dotter af norske
konungen Hakon V. Hon förmäldes 1312 och
blef, genom sin gemåls olyckliga död, enka 1318,
men gifte sig sedan andra gången år 1327 med
Knut Porse, efter hvilken hon blef enka 1330.
Hon sjelf lärer hafva aflidit omkring år 1350.
Hennes svåger 7) Waldemar gifte sig, sedan han
förskjutit sin första gemål, Torkel Knutssons
dotter, äfven med en Ingeborg, dotter till konung
Erik Prestehatare i Norrige. Äfven hon blef
enka 1318 och lefde sedan oförmäld till sin död,
omkring år 1360. 8) Albrekts andra dotter,
hvilken dog ogift. 9) Sten Sture d. ä. gemål, dotter
af Axel Åkesson till Hjuleberg, beskrifves som så
nitisk i sin gudstjenst, att hon hvarje år i fastan
upptändt 1555 vaxljus till minne af Kristi sår,
hvilka, enligt presternas försäkran, varit så många.

<b>Ingeborg den Fagra,</b> dotter till Herfin Jarl,
förmäldes med sjökonungen Halfdan Ulfsson.

<b>Ingeborg,</b> Eisten Belis dotter, med hvilken
Ragnar Lodbrok förlofvade sig. (Se: <i>Aslög.</i>)

<b>Ingeborg,</b> den heliga Britas yngsta dotter,
insattes i Riseberga kloster och dog der såsom
nunna.

<b>Ingeborg</b> i <i>Domarearfvet</i> gaf "å sin bondes
Engelbrechts vägnar till Husaby kloster ett
bodeland, <i>Karaboden</i> kalladt, för sig och sinom
arfvom, för deras föräldrom själagagn till evig tid."
Detta var den sista donationen till detta kloster,
som domhafvanden Ingemar Johansson tilldömde
klostret 1528 i närvaro af riddaren Arvid
Westgöthe och abboten i klostret.

<b>Ingeborg,</b> en så kallad klok qvinna, i medlet
af förra århundradet, kallades vanligen Ingeborg
i Mjärhult (i Wirestads socken af Kronobergs
län), och blef, enligt Linné, "sökt öfver hela
landet och hade större namn om sig uti medicinen
än mången doktor, som läst och praktiserat i all
sin dag. Hennes theori och praktik voro
följande: Hon trodde att Lucifers anhang blifvit
nedstörtadt från himmelen på jorden, der några
fått sitt boställe i vattnet och kallas <i>näcker</i>,
under hus med namn af <i>tomtegubbar</i>, i rör och
under trän såsom <i>elfvor</i>, i skogar såsom <i>skogsnufvor</i>
och <i>rå</i>. Hon trodde att hvarje menniska hade
sin hamn, som följer henne såsom skuggan
följer kroppen, och att denna hamn gick
perpendikulärt ned i jorden, såsom menniskan går
ofvan jorden, hvarvid hamnen stadigt vände sina
fötter emot sin menniskas fötter, till hvilken tro
hon blifvit föranledd deraf att djur, skogar och
berg, som finnas bredvid en stilla och klar sjö,
spegla sig i vattnet. Hon trodde, att menniskan
och hennes hamn voro så förenade, att när den
öfverjordiska menniskan led, så led ock den
underjordiska, och tvärtom, när den underjordiska
menniskan blef skadad, deltog äfven den
öfverjordiska deri. Hon trodde äfven att när
menniskorna gingo och deras antipoder råkade gå
öfver någon vätts, elfs, rås eller något dylikt
spökes hemvist i jorden, skulle den underjordiska
menniskan blifva skadad och den öfverjordiska
följaktligen lida deraf." Men hvad hennes
kunskap att känna sjukdomar vidkom, skall den,
yttrar Linné, öfverträffat både hans och alla
läkares förfarenhet; "ty när någon var sjuk, 
behöfdes icke patienten ses af henne, ej heller 
behöfde hon fråga efter dess konstitution,
temperament, puls, symptomer eller förda diet, utan
var henne nog att hon fick se en strumpa, ett
strumpeband, ett lintyg eller något kläde, som
patienten burit, hvaraf hon kunde sluta om
sjukdomens eller passionens orsak och kur. Hennes
pathologie eller omdöme var merändels, att
patienten sofvit på något ställe, eller tagit af något
träd, som varit helgadt af någon ande, eller att
patienten fått sjukdomen af luften, vattnet, elden
eller jorden, o. s. v. Hennes kurer voro: patienten
skulle gå ut tre morgnar tigande och fastande eller
tre thorsdagsqvällar, mest norr ut, eller till något
träd eller rör, bedja om ursäkt eller offra någon
mjölk eller dylikt." Hon hade ofta haft
ledsamhet för sin trägna praktik, och blifvit hårdt
tilltalad af så väl prester, som kronobetjenter och
domare; men hon försvarade sig med att hon ej
gjort någon menniska ondt. Eljest lefde hon
gudfruktigt och bevistade flitigt gudstjensten. Hon
hade dagligt tillopp af allmogen, som litade på
henne såsom på ett orakel.

<b>Ingegerd.</b> Olof Skötkonung, son af Erik
Segersäll och Sigrid Storråda (se denna), hade
råkat i ett envist krig med konung Olof
Haraldsson i Norrige, hvilken dock snart fann för godt
att ingå förlikning och, såsom stadfästelse derpå,
anhöll om den unga prinsessan Ingegerd, Olof
Skötkonungs dotter med hans sednare gemål
Estrid. Den svenske konungen, harmsen öfver
allt det ofog Olof <i>Tjocke</i> (såsom han ständigt
kallade honom) hade gjort Sverige, svarade ett
tvärt nej till förslaget. Då föreställde honom
Ingegerd, att, då den norske monarken lofvade
att aldrig mer oroa Sveriges gränser, i fall han
på sin anhållan finge ett gynnande svar, vore
det väl bäst att gifva honom ett sådant. Men
Olof bad henne tiga, menande, att hon ännu vore
alltför ung, att förstå sådant, samt förnyade sitt
afslag, oaktadt hans hofmän och råd bådo
honom bifalla, för rikets och det olyckliga folkets
skull, som mest fingo lida af en fortfarande
oenighet, konungarne emellan. Olof Haraldsson
förnyade ännu en gång sitt frieri, med tillägg,
att han, i fall af ett gynnande svar, ville
återskänka Sverige de landskaper han derifrån
tillegnat sig, så att gränsorna skulle få vara såsom
de förut varit.

Men ännu en gång svarade Olof Skötkonung
ett bestämdt nej, oaktadt många röster, och
särdeles den så allmänt aktade och älskade lagman
Thorgnys, höjde sig till förmån för det gjorda
förslaget, helst man visste, att Olof Haraldsson
hade personligen begifvit sig till gränsen, för att
möta sin brud.

Den norske Olof beslöt, enär han ännu en
gång fick afslag, att på eget sätt hämnas på
Olof Skötkonung. Han red direkte till
Westergöthland, der han visste att prinsessan <i>Astrid</i>,
dotter af den svenske konungen och hans första
gemål Edla, vistades, friade till denna, hvilken
var blott några få år äldre än Ingegerd, och
gifte sig med henne, hennes fader oåtspord. --
Nu skulle det naturligtvis bli ett brinnande krig,
men i stället blef det förlikning mellan den
svenske och den norske Olof, af skäl, som här äro
för vidlyftiga att omtala.

Prinsessan Ingegerd blef sedan förmäld med
Jaroslaw, konung i Holmgården. Hennes dotter
<i>Anna</i>, som fick till gemål konung Henrik I i
Frankrike, blef stammoder för fyra särskilda
konungahus, neml. det franska, spanska,
portugisiska och neapolitanska. -- Lagerbring har
gifvit denna prinsessa det bästa af alla loford, i
det han säger, att hon aldrig nämnes i historien,
annat än när det är fråga om välgerningar eller
kloka och goda handlingar.

<b>Ingegerd,</b> den heliga Britas dotterdotter.
Hennes föräldrar voro Britas dotter Märtha och Knut
Algotsson. På sitt adertonde år blef hon
förordnad till första abbedissa i det af hennes mormor
stiftade Wadstena kloster. Denna värdighet lärer
dock föga hafva öfverensstämt med den unga
flickans böjelser; ty hon lät snart så många
oordningar i lefnadssättet komma sig till last, och
man förebrådde henne så många kärleksäfventyr,
med både andlige och verldslige, att hon
afsattes från sitt embete, oaktadt hennes skyldskap
med stiftarinnan, äfvensom oaktadt hennes
slägtings, biskop Knuts i Linköping, medhåll. Detta
skall hafva skett år 1402.

<b>Ingemarsdotter, Elin.</b> Domprosten i
Götheborg Peter Wieselgren har om sin födelse
antecknat följande: "Jag föddes den 1 Oktober
1800. Intill den dagen hade Spånhults
Blendadöttrar burit den värendska fältdrägten. Men
min far, "dannemannen" Jonas Jönsson, hvilken
under två års arbete på Wexiö biskopshus hört
biskop Wallqvist så ofta tala i den nya tidens
anda, var nog "upplyst" att bele sin unga
hustrus, "danneqvinnan" Elin Ingemarsdotters,
amazonutstyrsel. Den 5 Okt. svepte hon derför sin
andre son i sköldmökjorteln, blifven en mantel,
omlindad med det silke- och guldstickade
skärpet, blifvet en bindel, och lät föra honom till
dop. Härvid hände, att oaktadt gudmodern
uppgaf namnet Pehr, efter tvänne hedersmän i
slägten, sade presten, som lär felhört, Peter, som
han ock skref i dopboken." Om sina föräldrars
religiosité talar W. med vördnad, och säger sig
ha väckts vanligtvis vid sin moders
morgonpsalmer.

<b>Ingemo, S:ta,</b> en qvinna som blifvit vördad i
Göthaland och ansetts såsom synnerligen god att
åkalla i allehanda boskapssjukdomar. Mellan Dala
och Ljunghem i Westergöthland står en offerlund,
af folket ännu helig hållen, och invid densamma
en källa, kallad <i>den heliga Ingemos källa</i>.
Helgonasagan om den heliga Ingemo finnes ingenstädes
antecknad, och hennes lefnadshändelser äro
längesedan förgätna; blott en sägen om hennes
helighet och källans underbara kraft att bota sjukdom
hos både folk och kreatur fortlefver bland
folket. Följande berättelse om den vidskepelse,
hvilken derstädes ännu i våra tider föröfvas af
de enfaldiga, har från orten, på begäran, blifvit
ingifven till domkapitlet i Skara: "Af våra
förfäder hafva vi hört, att Ingemo i sin tid varit
hållen för en helig qvinna samt på det rum
blifvit död och begrafven, der källan och lunden
nu äro, men hennes lik sedan fördt till Dala
kyrkogård och derstädes begrafvet. Och har
vidskepelse i många tider varit brukad vid samma
lund och källa, dock mer fordom än nu, sålunda
nemligen, att de först gått några resor kring
lunden och sedan till källan; somliga hafva druckit
af hennes vatten och andra tvått sig deruti samt
derefter offrat något penningar, nålar eller ett
stycke bröd, och återigen gått ut i lunden,
derstädes vid en gammal stubbe fallit på knä, gjort
bön och sedan på stubben offrat något af kläder,
som den sjuke nyttjat. Uti vår tid hafva vi
försport många utan vidskepelse hafva kommit till
källan, att dricka eller två sig, såsom vi ock
sistlidne pingstdagsnatten sett hafva. Men i fordna
tider hafver fallit mer offer hos källan, stundom
2 daler, men denna gång allena nio öre
kopparmynt." -- Vid denna källa har blifvit nyttjad
följande bön, som de sjuka, knäfallande vid den
gamla trädstubben i lunden, brukat läsa:

<tab>"För den skull är jag kommen hit,
<tab>Att söka bot med största flit,
<tab>Vid denna brunn och denna lund,
<tab>Som mången gör i denna stund.
<tab>Dess helga vatten jag dricker in,
<tab>Så ock bestryker skadan min.
<tab>Med knäfall för Sanct' Ingemos tjäll
<tab>Gör jag min bön i denna qväll,
<tab>Och hoppas på de heligas nåd,
<tab>Af hvilkom hjelp visst kommer frå'!
<tab>Tre resor går jag lunden kring;
<tab>Mitt ringa offer uti den ring
<tab>Nedlägger jag tacknämmelig,
<tab>Och beder de låta behaga sig,
<tab>Min sorg att lindra dag från dag;
<tab>Min lust är komma i förra lag!"

<b>Ingerta,</b> dotter till konung Knut den Helige
i Danmark, blef förmäld med Folke den Tjocke
och således stammoder för Folkungaätten. Folke
var sin tids mäktigaste man och berömmes i
rimkrönikan för sina höga dygder.

<b>Ingierd,</b> dotter till Birger Jarl Brosa, blef
konung Sverker II:s andra gemål, och moder till
Johan I. I sitt första äktenskap hade Sverker
haft en dotter <i>Ingierd</i>, hvilken dog som
abbedissa i Wreta kloster.

<b>Ingman, Margaretha,</b> enkefru, skänkte med
varm hand 2500 rdr till betalande af altartaflan
i Uddevalla kyrka, målad af professor Westin
och föreställande Jesus, i det han välsignar de
små barnen. Kritiken har, i fråga om denna
tafla, anmärkt några små inkonseqvenser, men
totalintrycket deraf är dock skönt och man kan
med fullt skäl säga, att utförandet är det höga
ämnet värdigt. Ledsamt är, att taflan ej hänger
i riktig dager, äfvensom att en stor ljuskrona
från stora gången bortskymmer en del deraf.

<b>Ingrid,</b> dotter till Inge den Godes son,
Ragvald, med hans tredje gemål. Ingrid dog före
fadern. Denna prinsessa blef icke mindre än
fem gånger förmäld, nemligen 1) med danske
prinsen Henrik Skatelär eller Skokul, hvilken
stupade i slaget vid Fotevig; 2) med norske
konungen Harald Gylle, som dog år 1137; 3) med
Ottar Birting, hvilken mördades i Nidarås år
1144, då han om söndagen skulle gå i
aftonsången; 4) med Ivar Sneis och 5) med Arne af
Stodrein. De tre sistnämnde voro ansedde
norske herrar. Hon tyckes hafva varit ett
fruntimmer af mindre noggranna seder, som hvarken
afbidat den vanliga enkotiden, för att träda i
nytt gifte, eller kanske ens den naturliga dödens
biträde, för att befria henne från sina män.
Sålunda fattade hon, i sitt första äktenskap,
kärlek för en ung man, anlade mansdrägt och följde
sin älskare till Ålborg på Jutland. Henrik
Skatelär, otröstlig öfver hennes förlust, reste då efter
henne och återförde henne. Kort derefter afled
han, och Ingrid skyndade nu att förmäla sig med
konung Harald, med hvilken hon beskylles för
en alltför nära bekantskap redan under sin
gemåls lifstid. Med sina fem män hade hon många
barn, af hvilka några äro bekanta i svenska
historien. I första giftet blef hon moder åt
<i>Magnus Henriksson,</i> Erik den Heliges mördare, åt
hans jarl, <i>Ragvald</i>, och åt <i>Burislef</i>, hvilken, efter
Carl VII:s död, sökte bemäktiga sig svenska
kronan. I andra giftet hade hon en son, <i>Inge</i>, som
blef konung i Norrige, och i det fjerde <i>Orm
Ivarsson</i>, hvilken, under namn af "konungens broder",
är berömd i norska historien, och äfven någon
tid vistades i Sverige hos sin halfbroder Magnus
Henriksson. Jemväl i det femte hade hon flera
barn, men hvilka icke vunnit någon historisk
märkvärdighet.

<b>Ingrid, S:ta.</b> Ingrid Jakobsdotter var en rik
enka af förnäm slägt. Man vet ej med säkerhet,
om hennes fader var Jakob Hvide i Danmark
eller en holländsk grefve Jakob. Hon var
särdeles andäktig, och öfvertalade Birger Jarls enka,
<b>Mechtild,</b> att, jemte henne, företaga en resa till
Rom, Jerusalem och Compostella. Hon lärer
hafva återkommit år 1270 och genast kommit i
rop för att vara en helig qvinna, hvilket hon
äfven sjelf inbillade sig, och emottog gåfvor af
det enfaldiga folket, samt fattade det beslut, att
inrätta ett nunnekloster i Skenninge. Hon skulle
likväl ej hunnit långt dermed, om icke konung
Waldemar låtit öfvertala sig att befrämja denna
byggnad. S:ta Ingrid blef den första abbedissa i
detta kloster. År 1281 ernade hon sig åter till
Rom och erhöll af påfven Martinus IV tillåtelse,
att hon och hennes nunnor skulle få lefva efter
S:t Augustini reglor, "sub cura fratrum
Dominicanorum", hvaraf det kallades <i>Sorores Dominici
ordinis</i>. Klostret har haft åtskilliga namn,
såsom: S:t Augustini, S:ta Ingrids, S:t Mårtens och
Jungfru Mariæ kloster eller Mariebo. -- Vi hafva
anfört detta såsom det omnämnes af Rhyzelius i
dess <i>"Monasteriologia Sviogothica"</i>; men det strider
emot Vastovii berättelse, då han försäkrar, att
S:ta Ingrid efter sin hemkomst år 1282 uppbyggt
Skenninge kloster. Man nödsakas än vidare
afvika från hans utsago, då han påstår, att hon,
på mötet i Costnitz 1418, blef af påfven
Martinus V förklarad för helig. Det är sannt, att
konung Erik uti sitt bref till påfven af år 1414
gifver hennes helighet ett stort loford, och
försäkrar, att hon tillbragt sin tid i fasta, vako,
böner m. m., och att han anhållit om hennes
kanonisation. Men man beslöt allenast, att hennes
helighet skulle underkastas nogare pröfning,
hvarför ock konung Hans år 1499 gjorde ansökning
att hon måtte förklaras helig, till följd hvaraf
hennes ben äfven blefvo upptagna högtidligen år
1506, och skrinlades, på S:t Olofs dag, uti
riksföreståndaren Svante Stures närvaro; men någon
kanonisation vet man icke af, hvilket långt för
detta är intygadt af erkebiskop Erik Benzelius
uti anmärkningarne till Vastovius.

<b>Ingrid,</b> dotter till Svante Polk Knutsson, var
mot sin vilja förlofvad med en dansk herre
David Torstensson. En ung svensk, Folke
Algotsson Grip, älskade henne också och var af henne
älskad tillbaka, hvarför hon samtyckte till att
låta sig af honom bortröfvas ur föräldrahuset.
De flydde skyndsamt öfver till Norrige, der de
gifte sig. -- Detta skedde under Magnus
Ladulås' regering. Konungen tog saken mycket illa,
helst han nyss hade stiftat den nya lagen om
qvinnofrid och höll strängt på dess tillämpning.
Emellertid betedde han sig härvid såsom en
orättfärdig despot; ty då han ej kunde på annat sätt
personligen straffa den skyldige Folke, än att
förbjuda honom att någonsin mer sätta sin fot
inom Sveriges landamären, sträckte han sin hämnd
till den unge ädlingens oskyldiga anförvandter.
Han lät nemligen i fängelse insätta hans gamle
fader och ene broder, samt afsatte, 1287, för
någon tid, den andre, Brynolf Grip, från dess
biskopliga embete. Brynolf blef 181 år efter sin
död förklarad för helgon och kanonicerad.

<b>Ingrid Larsdotter,</b> en bondhustru i
Ormesberga socken af Kronobergs län, född d. 28 Sept.
1662 och död i Februari månad 1768, hann
således till den ovanligt höga åldern af 105 år och
5 månader. Hon blef ej gift förr än vid fyllda
46 år; men blef likväl moder för sex barn, hvaraf
två döttrar öfverlefde henne. Den ena af dessa
var född i moderns 56:te år och den andra i
hennes 59:de. Ännu vid 100 års ålder kunde
hon läsa i bok och gå i kyrkan.

<b>Ingrid Ylfva,</b> var dotter af Suno Sik och
sondotter af konung Sverker I eller äldre. Hon
var gift med Magnus Månesköld och egarinna af
Bjälbo i Östergöthland, som varit hennes faders
sätesgård. Af detta äktenskap föddes åtskilliga
barn: sönerna <i>Carl</i>, biskop i Linköping, <i>Eskil</i>,
kongl, råd och lagman i Westergötland, <i>Birger</i>,
jarl och riksföreståndare samt fader åt konung
Waldemar, och <i>Bengt</i> till Ulfåsa, som var gift
med Sigrid den Fagra, hvars dotter blef
stammor för Braheslägten. Af Ingrid Ylfvas döttrar
blef en gift med Jaroslaw, storfurste i Ryssland,
en annan, Magnhild, med Herve Trolle,
Trolleättens stamfader.

Sedan Ingrid blifvit enka, bodde hon alltid
på Bjälbo och vistades mycket i kyrktornet, af
kärlek till en klocka, som hon skänkt till
kyrkan. Detta jemte hennes drömmar och
spådomar satte henne i stort rop och anseende. På
sin dödssäng förkunnade hon straxt före sin
dödsstund, d. 26 Okt. 1252, att så länge hennes
hufvud stod upprätt, skulle icke telningar af 
hennes ätt saknas på svenska thronen. Birger Jarl
lät till följd häraf begrafva sin mor i en
stenpelare i Bjälbo kyrka, sålunda att hennes kropp
var stående. -- I Linköpings bibliotheks
handlingar, 2:a delen, pag. 149, finnes en slägttafla
öfver Magnus Måneskölds och Ingrid Ylfvas
afkomlingar, hvaraf synes att från dem härstamma
Birger Jarl och 9 konungar, nemligen Magnus
Ladulås, Birger, Magnus Smek, Håkan, Albrecht,
Erik XIII, Christoffer, Christian I och Hans, samt
drottning Margaretha och flere hertigar.

<b>Isabella.</b> Detta är ett namn kanske <i>mindre</i>
kändt bland de många i vårt svenska
drottninggalleri, än det i sanning förtjenar att vara,
hvaremot Isabellas gemål är af alla känd, äfven af
den ringaste, den enfaldigaste, den okunnigaste
inom vårt land -- ja, äfven af dem, som eljest
knappast känna namnet af någon enda svensk
konung.

Hvem <i>var</i> då Isabellas gemål? ... Hvem var
denne framför alla andra ryktbare furste? --
Ack! vi måste bekänna, att det var en alltför
bedröflig ryktbarhet han skaffade sig. -- Isabella
var nemligen gemål åt den siste unionskonungen,
den förfärlige, den afskyvärde Christian II, med
tillnamnet Tyrann.

Arma Isabella! Praktfulla blomma från ett
bland söderns mest solbeglänsta länder!
Hvarför, o, hvarför flyttade Försynen dig till norden,
der du med all din älskvärdhet, dina höga
dygder, ditt ömma hjerta och din tjusande skönhet
likväl dömdes att framsläpa ett olyckligt lif,
oförstådd, obelönad, på mångahanda satt plågad --
och dock ständigt tålig, ståndaktig, sjelfförsakande 
och englamild.

Isabella var dotter till konung Filip I af
Castilien, ett rike, som på den tiden spelade en
bland de mest lysande roller i Europa och
derifrån Christian, drifven af ingen annan känsla än
sin ärelystnad, sökte sin gemål, naturligtvis icke
för hennes egen, utan för hennes stora
slägtförbindelsers skull. <i>Hon</i> hade dervid, i likhet med
så många andra en grym politiks offer, ingen
röst; -- hon måste lyda och -- <i>uppoffras.</i>

Isabellas ifrigaste sträfvan var dock att
uppfylla sina pligter och vara sin gemål till nöjes,
och det lyckades henne äfven någon gång att
med sina behag röra hans hjerta. Vi säga med
flit <i>någon gång</i>, ty ofta var det icke som Christian
den omilde fann trefnad i sin älskvärda makas
umgänge. Han var dertill alltför mycket
upptagen af <i>Dyvika</i>, sin älskarinna, en utomordentligt
skön flicka, men af ringa härkomst, som han
älskade outsägligt. -- Dyvika, som emellertid var
god och mild af naturen, gjorde drottningen
ingen annan förtret, än att från henne draga
konungens hjerta; och det tycks vara mycket nog,
det. -- Men hvad var dock det företräde
Christian skänkte den mot Isabella alltid ödmjuka
och underdåniga Dyvika mot de stundliga
själsmarter monarkinnan hade att utstå af Dyvikas
mor, den i historien så bekanta <i>Sigbrit</i>, denna
furielika qvinna, af hvars onda råd och
ingifvelser Christian hemtade tiofaldigt mera ondska
och grymhet, än som af naturen voro nedlagda
i hans själ. Denna usla qvinna, som hade varit
månglerska i Amsterdam och krögerska i Bergen,
hade för dotterns skull fått medfölja till
Christians hof, och blef af honom bemött som om
hon varit hans lagliga gemåls moder -- ja, vida
bättre, till och med. Ty aldrig skulle en bildad
qvinna, äfven af den högsta börd, kunnat öfver
den vilde Christian fått detta oerhörda,
oförklarliga välde, som denna råa varelse förstod att
tillvälla sig. Beständigt rådförde konungen sig
med henne; han såg med hennes ögon och
handlade efter hennes ingifvelser, så att hon med
fullt skäl kunde kallas hans <i>första minister</i>.

Må man dömma om hvad den högtänkta,
finkänsliga drottningen skulle lida af att nödgas
tåla omkring sig denna qvinna ur samhällets
drägg, och som dertill öfverhopade henne med
ständiga smädelser, bland annat för det hon åt
sin gemål födde så många söner, med hvilkas
underhåll staten betungades.

Uppeggad af den nedriga Sigbrit, som efter
Dyvikas död (ty denna dog helt ung)
qvarstannade vid hofvet och der vann, om möjligt, ännu
större välde -- tillät konungen sig de största
våldsamheter mot sin gemål, såsom att döda
hennes betjening samt att beröfva henne den
tillfredsställelsen att inför sin biktfar få öppna
sitt hjerta och erhålla andlig tröst, något hvaraf
hon, mer än någon annan, var i behof.

Hvad var dock all den förödmjukelse, den
smälek, den personliga kränkning Isabella led,
mot olyckan af att med äktenskapets heliga band
vara fästad vid den blodtörstigaste af alla
tyranner? -- Huru många gånger bestormade hon
honom ej med tårar och böner, att vara mera
mensklig! Förgäfves! -- Sigbrits elaka
ingifvelser hade alltid mera gehör. --Isabella, den ädla,
den älskliga, gjorde dock städse hvad i hennes
makt stod till mildrande af de olyckligas öde;
hon sände hjelp och tröst ända till fängelsernas
djup; hon lät åtminstone förstå, att hon
beklagade och deltog, der hon ej förmådde lindra.

Och då ett mål ändtligen sattes för den
omensklige tyrannens vilda framfart och spiran
rycktes ur hans hand och han störtades från sina
trenne throner -- månne Isabella tog tillfället i
akt, att vända sig ifrån honom, nu, då hon med
ett välförtjent förakt kunnat löna hans elakhet
mot henne? -- Nej! -- Då alla andra öfvergåfvo
honom, stannade <i>hon</i> vid hans sida, en tröstens
och hugsvalelsens engel i hans elände, som dock
var så väl förtjent.

Danmarks ständer erbjödo henne att
qvarstanna, hvarvid de utfäste sig att gifva henne
ett kungligt underhåll. De ville på thronen
upphöja hennes äldste son, med vilkor att Isabella
skulle förestå regeringen under prinsens
minderårighet.....Ingenting verkade. Hon svarade,
att då hon delat sin gemåls lysande lott under
hans lyckas dagar, ville hon äfven med honom
dela olyckan.

Det var 1523, som Christian afsattes i Sverige,
och redan 1526 afled drottning Isabella i ett
kloster i Gent, dit hon, sjuk, förstörd af sorg,
umbäranden och så många själsskakningar, tagit sin
tillflykt. -- Förmäld vid endast fjorton års
ålder och död vid tjugofem, hade hon under sitt
elfvaåriga äktenskap upplefvat mera af detta
lifvets vidrigheter, än som vanligen plägar falla
på en dödligs lott under en lifstid af många
decennier.

Så lefde, så slutade den sköna, dygdiga
Isabella, Castiliens konungadotter, kejsar Carl V:s
syster och nyss drottning öfver trenne
konungariken.

<b>Isabella,</b> dotter af Johan III och hans första
gemål, Catharina, föddes i föräldrarnes fängelse
på Gripsholm 1564; men dog derstädes 2 år
gammal
<b>Isakson, Wilhelmina,</b> författarinna, född d.
7 Sept. 1809, uppträdde först år 1844 med
romanen <i>"Högadals Prestgård"</i>, som vann mycket
bifall, men hvaraf, tyvärr, för närvarande ej ett
enda exemplar finnes att i bokhandeln tillgå;
ett faktum, som aldrabäst tyckes tala för
arbetets värde. Boken utgafs på förlag af herr
Thomson, densamme som just vid den tiden tryckte
så många bland fru Carléns arbeten. -- Följande
året (1845) gifte mamsell Isakson sig med nu
mera framlidne prosten i Thoresund herr
Christian Gravallius, och frånträdde dervid helt och
hållet den litterära banan, för att egna sig
uteslutande åt qvinnans egentliga bestämmelse, den
af maka, mor och husmoder.

Enka 1861 och sedermera skiljd från
prostgården med alla dess bestyr, har prostinnan
Gravallius återupptagit sin för så många år sedan
nedlagda penna. Hon har skrifvit mycket, dels
anonymt, dels under åtskilliga pseudonymer, bland
annat en novell, med titel <i>"Albumet"</i>, en roman,
benämnd <i>"Upptäckten"</i>, m. m. -- Prostinnan
Gravallius författade äfven och utgaf af trycket,
ungefär samtidigt med "Högadals prestgård", en
liten novell, kallad <i>"Anna"</i>, som var mycket omtyckt
och till hvars uppkomst en sann händelse, timad
i författarinnans närhet, gifvit anledning. Den
innehåller en sann och lefvande målning af det
slags aristokrati, som nästan öfverallt påträffas
bland Sveriges allmoge och som gör att ett rikt
bondfolk aldrig vill gå in på att låta sin son
eller dotter ingå äktenskap med en fattig
tjenstepiga eller dräng, eller för öfrigt <i>någon</i> fattig
person, såsom af torpareklassen o. s. v. --
Beskrifningen härom är både träffande och rörande och
med en lätt penna framställd, liksom
författarinnans alla öfriga arbeten.

<b>Isberg, Sofia,</b> född d. 28 Februari 1819 i
Säby socken i Småland, är en bland våra ännu
lefvande konstnärinnor. Hon bor med sina
föräldrar i Motala köping, der fadern idkar
svarfvareyrket. Hennes utomordentliga skicklighet i
träsnideri väckte år 1847, då hennes namn först
blef kändt, en allmän sensation i hufvudstaden,
der ett af henne skuret piphufvud, förevisadt på
slöjdexpositionen derstädes, ådrog sig de
åskådandes först uppmärksamhet, sedan beundran.
Den utmärkta konstnärsskicklighet, som förrådde
sig i detta arbete, röjde nogsamt, att den, som
förfärdigat det, var en icke vanlig arbetare, och
huru mycket mer förvånades man ej, då man
fick veta att konstnären var en flicka långt ner
i en undangömd vrå i landsorten, ett naturbarn,
som till lärmästare hade blott sin egen glödande
fantasi. Hennes piphufvud ansågs derför i
dubbelt hänseende såsom ett kuriosum och ingen
nekade, att det ju utgjorde en af
slöjdexpositionens yppersta prydnader.

Man gjorde sig närmare underrättad om
konstnärinnan och förnam då, att det
meranämnda piphufvudet, så väl som alla hennes öfriga
arbeten -- ty hon hade förfärdigat många --
voro utförda efter ritningar, som hon haft
tillfälle se, ty sjelf hade hon aldrig fått lära rita.

Samma år förevisades ock ett annat och ännu
beundransvärdare arbete af Sofia Isberg,
nemligen tvänne taflor, dem konung Oscar köpte. De
voro bildade efter professor Sandbergs
kompositioner, föreställande Gustaf I i Dalarne och
utförda med stor skicklighet.

Till den sednaste verldsexpositionen i
London 1862 sändes ett af Sofia Isbergs hand
förfärdigadt, i trä skuret cigarr-etui, i form af en
bägare, stående på en liten piedestal. Sjelfva
bägaren är ej högre eller vidare, än att en bundt
cigarrer jemnt och nätt får rum deruti, och dock
rymmes på detta lilla omfång kejsar Napoleon I:s
hela triumftåg. -- Man ser der kejsaren, hvars
anletsdrag och drägt äro naturtrogna, åkande på
en med fyra hästar förspänd char, efterföljd af
en mängd trupper, med fanor och andra krigiska
emblemer. Honom till mötes komma rådsherrar,
med nycklar, burna på hyenden. För öfrigt
förekomma en mängd andra figurer, såsom genier,
dufvor etc.

Äfven förevisades, för några få år sedan, i
herr Hammers butik vid Fredsgatan, ett
konststycke af den redan sedan länge bekanta och
berömda träsniderskan i Motala. Det var en
dryckeskanna, skuren ur ett helt stycke masur
och utan ringaste limning eller skarf. Nämnda
kanna hade 11 tum i höjd och 23 dito i omkrets,
och för att kunna tömma den fordrades i
sanning en vikingatidens dryckeskämpe. Vi tillåta
oss, i och för noggrannhetens skull och för att
göra vår beskrifning åskådligare, att dertill låna
det som står att läsa om konstverket i
Illustrerad Tidning för den 18 Januari 1862:

"Kannan utgör ett rikt parti af arabesker
och löfverk, dels flätande sig omkring och dels
förenande flera medaljonger, framställande
scener ur den förste Napoleons historia. Emellan
detta löfverk framtitta öfverallt allegoriska
figurer och emblemer, alltsammans utfördt med en
konstskicklighet, som väcker beundran, helst när
man vet, att hon, som utfört detta, aldrig tagit
ringaste undervisning, utan endast arbetat på
egen hand och utan att hafva haft något annat
att följa, än sin egen fantasi och smak, hvad
det helas anordning beträffar. Hvad angår de
historiska scenerna, så har hon naturligtvis haft
några planscher att gå efter. -- Men man kan
göra sig en föreställning om det hela, när man
får höra artister med mångåriga studier och
grundliga insigter i yrket förklara, att de
knappast ville skära en enda af dessa medaljonger
för 500 rdr. -- Om Sofia Isberg begärt och fått
100 rdr för hela arbetet, så är det troligtvis
snarare för mycket än för litet tilltaget."

En af vårt lands utmärktaste skulptörer,
professor Qvarnström, reste år 1846 till Motala,
för att göra Sofia Isbergs personliga bekantskap.
Han ville se till hvad som kunde göras för
utvecklingen af de förvånande naturanlag, hvaraf
så väl han som hela allmänheten sett så lysande
prof. Professorn uppmanade Sofia att flytta till
Stockholm och lofvade godhetsfullt att draga
försorg om så väl hennes uppehälle, som
hennes undervisning, under vistandet i hufvudstaden.
Hon samtyckte -- eller rättare -- hennes
<i>föräldrar</i> samtyckte, å hennes vägnar, och Sofia
Isberg såg sig snart inom hufvudstadens murar, i
en verld af lif och rörelse, så olik den, hvarvid
hon var van.

Nu skulle med allvar någonting göras för
det rikt begåfvade naturbarnet, af hvars
undervisning och <i>rätta</i> ledning på konstens bana man
lofvade sig så mycket. Professor Qvarnström
åvägabragte en subskription till förmån för henne,
och det med de bästa resultater. H. M.
drottning Josefina behagade dessutom tillerkänna henne
en pension af 200 rdr årligen.

Allt var nu på det fördelaktigaste ordnadt
för den unga konstnärinnan. Man hade lyckats
få en treflig bostad åt henne, och skickliga
lärare, till utvecklande af hennes medfödda anlag,
voro redan valda, då professor Qvarnström en
dag, till sin stora bestörtning, erhöll från henne
ett bref, med underrättelsen att hon nödvändigt
ville begifva sig tillbaka till hemmet. Han
skyndade naturligtvis till henne, för att förnimma
orsaken till denna hennes plötsligt påkomna idé,
och fick då veta, att föräldrarne saknade henne,
att modern ej ville lemna Motala och att Sofia
ej ville lemna sin mor. Alla föreställningar, alla
öfvertalanden förblefvo såsom spillda på klippan:
hennes beslut att lemna allt och återvända till
sin torftiga hydda var fast och orubbligt. Hon
bönföll, att herr professorn måtte återlemna
penningarne till dem, som gifvit dem; hon ville icke
deraf ha en enda skilling. Äfvenså afstod hon
villigt och för alltid från den henne utlofvade
kungliga pensionen, endast hon finge lemna
hufvudstaden, för att återvända till det saknade
hemmet.

Sofia återvände sålunda till Motala,
föredragande ett stilla och fridfullt hem framför
verldens ära och rykte.

Vid industri-expositionen i Malmö, i Aug.
1865, fick hon en silfvermedalj för sina
träsniderier, som voro fint och vackert utförda,
isynnerhet de fristående figurerna.

<b>Isgerd,</b> så hette en dotterdotter till Ragnar
Lodbrok. Hans dotter Oluwa, eller Olufa, blef
gift med Steinar, en engelsk herre, som bodde
på Borgås eller Buresås slott i Blomskog i
Wermland. Hon blef stammoder för norska
konungarne Olof Tryggvason och Olof den Helige.
Hennes och herr Steinars dotter Isgerd blef gift
med Thor, som var den förste jarlen i Wermland.
<b>J.</b>

<b>Jakobsdotter, Christina,</b> som blef stammoder
för flera adliga ätter, var först gift med smeden
i Örebro Nikodemus Ahusen, hvilken tillika var
handelsman och rådman i nämnde stad. -- När
Christina Jakobsdotter blef enka, 1597, gifte hon
om sig, och det med Michael Danckwardt, en af
sin förre mans fordne arbetare, som sedan blef
faktor för gevärsfaktoriet i Örebro. -- Hon hade
med Nikodemus Ahusen flera barn, af hvilka det
äldsta, sonen <i>Johan</i>, slog sig på studier och blef
en utmärkt lärd man. Han öfversatte Euclides
på svenska och arbetade mycket i samma rigtning. 
År 1636 blef han adlad och antog dervid
namnet Lilljeström. Uppmärksammad af
regeringen steg han allt mer på ärans trappa, blef
president i Stadskansliet och var vid sin död, 1657,
president i pommerska regeringen. -- Hans
halfbroder, Christina Jakobsdotters son i sednare
giftet med faktorn Danckwardt, hette <i>Claes</i>
(Anrep benämner honom Niclas) och lofvade i början 
ingenting, hvarken godt eller stort, utan gaf
snarare rätt många skäl till den tanken, att han
skulle bli sina föräldrars sorgebarn. Han var
en yr och öfverdådig yngling, som hade många
bullersamma äfventyr, tills han ändtligen blef
soldat. Men han hade klokhet i hufvudet och
styrka i armen, så att han tjenade upp sig, och
det ända till general-löjtnant. -- Äfven han blef
adlad, hvarvid han bibehöll sin fars namn
Danckwardt, men lade till detsamma broderns adliga
namn Lilljeström, så att det blef Danckwardt-Lilljeström. 
-- Såsom något egendomligt i Danckwardtska 
slägten vilja vi äfven tillägga, att en
Joachim D., som var borgmästare i Nyköping,
blef gift 3 gånger och hade 29 barn, och
dennes son Peter blef också borgmästare, men i
Norrköping, samt var äfven 3 gånger gift och
hade lika många barn, eller 29 stycken. Joachim
D. hade en egen trivialskola i sitt hus för barn
och barnbarn, af hvilka 88 lefde vid hans död 1648.

<b>Jakobsdotter, Greta.</b> På Danmarksholmen, en
holme vid inloppet till Skurösund, omkring en
mil från Stockholm, bodde ännu år 1831 en
torpareenka Greta Jakobsdotter, född i Westmanland
år 1728. Hon och hennes man utgjorde de enda
invånarne på den lilla holmen. En dotter,
deras enda barn, afled vid 10 års ålder. Efter 32
års sammanlefnad drunknade mannen, och enkan
qvarbodde sedan under en lång följd af år på
holmen, der hon tillbragte ett verkligt eremitlif,
helst under vintern, då hon sällan besöktes af
någon. Hennes sällskap bestod af en get och
en katt, hvilka hon likväl måste göra sig af med,
i anseende till brist på föda åt dem. Geten
slagtades derför; men med katten lyckades
dränkningsförsöket ej bättre, än att han räddade sig
och återvände hem till sin matmoder. Gumman,
som häruti trodde sig se Guds finger, beslöt att
icke skilja sig vid den trogne vännen och
hädanefter aldrig döda något djur. Hennes föda
bestod för det mesta af bröd och potates, och
hennes dryck var vatten. Saltvaror kunde hon icke
förtära, utan bortgaf vanligtvis genast hvad hon
af sådana stundom erhöll till skänks. Hennes
sömn var under de sista åren till det mesta blott
ett slags stilla slummer. Af brist på ljus måste
hon tillbringa de långa höst- och vinteraftnarne
i mörkret, utan att, i sin enfald och frihet från
alla passioner och begär, plågas af den förnäma
verldens sjukdom: ledsnaden. År 1835 flyttades
hon, i anledning af en påkommen sjuklighet,
öfver till fasta landet, till en annan gumma, för
att ega något sällskap. Hon hemtade sig likväl
från denna sjukdom; men ovanan vid umgänge,
en förändrad diet, smaken för kaffe, som hon
här hade tillfälle att oftare erhålla och som hon
förut högst sällan njutit, undergräfde hennes
helsa, så att hon afled följande året, 107 år
gammal.

<b>Jakobsson, Agnes Galathé.</b> Lyrisk 
skådespelerska; född i Stockholm 1837; elev af Julius
Günther; fullkomnade sin musikbildning vid
konservatoriet i Prag 1857; återkom till fäderneslandet 
1862; engagerades följande året vid Kongl.

theatern i Stockholm; har äfven uppträdt
derstädes som konsertsångerska.

<b>Jansdotter, Maja,</b> var i det fall märklig, att
hon aflade sitt köns drägt och antog manskläder. 
Ekholm anför i sina <i>"Svenska Kyrkohandlingar"</i> 
Kongl. Svea Hofrätts och Svenska Senatens
dom år 1706 öfver en piga, vid namn Maja
Jansdotter, som förklädd i karlkläder förrättat
klockare-sysslan i Lofö församling på Svartsjölandet
och derför blifvit dömd till åtta dagars vatten
och bröd samt uppenbar kyrkoplikt. -- Vi kunna
anföra flera exempel på qvinnor, hvilka klädt
sig i karlkläder och till och med bevistat krig.
Sålunda berättas, af ett åsynavittne, om en qvinna,
som på 1740-talet gått omkring på Stockholms
gator och hvilken kallades <i>ryttaren</i>, klädd i en
gammal ryttarerock öfver kjortlarne; hon lärer
hafva bevistat norska kriget och derför fått spö.
-- Fröken <i>Fredrika Stålhammar</i> (se detta ord)
var en amazon, som äfven bar karlkläder, var i
krig och gifte sig med en annan qvinna. --
<i>Lisbetha Olsdotter</i> (se detta ord) hade äfven, klädd
i karlkläder, varit i krig och gift sig med en
annan qvinna, men för allt detta blef hon 
halshuggen. -- För omkring 30 år sedan såg man, vid
Oxtorget i Stockholm, en qvinna sitta i ett
pepparkaksstånd med tapperhetsmedalj på bröstet.
Denna qvinna hade varit gift med en gardist --
såsom man vill påminna sig -- vid namn
Hagström. Hon fann ensamheten odräglig, då
mannen gick ut i kriget 1788. Fördenskull lät hon,
förklädd till karl, inskrifva sig vid flottan.
Under ett besök, som amiralen Stedingk gjorde på
ett af skeppen i Finska viken, kallade han på
sin ordonnans "Hagström!" hvarvid denne framkom, 
men också från en annan sida hans hustru,
som bibehållit mannens namn och trodde sig
påropad. Båda studsade vid anblicken af hvarandra, 
men händelsen blef oförklarad, endast känd
genom hustruns berättelse i sednare tider. Men
längre fram under kriget blef hon blesserad i en
allvarsam sjöstrid, samt af sitt närmaste befäl
tillsagd att under däck låta förbinda sig, hvilket
hon likväl undvek till dess hon fick en ny
blessyr -- i bröstet -- då hon, ehuru motvilligt --
fördes ned till förbindning, hvarvid hennes kön
upptäcktes. Först på äldre dagar blef förhållandet 
åter omhandladt. Stedingk hade, under
kriget, lofvat anmäla henne till belöning, men
saken hade kommit i glömska. Nu blef den
genom presterskapet vid Sva Lifgardet åter
omnämnd. Stedingk erinrade sig händelsen.
Tiderna voro förändrade. Hustrun erhöll af
konung Carl Johan den ofvannämnda belöningen.
Vid hennes begrafning visades henne militärisk
honnör, i det att ett korporalskap från gardet
följde henne till grafven och der aflossade en
salfva. -- <i>Brita Olofsdotter</i>, enka efter Nils
Simonsson, tjente som finsk ryttare i Liffland och
blef skjuten i kriget. Konung Johan III skref
härom d. 16 Juni 1569 till Gabriel Christiernsson, 
med befallning att han skulle ransaka derom, 
samt att hennes innestående sold skulle
utbetalas.

<b>Janse, Fanny,</b> dotter af postmästaren i
Örnsköldsvik J. Då vi upptagit i detta arbete de
qvinnor, som först kunnat bryta en ny väg för
sin utkomst, såsom t. ex. den första som blifvit
antagen till orgelnist och telegrafist, så nämna
vi äfven här den första qvinna, som blifvit
förestånderska för en postinrättning i Sverige.
Mamsell Janse blef nemligen af Generalpoststyrelsen
d. 9 Febr. 1865 utnämnd till förestånderska för
Bjästads poststation i Norrland. Aftonbladet
yttrar härom: "Med synnerligt nöje helsa vi detta
första steg till genomförandet af den redan förut
i teorien antagna grundsatsen, att fruntimmer
böra kunna anställas i dylika befattningar."

<b>Janson, Maria,</b> fru, eller som hon mer
karakteristiskt kallades efter sin boningsort:
<i>Kisa-Mor</i>, var en qvinna af folket, som genom sin
verkningskrets varit känd, åtminstone till
namnet, i hela Sverige. Maria föddes 1791 i
Hardemo socken på hemmanet Qvarntorp, som för
omkring 70 år sedan egdes af Marias fader, en
välmående bonde vid namn Jan, allmänt kallad
<i>Läke-Jan</i>. Af sina fäder hade Jan ärft flera
urgamla recepter, hvilka satte honom i stånd att
behandla de vanligare förekommande sjukdomarne, 
hvarför han äfven var flitigt eftersökt af
allmogen der i trakten, och verkställde mer än en
lycklig kur, som inom kort förskaffade honom en
vidsträckt praktik. Till denna ärfda skatt af
kunskaper inom läkekonstens område lade ett långt
lifs erfarenhet ett icke obetydligt förråd af
vetande, så att den gamle Jan de sednare åren af

sitt lif allmänt ansågs som den bäste och rätte
jordiske hjelparen i nöden. Några märkliga
resultater af hans skicklighet har traditionen ej
förvarat; dock är det säkert, att äfven han
lefvat en lång tid i tacksamt minne hos mer än en,
hvars helsa han återställt. Hans dotter Maria
uppväxte under faderns ögon, ett dagligt vittne
till hans utöfning af läkarekonsten. Denna
omständighet, jemte ett inom slägten ärftligt anlag
för denna konst, får man tillskrifva den tidigt
hos Maria väckta hågen att vara sin fader
behjelplig vid hans kurer. Den lilla flickan visste
intet nöjsammare, än att i tysthet lyssna till de
råd Läke-Jan gaf sina patienter, och härigenom
fastnade mycket i det späda minnet. Sin första
kur verkställde hon på en bonde, som afbrutit
benet. Utan faderns vetskap spjelade hon det
och anlade ett ordentligt förband derå. Fadern
fann det mycket väl gjordt; men dottern fick
likväl uppbära handgripliga tillrättavisningar af
honom. Hon hade beslutat att lefva ogift; men på
faderns befallning gifte hon sig med en ung
hemmansegare, Anders Olsson, och i följd häraf
afhöll hon sig från all praktik i läkarekonsten, till
dess det mindre lyckliga äktenskapet föranledde
en skiljsmessa, hvarefter Maria Janson åter
började sin praktik. Hennes farmaceutiska
kunskaper voro visserligen ej vidsträckta; men det
fordrades ej heller för hennes sätt att gå tillväga;
hennes läkemedel voro alltid de enklaste, sällan
begagnade hon mer invecklade komposita, och
anlitade alltid vid sådana tillfällen den närmast
boende apothekaren.  År 1814 nedsatte hon sig
på en liten egendom Katrineberg, i Horns
socken af Östergöthland, hvartill Kisa var närmaste
gästgifvaregård, dit hon i början vanligen stämde
rådfrågande patienter sig till möte och hvaraf
hon fått sitt rikskunniga tillnamn af Kisa-Mor.
Till och med från hufvudstaden anlände
personer, för att af henne hemta råd och hjelp, 
särdeles var detta fallet åren 1824 och 1825, och
föranledde hennes resa till Stockholm det
sednare året, der hon fick förmånen att ådagalägga
sin skicklighet inom de högsta kretsar i
samhället. Detta så allmänna förtroende hade till
följd hennes examinerande af Stockholms läkare
och Sundhets-Kollegii härpå grundade tillstånd
för Maria Janson att utöfva läkarekonsten. --
Man vet huru föga en examinerad läkare
fördrager "qvacksalfvare". En af de strängaste i det
afseendet reste ned till den ryktbara hustrun,
för att forska efter beskaffenheten af hennes
påstådda insigter. Han återkom derifrån med den
förklaring att, "ehuru det var stor skada för
henne att hon saknade vetenskaplig
underbyggnad, hade hon likväl naturliga egenskaper som
ersatte mycket deraf. Hennes genie, hennes
högre instinkt och "läkare-öga" gjorde henne
dugligare än mången examinerad". -- Maria
Janson var för öfrigt en rask husmoder.
Praktisk jordbrukare, visade hon sig ega förmåga,
framför mången karl, att bedöma hvad som
erfordrades för att upphjelpa en vanskött jord.
Snickra, timra och smida voro yrken, för hvilka
hon ej var främmande. Att hon rikligen
belönades för sin praktik torde kunna slutas deraf,
att, då hon afled, i början af år 1842,
efterlemnade hon en förmögenhet af 50 till 60,000 rdr,
oaktadt hon älskade vällefnad, ett godt och väl
försedt bord.

<b>Jansson,</b> pastorska. En af de första
pastorer, efter reformationen, i Korreby pastorat uti
Bohuslän var Anders Jansson. Han ifrade
mycket mot folkets vidskepelser, hvarför det ofta
tillstängde kyrkan för honom. Men ännu svårare
förföljelser led han för sin hustrus skull, emedan
bönderna ansågo en prests giftermål, hvilket är
förbjudet i den katholska kyrkan, för en oerhörd
och himmelsskriande synd. Hon vågade aldrig
visa sig i kyrkan för böndernas raseri; de
ansågo henne för "ett af den onde utsändt spöke,
som ingaf presten allt hvad han hade att
föredraga", och hotade att stena henne till döds.

<b>Johanna Margaretha,</b> markgrefvinna af
Baden Hochberg, blef vid 17 års ålder, 1640, den
namnkunnige fältmarskalken Johan Banérs tredje
fru. Då Banér fått hennes faders samtycke, lät
han, i glädjen deröfver, sin sällhet förkunnas af
kanonerna i lägret, hvarvid folket i Cassel och
de dertill gränsande byarne trodde fienden vara
i annalkande och skyndade i kyrkorna, att bedja
Gud om framgång för Banérs vapen. -- En
sednare biograf förtäljer ock, att fältmarskalk
Banér, fastän då redan en man af stadgad ålder,
var så ytterligt förtjust i sin unga brud, att han
för sin kärlek glömde allt annat, talade, då han
var i lägret, om ingenting annat, än den tjusande
prinsessan Johanna Margaretha och ej sällan
blottställde sig för personliga faror, endast för
att få se en skymt af den älskade. Det oaktadt
betedde han sig vid sitt bröllop så värdigt en
hjelte och synnerligast värdigt det stora namn
han bar, att då, midt under pågående
vigselceremoni, den underrättelsen inlopp till slottet
Arolt, att hans värste fiende, den kejserlige
generalen Piccolomini, brutit upp, för att under
fältherrens frånvaro angripa svenskarnes läger,
han genast skyndade, hufvudstupa, från brud,
prest, slägtingar och alltsammans, för att ila till
härens undsättning. -- Icke förrän all fara var
för den gången skingrad hemtade han sin unga
brud, som i lägret mottogs med militärisk
honnör, hvilken troligen blifvit högst få
fruntimmer egnad, nemligen med två kanonsalfvor från
en i slagtordning uppställd här. Detta sista
äktenskap, så lyckligt för den förtjuste
fältmarskalken, varade dock endast helt kort, ty han dog
följande året, 1641. Hans unga enka,
prinsessan Johanna Margaretha, gifte sig sedan med
riksrådet och guvernören i Reval Henrik von
Thurn, som d. 20 Aug. 1656, vid Rigas
belägring, i ett utfall fick hufvudet afhugget, hvilket
czaren Alexius Michaelovitz, i en låda, fodrad
med rödt taft, inskickade i fästningen till hans
gemål, markgrefvinnan. Tvänne dagar efter
utfallet fick hon mannens lik sig tillsändt genom
en ryttmästare, hvilken derför erhöll 100
dukater. Hon var född 1623 och dog utan barn
1691.

<b>Jonsdotter, Bengta,</b> biskop Knuts syster, gaf
1408 Frägetorp och en qvarn i Kisa socken i
Östergöthland, för sin själ, till Capella
Visitationis. Detta kapell var beläget i Linköping, och
ännu under Rhyzelii tid funnos några gamla
ruiner qvar deraf.

<b>Jonsdotter, Brigitta,</b> gaf 1329 en qvarn vid
Thorshaga (sedan Thorshälla) till Wårfruberga
kloster på Fogdön.

<b>Jonsdotter, Inga Elisabeth.</b> Hennes <i>"Gudeliga
syner och uppenbarelser"</i> äro tryckta 1858 hos
Törneqvist i Norrköping och 1860 hos
Sundvallsson i Upsala, 4:de uppl., med porträtt.

<b>Jonsdotter, Ingeborg,</b> till Ryda, gaf 1368 till
Kalmar nunnekloster tvänne landtegendomar, Morhestad 
och Skyttla, i Höreda socken, vid tillfället af hennes 
dotter Ramborgs invigning till nunna
i nyssnämnda kloster.

<b>Jonsdotter, Margaretha,</b> hustru till
nämndemannen och skattebonden Henrik Jakobsson i
Bentzeby i Luleå socken af Westerbottens län,
hade den hedern att blifva moder och farmoder
åt ej mindre än fyra erkebiskopar. Hon blef
enka 1654 och hade i sitt äktenskap en son,
<i>Erik</i>, som studerade till prest och som antog
namnet Benzelius, efter Bentzeby, der han var
född, steg gradvis och slutade med att vara Svea
rikes erkebiskop. Han var konung Carl XII:s
lärare i theologi och kyrkohistoria. Märkligt är,
att tre af hans söner, som alla egnade sig åt
det presterliga kallet, också blefvo erkebiskopar,
en efter annan. -- Stammodern Margaretha
Jonsdotters tvänne andra sonsöner blefvo adlade till
Benzelstjerna. En af dem var landshöfding och
i den ätten har man sedan haft tvänne biskopar.
-- Man må med skäl förundra sig öfver, att från
detta bondepar så nära polcirkeln se så många
utmärkta män härstamma, och det inom en så
kort tid, och man söker förgäfves ett motstycke
dertill i någon annan bondeslägt inom Sverige.

<b>Josefina Maximiliana Eugenia,</b> Sveriges och
Norriges drottning, född i Milano den 14 Mars
1807, under den mest lysande perioden af
hennes styf-farfaders, Napoleon I:s, verldsvälde.
Hennes fader Eugène Beauharnois, Napoleons
adopterade son, regerade då för tiden i norra Italien,
under titel af vice-konung. Huru han regerade
bevisas bäst af den minnespenning som slogs
öfver honom med afseende på hans styrelse. Att
sådana minnespenningar af smickret erbjudas
långt utom sanningen är väl tillräckligt bekant,
men här var förhållandet annorlunda. Napoleons
makt blef bruten och Eugène lemnade sitt
vice-konungadöme. <i>Sedan</i> han var borta, präglade
ett tacksamt folk medaljer med inskrift: "Åt den
som fört en vördnadsvärd styrelse". Ärfd
ädelhet kan hafva öfvergått på den höga dotter, åt
hvilken det var beskärdt att ur de stora
politiska hvälfningarne stanna på en thron -- den
enda som bekläddes af en revolutionens son,
under det att alla öfriga krönta personer, som
utgått ur den Napoleonska rörelsen, blifvit
återförvista till det enskilda lifvet.
Drottning Josefinas moder var prinsessan
Amalia Augusta, dotter af konungen i Bayern
Maximilian Josef.

Konung Carl XIV i Sverige, hvars dynasti,
genom ödets underbara skickelse, kom att
efterträda Wasahuset, hade blott en son, arfvinge
till den thron, som hans fader genom sina
utmärkande egenskaper blifvit kallad att intaga.
Denne prins, med det Ossianska namnet Oscar,
född år 1799, valde till gemål furstinnan
Josefina af Bayern. Hon förmäldes den 19 Juni 1823
per procuram, och hitkom, helsad af det
svenska folkets varma förhoppningar -- dem hon
också sedermera icke svikit.

Redan många år före hennes gemåls
uppstigande på thronen hade hon skänkt landet fyra
söner till trygghet för ättens bibehållande i landet.

1)  <i>Carl Ludvig Eugène</i> (sedermera konung
Carl XV), född den 3 Maj 1826.

2)  <i>Frans Gustaf Oscar</i>, hertig af Upland, f.
d. 18 Juni 1827, död d. 24 September 1852.

3)  <i>Oscar Fredrik</i>, hertig af Östergöthland, f.
d. 21 Jan. 1829.

4)  <i>Nicolaus August</i>, hertig af Dalarne, f. d.
24 Augusti 1831; och

5)  prinsessan <i>Charlotta Eugenia Augusta
Amalia Albertina</i>, f. d. 24 April 1830.

Efter ett trettiosexårigt äktenskap afled
hennes gemål konung Oscar. Under den långa
tiden af detta äktenskap hade drottning Josefina
tillfälle att göra sig känd af Sveriges folk, som
hos henne beundrat stora egenskaper, både i
afseende på samhällslifvets och på hennes egna
husliga förhållanden, i hvilka sednare hon
erkännes hafva utmärkt sig genom qvinlig storhet.

Näst Catharina Jagellonica (hvars trofasthet
hon ådagalade) har ingen annan svensk
drottning så högt uppfattat sina pligter såsom maka,
och kanske ingen, så stödd af sin tro, så med
tålamodets kraft motstått vidriga ödens slag.
Hennes gemåls sjuklighet år 1852 och hennes af
henne sjelf såsom af hela svenska folket så högt
värderade sons, prins Gustafs, plötsliga död
samma år, voro sådana olycksöden, som kunnat
förkrossa hvarje sinne som icke hade religionens
säkra tillflykt och stöd. Knappt var den
sistnämnda olyckan kommen, förrän också den
andra inträffade -- att konung Oscar föll i en
ganska svår och långvarig sjukdom, der hans
drottning, huld, vaksam och outtröttlig såsom en
maka i enskilda lifvet, uthålligt underkastade sig
mödorna utaf en eljest uttröttande vård. Vi
vilja här låna hvad som härom skrefs vid
tillfället af konungens tillfrisknande och vid den
allmänna illumination som Stockholms invånare
anställde för att fira denna glada förändring:

"Sveriges nuvarande konungahus,
omplanteradt från Söderns jord, kalladt genom
vördnaden för bragder och ett ädelt sinne, har funnit
trefnad i det gästvänliga Norden, och den gamla
stammen har skjutit starka grenar mot Nordens
himmel. Redan hade dessa förgreningar hunnit
till tredje slägtleden, aldrig störda utaf plötsliga
och oförväntade pröfningar, då, under året 1852,
liksom vid ett åskslag från öppen himmel,
olyckan och sorgen för första gången togo sitt läger
i konungaborgen. Den ene af konung Carl XIV:s
sonsöner nedsjönk på sjuksängen och snart
derefter i dödens famn -- af alla ansedd värdigare
att lefva för himmelen än för jorden. Det
slaget kändes djupt i svenskens hjerta, och kännes
ännu, fastän fäderneslandet endast liksom på
afstånd förnummit värdet af denna milda natur,
som tycktes utgöra, och som utgjorde,
förenings- och sammanhållningsbandet både inom
konungafamiljen och mellan denna och nationen.

"Genast efter denna olycka for ett hemskt
och hastigt rykte kring stad och land: 'Konung
Oscar hade farligt insjuknat'.

"Under långa veckor, eller månader, var oron
tecknad i mångens ansigte, uttalad af alla, när
helst ämnet förekom. -- -- -- -- 

"Ändtligen, vid jultiden, efter två månader
af orolig väntan, hördes trösteordet att
konungens sjukdom vändt sig. -- -- -- -- -- -- --
-- -- -- -- -- -- -- -- -- -- -- -- -- -- --

"I teckningen af det svenska tänkesättet för
sitt konungahus kan ännu lämpligen ingå ett
omnämnande af nationens tacksamhet och djupa
vördnad för sin drottning. Väl är det sannt att
denna vördnad icke så tillhör vår historia som
kärleken till regenten. Det qvinligt ädla, vare
sig på högre eller lägre platser, utgör mindre ett
föremål för offentligheten. Men om denna
vördnad icke tillhör historien, omfattar den likväl
här ett föremål förtjent af den högsta beundran.
Om den icke, såsom nu, framkallas af det
personligt upphöjda och stora, skulle den likväl
finnas, emedan svenskarne tillskrifva konungens
räddning en vård, som endast den finaste
ömhet kan besörja. Hvad svenska nationen
bergat, då den återfick sin konung, det har det
svenska hjertat skrifvit på dess drottnings
räkning, och det kommer aldrig att förgäta huru
denna drottning, med öfvernaturlig styrka,
hemtad från öfvernaturlig källa, från den djupaste
gudsfruktan, sjelf obruten, då modershjertat
hotade att brista, bibehöll besinning, rådighet, lugn
och förmågan att gifva lugn åt andra som voro
färdiga att duka under för ödets slag.

"Hvad denna drottning sålunda gjort för
den högsta af alla pligter, för en mängd
förenade och tungt bepröfvande pligter, det har
kommit fäderneslandet till godo; och detta
fädernesland, som också blifvit hennes, skall aldrig
förgäta den sednaste skänk, hvarigenom hon på
det sannaste sätt blifvit landets moder."

Efter år af stillhet hemsöktes drottning
Josefina åter af nya pröfningar. En långvarig
sjukdom började åter tära på konung Oscars
lifstråd. Hela nationen blef ånyo i tillfälle att se
den outtröttliga vård, som den sorgsna
drottningen nu åter öfvertog. Det är beundransvärdt
huru -- under åratal -- samma uthållighet
fortfor att vaka öfver lifsgnistan i den långsamt
slocknande lefnadslampan! -- År 1859 inföll
befrielsedagen, då konung Oscar afled, och hans
gemål, öfverlemnad åt saknaden, likväl desto
säkrare kunde finna en tröst i minnet af heligt
uppfyllda pligter.

Sedan denna tid har drottning Josefina
egnat sig åt omsorger som tyckas varit mest
lämpade för hennes egenskaper. Välgörenhet i stort
och i smått har varit den sysselsättning som
sedermera i ohämmadt mått uppfyldt hennes
stunder. Välgörenhetsföreningar, af henne instiftade,
och ännu flera sådana understödda, jemte en
nästan obegränsad enskild välgörenhet, synes
hafva upptagit hennes tankar och omsorg.

Den husliga lycka, som varit så allvarligt
störd, har åter fått makt att göra sig uppfattad
och bemärkt af detta ädla sinne, som i en
lycklig familjkrets uppbär lönen för fordna
ovärderliga moderliga bemödanden.

<b>Julia.</b> Drottning Christina hade under sitt
vistande i Rom en kammarfru med detta namn,
hennes farsnamn ha vi ej påträffat. Hon var en
person som kunde förutsäga tillkommande ting,
och drottningen kallade henne sin Sibylla. Kort
tid före drottningens död inkom Julia till
drottningen, hvilken stod klädd i en alldeles ny,
vacker klädning. Drottningen frågade henne då:
"Hvad tänker jag nu på?" Frun svarade:
"Drottningen tänker att blifva begrafven i denna vackra
klädningen"; hvarpå drottningen genmälde, att
det väl vore hennes tankar, men att sådant stode
i Försynens skickelse. Fru Julia sade då, att
drottningen skulle blifva svept i denna klädning,
att kardinal Azolini skulle kort derefter dö, och
straxt derefter påfven Innocentius XI, hvilket ock
allt inträffade.

<b>Juliana.</b> Denna prinsessa var nära
beslägtad med svenska konungahuset. Hennes mor
var den olyckliga prinsessan Eleonora Catharina
(se denna), som blef förmäld med Fredrik III,
hertig af Hessen-Eschwege. -- Juliana,
systerdotter till konung Carl X och köttslig kusin till
Carl XI, kom redan som barn hit till Sverige
och uppfostrades af drottning Hedvig Eleonora,
som ämnade henne till sin sonhustru. Men den
unga prinsessan bråddes alltför mycket på sin
mor, för att göra sig värdig den henne
tillämnade lysande lotten. Hon blef, i stället för
Sveriges drottning, en stackars fallen flicka. I en
öfverste Gustaf Helmer Lillje vid Lifregementet
förälskade hon sig, och följden blef en son, som
föddes 1672, uppfostrades hos landshöfdingen
G. A. von der Osten-Sacken och blef kallad
<i>Gustaf Gustafsson Lillje</i>. Hon sjelf flyttade bort
från hofvet till en vacker egendom, som
enkedrottningen skänkte henne och der hon hade sin
egen hofhållning, som drottningen bestod henne.

Men nu ville det sig icke bättre, än att
Juliana begick samma fel om igen, denna gången
med sin holländska kammarfrus son. Med
honom blef hon då ändtligen gift, sedan han fått
titel af <i>baron Liljenborg</i>, hvarefter de nygifta
flyttade öfver till hans fädernesland Holland, der de
nedsatte sig i staden Harlem. -- De lefde dock
der i stor fattigdom. -- Öfverste Lillje lärer
emellertid hafva dyrt fått plikta för sin
kärlekshandel med prinsessan; ty han var gift, och
straffades, enligt den tidens stränga lagar, med
landsflykt. -- Julianas dödsår uppgifves vara 1693.

<b>Juliana Elisabeth,</b> grefvinna af Erlach, dotter
af grefve Georg af E., och enka efter grefve
Georg Ludvig af Löwenstein, blef 1636 gift med
den namnkunnige fältmarskalken Johan Banér,
i hans andra gifte. Hon dog fyra år derefter,
1640, i lägret framför Saalfelt, samt berömmes
för stort förstånd och milda seder, och använde
sitt inflytande hos Banér att blidka vreden och
lugna stormen. Soldaterna, som i henne vördade
en moder, följde henne till grafven, och hennes
dödsdag var en sorgedag för hela hären.

<b>Juringius, Beata Maria.</b> Konsertsångerska;
föddes 1820 i Dagsbergs socken i Östergöthland;
elev af Siboni i Köpenhamn och Giuliani i
Paris. Hon har uppträdt på flera konserter så
väl i Paris, London, Berlin, Köpenhamn, som
sednast i Stockholm 1857 och 1865.

<i>Jönissadotter, Elin,</b> gaf 1477, fredagen före
hvita söndag (enligt katholska kyrko-ordningen),
till Helga Tre Konungars altare i Westerås
domkyrka sitt gods Ölsta i Holms socken af Upsala
län, till everldelig ego.

<b>Jönsdotter, Elisabeth,</b> gaf 1504 till Husaby
kloster, till everldelig ego, arfvegodsen Medelby
och Norresta i Hedemora socken, <i>"för sine sjels
åminnelse och sine föräldre, att der schal uppehalles
Gudstjenste till domen"</i>. Godsen återtogos af
slägten efter reformationen.

<b>Jönsson, Ingeborg,</b> dotter af borgmästaren i
Wadstena Petri J., blef nunna i Wadstena
kloster d. 25 Okt. 1495 och dog d. 28 Mars 1524.
Det anses för troligt att hon blifvit insatt i
kloster för sin kärlek till en ädling, Axel Nilsson
(Roos?), som ej fick gifta sig med en ofrälse
tärna. Hennes kärleksbref till A. N. utvisar
emellertid en hög bildningsgrad och utgör ett af
de skönaste prof af stilistisk färdighet, som man
kan vänta af den tidens nunnor. Ur detta
intressanta bref införa vi följande utdrag:

"Jag fick ej så ofta tala med dig eller skrifva
dig till, aldrakäraste glädje! Likväl har du mig
tillsagt, att jag aldrig skulle tvifla om din trohet,
och hafver jag af dig sådant alla dagar funnit
och är beredd, så länge jag lefver, att hålla mig
vid den trohetsed, som du mig tillsade S. Barbaræ 
afton. Om du visste, aldrakäraste vän,
huru jag sedan tänkt på dig, och huru mitt hjerta
har brunnit i mitt bröst, skulle du intet
förundra dig, om jag är så blek och vanskaplig, då
du får se mig. När jag speglar mig i den lilla
spegeln, som du mig sände, tycker jag mig vara
likare ett beläte, än en menniska. Du har, min
bästa fröjd, lagt dig djupt i mitt hjerta. Jag
djerfves för ingen, utan dig allena, bekänna, jag
förmår illa ända mitt Ave Maria eller läsa Pater
Noster, utan du kommer mig i hugen, ja, i sjelfva
messan kommer mig före ditt täckeliga ansigte
och vårt kärliga umgänge. Jag tycker, jag kan
icke skrifta mig för någon menniska härom, mer
än Maria, vår moder, och Brita, vår syster, och
himmelens  härskap. -- -- Du vet väl, att jag
med fri vilja och uppsåt aldrig dessa reglor
samtyckt. Mina föräldrar hafva väl min kropp i
detta fängelset insatt; men hjertat kan icke så
snart från verlden återkallas. Jag är en
menniska af kött och blod; det qvinliga kärilet är
svagt och bräckligt, som S. Paulus säger. Ibland
andra verldsliga ting tyckes mig intet så svårt
gå tillsammans, som det jag med dig, min skatt,
icke får lefva och dö. Du lärer väl komma ihåg
hvad jag sade, när jag första gången talade med
dig här i klostret, <i>att mig hvarken godt eller ondt
kunde vederfaras</i> för den bedröfvelse och hjertans
pina, som din frånvarelse mig förorsakat. Jag
skiljdes dermed från dig, och må du vara viss
derpå, att, om Gud skulle behaga taga dig
hädan, medan jag ännu är i lifvet, skall jag hålla,
det jag en gång lofvat, nemligen en begängelse
i mitt arma, sorgfulla hjerta för din själ intill
mina dödsdagar; hvar det sig ock tilldroge, att
jag dödde först, bed då Gud för min fattiga själ,
att vi må i himmelen råkas! Aldrakäraste hjerta!
Det tal, som du förde, då du såg mig först i
denna bonaden, må väl sönderspräcka mitt hjerta
och bröst. Jag vill intet annat hoppas, än att
du påminner dig de ord, jag samma gång sade,
då jag afdrog mina grå och svarta kläder och
sörjde det myckna goda jag miste, när jag miste
dig och ditt ljufliga umgänge. <i>Under dessa hvita
kläder ligger förborgadt ett af sorg svartnadt hjerta,</i>
fullt med bedröfvelse, tilldess det i svarta mullen
nedlägges. Men, så ofta jag tänker på dig,
aldrakäraste hjertans glädje, får jag en innerlig
hugsvalelse, menar mig, ehuru i detta fängelset,
vara hos dig i din famn och i lunden, der du
lekte för mig på harpan; det hafver jag sedan
med många tårar och suckar betänkt. De
kärliga sånger, som du sjöng -- minns du hvad du
sjöng? 'Fågeln sjunger så ljufligt i skogen, Men
sitter så bedröfvad i buren' -- det är nu skedt
som du sade. Jag må nu kallas en fattig fågel
i buren, som förr var en lustig fågel i skogen.
Min hjertans vän! Oansedt det var intet länge
sedan, tyckes mig den tiden vara fast lång, och
vill jag af hjertat utstå den pinliga döden, om
jag allenast en gång finge åtnjuta en sådan 
hugnad. -- -- Än minnes jag, huru du sade, när
jag satt på ditt knä, och du lekte på harpan,
att <i>förr skulle ditt hjerta sönderbrista ock förflyga
i så många stycken, som jag såg löfven på träden
i lunden, än det skulle mot mig förkolnas</i>. Så ofta
jag går in i trädgården och skådar på träden,
betraktar jag de härliga ord oss emellan. Jag
kan intet mer skrifva, pennan darrar i min hand,
hjertat flyger i mitt bröst. Gud gifve, du hade
en sådan kärlek! Men jag försäkrar dig, att
min kärlek och mitt lif skola på en gång
ändas." -- --


<b>K.</b>

<b>Kallstenius, Eva.</b> År 1840 trycktes i Westerås
ett arbete med följande titel: Juridiskt Gelerie
(obs. ej Galleri) af Juris Utr. Doctorinnan Eva
Kallstenii mognande försök i Juridiquen. Andra
Öppningen. (Det förutsätter att en Öppning förut
varit utgifven.)

<b>Kansteen, Gertrud,</b> enka efter borgmästaren
i Stockholm Folquinus Bracheles, grundade ett
S:t Andræ præbende i Stockholms Storkyrka, år
1370, hvilket blef stadfästadt genom konung
Christoffers bref, dat. Stockh. Sabb., infra
Octavos Ascensionis Domini, 1444. Fundationsbrefvet
finnes i Linköpings bibliothek.

<b>Karckman, Anna Henriksdotter,</b> äfven kallad
<i>Krackman</i>. En sägen är, att hon varit en skön
månglerskeflicka, som konung Carl XI i unga år
fått se på stadens torg, der hon sålde grönsaker.
Den täcka månglerskan, som uppmuntrades af
monarkens nådiga blickar, tog sig dristigheten
att presentera honom några utvalda bär, hvilket
lade grund till en så nådig bekantskap, att
konungen några månader derefter fann sig
föranlåten att förse flickan med en man, som med
sitt namn kunde öfverskyla den kärlekspant,
konungen ej ville erkänna som sin. Till nämnda
flickas blifvande man utsågs Axel Aulævill,
dåvarande notarius vid Stockholms magistrat, och
af denna hans första hustru, Anna
Henriksdotter Krackman, föddes <i>Peter Aulævill</i>, som 
påstås varit på förenämnda sätt naturlig son af
Carl XI.

Adeliga stamfadern Peter A. blef
justitieborgmästare i Stockholm. Han hade ständigt
den fåfängan, att vid hvarje tillfälle kalla sig
drottning Ulrikas broder, och så ofta han som
borgareståndets talman, hvilket han var 1734,
1738, 1740, 1742 och 1746, hade företräde, kysste
han alltid tre gånger med en dristig
ömhetsbetygelse drottningens hand. -- Fryxell hyser den
åsigt att konung Carl XI visade nästan ingen
böjelse för det vackra könet, och anser hans
kärlek till Anna Karckman för föga trolig.

<b>Karsten, Elisabeth Charlotta,</b> född i
Stockholm 1789; en konstnärinna, som erhöll sin
första undervisning af prof. Carl Johan Fahlcrantz,
men utbildade sedermera sjelf sin landskapsstil;
har utmärkt väl kopierat åtskilliga landskap i
olja, efter Ruysdael och andra. Hon blef gift
med ryske generalen Simeon Kachanoff, och
afflyttade med honom till Kauba i provinsen
Dagestan, der hennes man var anställd vid
Astrachanska grenadiererna och derjemte chef för
topografiska kåren.

<b>Karström, Petronella,</b> var gift med den qvicke
och aktade komminister Anders Svanér i
Gunnarsskog och Ny, som dog 1810. Hon hade en
oförskämd benägenhet att processa med alla
menniskor, med hvilka hon kom i någon beröring.
Hon anklagade inför rätta den samvetsgranne
prosten Lagerlöf, att han sökt inge henne
förgift. För denna sanningslösa beskyllning
dömdes hon till döden, men Kongl. Maj:t mildrade
domen till 28 dygns fängelse vid vatten och bröd.

<b>Karth, Brita.</b> Tvänne med detta namn hafva
bidragit att öka antalet af adliga personer, ehuru
de sjelfva voro oadliga.

Den första Brita Karth uppgifves hafva
varit prins Gustafs, Erik XIV:s olycklige sons,
älskarinna; andra uppgifva att hon var ordentligt
gift med prinsen, med hvilken hon haft fyra
barn. Från äldste sonen, <i>Lars</i>, härstammar
friherrliga ätten Eldstjerna, som utdog 1758, och
från den andre sonen, <i>Samuel</i>, adliga och
friherrliga ätterna Stjerneld, hvaraf den sednare ätten
fortlefver; det synes häraf, att Wasablod rinner
i dess ådror.

Den andra Brita C. Karth har blifvit sorgligt
ryktbar derigenom, att hon den 4 Mars 1865
blef ihjälskjuten, i Stockholm, af sin dotterson,
grefve <i>Alfred Robert Cronhielm</i>, som då var 24
år. Han är egentligen en oäkta son af Brita
C. Karths dotter, <i>Christina Charlotta</i>, och föddes
1840; men genom mormoderns åtgörande och
lockad af penningar gifte sig furiren vid Nerikes
regemente grefve Axel Fredrik Cronhjelm 1847
med Christina Charlotta och erkände hennes 7
år förut födde son som sin egen samt adopterade
honom; således blef han inlurendrejad i ätten,
fast intet Cronhjelms blod flyter i honom. Den
olycklige är nu dömd till lifstids fängelse för
sitt brott.

<b>Kaulbars, Fredrika Sofia Carolina,</b> dotter af
general-majoren Lars Fredrik von K., föddes
1782. Hon var en ung, intagande, vid konung
Gustaf IV Adolfs hof tjenstgörande, hoffröken,
som ådrog sig konungens vrede, emedan hon,
efter ett nära umgänge med en ung baron
Fredrik Ulrik Stackelberg, befann sig i sådana
omständigheter, att hon ej mera kunde visa sig på
hofvet. För att göra ett slut på dessa vid
hofvet dittills så vanliga uppträden, kallade
konungen baron Stackelberg till sig samt befallte
honom i stränga och förebrående ordalag att
genast gifta sig med fröken Kaulbars.
Naturligtvis lydde baronen, men med sådan motvilja, att
han ögonblicket efter vigselceremonien, d. 8 Okt.
1805, lemnade bröllopssalen, med den
förklaringen, att han aldrig mera ärnade mottaga eller
se sin unga hustru, hvars tårar och böner voro
lika otillräckliga att qvarhålla honom, som alla
de närvarande bröllopsgästernas. Sonen <i>Berndt
Fredrik</i> föddes samma år och dog året derefter,
1806. -- Stackelberg gick i rysk tjenst och gifte
om sig med M. M. E. Heintzius, med hvilken
han hade tvänne barn. Hans första fru, von
Kaulbars, dog d. 11 Maj 1806, ett år efter
bröllopet, måhända af sorg och grämelse.

<b>Kax, Anna,</b> dotter af kyrkoherden i Tuna uti
Roslagen Erik K. och syster till
superintendenten i Mariestad Matthiæ Marci Mollthæi hustru,
blef gift d. 2 Juni 1594 med den namnkunnige
kyrkoherden i Nor, Erlandus Gudmundi. Från
dessa föräldrar härstamma öfver 5000 ättlingar,
hvaröfver slägttabeller finnas, och deribland
många framstående personer: hjeltar, statsmän och
vetenskapsmän. Trettio olika ättlingar hafva
blifvit adlade med olika namn. Öfver 70 qvinliga
ättlingar hafva blifvit gifta i olika adliga slägter.
Sju manliga hafva blifvit friherrar, tre grefvar; sex
ättlingar hafva blifvit biskopar, fem biskopar
gifta i adelsslägter o. s. v. -- Med sin man hade
Anna Käx elfva barn. Hon dog 1658. Mannen
var förut gift med Brigitta Pehrsdotter, med
hvilken han hade fyra barn, hvars afkomlingar
äfven böra inräknas bland ofvanstående ättlingar.

<b>Klingenstjerna, Hedvig Eleonora Beata,</b> född
omkring år 1660 och dotter af den förste
biskopen i Götheborg Zacharias Klingius, sedermera
adlad till Klingenstjerna. Hon var, såsom fru
Lenngren uttrycker sig, "en lärd i stubb".
Fröken Klingenstjerna hade studerat som en gosse,
ja, vida mer än mången sådan, och var ej
heller den som "satte sitt ljus under ena skäppo",
ty hon sammanskref, bland annat, en oration på
latin, hvarmed hon personligen uppträdde på
Linköpings gymnasium, der hon orerade så, att
alla kunde höra det. -- Hon gifte sig med en
fändrik Broman vid Dalregementet.

<b>Klingenstjerna, Maria Gustafva,</b>
öfverstelöjtnanten Erik Klingenstjernas dotter, föddes 1789
och blef 1817 gift med professor Pehr Sjöbring
i Upsala. Då hon dog, 1845, och hennes
testamente bröts, förnams att den aflidna anslagit en
summa af 13,500 rdr rgs till välgörande 
ändamål, deribland ganska betydligt till stipendier åt
i Upsala studerande ynglingar af Smålands nation.

<b>Klingspor, Margaretha,</b> dotter af
generalmajoren vid kavalleriet Staffan K., var gift med
öfversten Johan Christersson Drake, som
stupade 1677 i slaget vid Landskrona. Hon skänkte
1702 en altartafla till Nottebäcks kyrka i
Småland, och måtte äfven hafva skänkt åt Nykils
kyrka dess större ringklocka, emedan hennes och
hennes mans namn stå på densamma ingjutna.

<b>Knob, Thala,</b> uppgifves ha som ogift hetat
dels Arfvidsdotter, dels Bode eller Baade, äfven
Oxenstjerna. Hon blef emellertid gift med
Laurietz Knob d. ä. och dog år 1500. Hon
medförde i sitt äktenskap Wadstads säteri i Halland,
der de sedan bodde. Wadstad var, efter den
tidens sed, lik andra herregårdar, omgifven af en
graf, inom hvilken dock fanns en liten trädgård.
Här lefde de ett lyckligt lif, till dess följande
händelse inträffade. En af sönerna hade den
olyckan att falla i grafven och drunkna. Vid
gossens anskri hastade alla till trädgården, och
deribland äfven amman med ett annat deras barn.
Då amman i villan och förskräckelsen sökte rädda
den förolyckade gossen, var hon nog
obetänksam att nedlägga det lilla barnet ensamt i
gräset, då den olyckan inträffade, att en orm
inkröp i dess mun, så att äfven det ömkligen
omkom. Denna dubbla olycka ingaf herrskapet
Knob sådan leda till Wadstad, att de
reducerade detta säteri till bondgård och läto nedrifva
dess åbyggnader samt flytta sätesgården till de
tvänne bondhemman, hvaraf Knobsholms hofgård
formerades, fastän den till godhet i åker och
äng är vida sämre än Wadstad, hvilken gård nu
blifvit till kronohemman förvandlad.

<b>Knorring, Sofia von,</b> född Zelow, föddes den
27 September 1797 på Gräfsnäs i Westergötland,
ett fideikomiss, tillhörigt öfverste Gripenstedt och
arrenderadt af hennes fader, då majoren, sedan
hofmarskalken, Zelow, gift med Helena Sofia
Gripenstedt, syster till förutnämnde öfverste. Då
hennes föräldrar 1807 flyttade härifrån, återvände
snart Sofia, den äldsta af fem döttrar, för att
några år tillsammans med sin kusin, Carolina
Gripenstedt, enda barnet, två år äldre än Sofia
och som hon mycket älskade, åtnjuta
undervisning af samma lärare. Hon visade redan tidigt
ovanligt god fattningsförmåga, läste obehindradt
rent vid fyra år, skref små berättelser vid 7 år,
der händelserna flögo långt framom tid och all
möjlighet, omfattade med en särdeles varm
liflighet alla de historiska minnen och gamla
sägner, som tillhörde det åldriga slottet med sina
då ännu varande vallar, torn, vindbrygga och
dess sköna omgifningar. Minnet af detta första
hem följde henne i hela lifstiden som ett slags
idealisk typ för alla sådana. Hennes glada
barndom, hvilken liksom inväfdes med de olika
föreställningar hon gjorde sig om detta ställes
forntid, framskymtar ofta i hennes skrifter.

Då öfverste Gripenstedt med familj började
tillbringa vintrarne i Stockholm, och då Sofias
tidiga anlag ansågos fordra en mångsidigare
bildning, samt de öfriga barnens uppfostran i
allmänhet, flyttade äfven hennes föräldrar dit --
egentligen hennes mor, såsom stadigt der boende,
då hennes far måste dela sin tid emellan
familjen och skötandet af sina egendomar. Hennes
mor, som sjelf varit i en pensions-anstalt i
Götheborg, hvilken hon ansåg af en mindre god
halt, hade fattat en föresats att aldrig låta sina
döttrar komma i något slags sådan, d. v. s. utom
hemmet; och då hon äfven önskade gifva dem
en vårdad uppfostran, skedde detta medelst så
kallade "mästare" under hennes egen uppsigt.
Som tiden i Stockholm för detta ändamål var
bestämd till tre år, skulle således inom
densamma inhemtas så mycket som möjligt och alla
anlag framkallas. Flertalet af dessa olika lärare,
ökadt derigenom att de yngsta systrarne fingo
undervisning i musik m. m. af mindre dyra än
de äldsta, gaf troligen anledning till det ofta med
malice upprepade talet om Sofias "24 talanger",
hvaribland räknades att hon, med sina systrar, fick
undervisning att göra skor, handskar, blommor
m. m., allt mera brukligt då än nu, när det
mesta verkställes utom hemmet. Ibland dessa
lärare voro flera af synnerlig märkvärdighet, hvilka
hon aldrig glömde, om äfven detta möjligen skedde
med mycket af hvad de lärde henne. Främst
deribland namnes prosten August Adam Afzelius, så
mycket angenämare för henne, då hon förut med
sitt varmaste barnahjerta fästat sig vid hans syster,
mamsell Beata Afzelius, som i flera år såsom
guvernant vistats i hennes föräldrars hus och som

<chapter name="Porträtt 61—65">
<img>
<table o>
<td c>61. JOSEFINA MAXIMILIANA EUGENIA<br>Oscar I gemål<td c>62. WILHELMINA FREDERICA ALEXANDRA ANNA LOVISA<br>Carl XV gemål
<td 2 c>63. CHARLOTTA EUGENIA AUGUSTA AMALIA ALBERTINA
<td c>64. SOPHIA WILHELMINA MARIANA HENRIETTA<br>Hertiginna af Westergöthland<td c>65. TERESIA AMALIA CAROLINA ALBERTINA ANTOINETTA<br>Hertiginna af Dalarna
</table>
</img>
</chapter>
då förvärfvade och allt sedan behöll inom
samma familj sin gamla, här sannt talande
benämning "ma chère". Bland öfriga lärare voro
professor Sandberg och Heideken de mest
framstående, professor Moberg på Carlberg, dit de
äldsta systrarne gingo en gång i veckan under skydd
af deras tant, grefvinnan Cronstedt,
guvernörens fru.

Dessa tre år utvecklade den unga Sofias inre
och yttre; hon hade mer tillfälle att tillfredsställa
sitt kunskapsbegär, fick mer förstånd att söka
det bästa i och af detta; hon blef derjemte
mycket vacker, med rena drag och landtlig friskhet;
-- liflig och glad, fick hon många vänner, hvilka
en sednare erfarenhet lärde henne rätt sortera,
såg så stor framför sig "den vida, vida verlden",
och fast skuggor och dagrar, illusion och
verklighet ofta blandade sig för hennes ungdomliga
sinne, fanns dock alltid den ledande Hand henne
nära att lära henne urskilja dessa. De tre åren
blefvo henne alltid minnesrika, såsom så olika
hennes lilla forntid och hennes långa framtid.
Ehuru hennes föräldrar under denna tid så litet
som möjligt lefde ute i den stora verlden, eller
mottogo folk hos sig, såg Sofia hos sin morbror,
öfverste G., allt hvad märkvärdigt fanns den
tiden: ibland andra madame Stael, hörde henne
deklamera, förde in hennes son i Amaranthen,
dit hon nyss blifvit införd sjelf, och blef
derigenom bekant med hans märkvärdiga mor.

Återkommen från Stockholm 1813, och efter
denna tid uteslutande boende på landet, dels på
Hägärdet, ett naturskönt och välbygdt ställe med
mycket isoleradt läge emellan Wenersborg och
Götheborg, och dels på Säfås, beläget i
Dahlsland, båda tillhöriga hennes föräldrar, fortsatte hon
med särdeles smak sina började studier, öfvade
för systrarnes informator, magistern -- sedermera
prosten -- Wallenberg (bror till biskopen af
samma namn), en ovanligt kunnig, ja, lärd och
musikalisk man, allvarligare ämnen än förut, äfvensom
mera grundligt grammatik till de språk hon i
Stockholm börjat, undervisade sina systrar, läste
med dem de författare som mest intresserade
henne, och således äfven de då utkommande
fransyska och tyska klassikerna m. fl.

På detta sätt förflöto några lugna, glada år,
delade emellan husliga omsorger, många slags
landtliga göromål och förutnämnda öfningar, olika
slags rörliga och tänkande lekar i den glada,
ostörda syskonringen. Under tiden var, som
vanligt, en och annan gång i fråga ett val för
framtiden, men då ett sådant skett i Sofias första
ungdom i Stockholm af en ung slägting, som
plötsligt drunknade vid en badning, just vid den
tid, då deras förlofning, efter ett par års väntan
på bådas lämpliga ålder, skulle eklateras, hade
hon ej lätt att fästa sig åter; detta skedde dock
flera år derefter, när hon blef förlofvad med
baron Carl von Knorring, och gift med honom 1820,
nyårsafton, på Hägärdet.

De unga nygifta flyttade nu till mannens
majorsboställe vid Skaraborgs regemente, Friggesby,
der Sofia, nedläggande "båd' bok och penna",
tillsammans med den tredje systern i ordningen,
Augusta, som redan i barndomshemmet
uteslutande fästat sig vid henne och som genom alla
skiften följde den älskade systern till dess sista
stund -- nu med vanlig eller rättare ovanlig
liflighet och en ung husmoders flit egnade sig åt
alla möjliga husliga bestyr, hvarmed hon redan
i föräldrahemmet och mest som fästmö öfvat sig,
och fortfor sedan härmed så länge hon var frisk.
År 1827 flyttade de till Årtekärr, nära Carlsborg,
ett annat militärboställe, som hennes man
arrenderade, och slutligen 1835 till Skålltorp,
förste-majors-boställe, hvilket Knorring sedan äfven
som chef för förutnämnda regemente bebodde
till sin död.

Sofia var särdeles tillgifven sitt hem, både i
den friska och sjuka dagen, älskade att bereda
detta, ehuru enkelt, så komfortabelt och trefligt
som möjligt, egnade deråt mycken omsorg; i det
dagliga lifvet var hon liflig, qvick, lekande, glad,
det sednare naturligtvis de sista åren beroende
af hennes helsa. Af societetslifvet föredrog hon
en mindre krets af äfven olika tänkande, med
vexlande ämnen och tankar af allvar och fint
skämt. Hon älskade ock att patriarkaliskt
omgifva sig af gamla tjenare eller af i huset
uppfostrade sådana; tacksamt minnandes de gamla
tjenarne i hennes föräldrahem, der den kloka
jungfru Svenborg, som började sin tjenstebana
hos hennes mormor (och till hvilken hon
dedicerade "Torparen") -- sedan blef hushållerska
och ansågs af Sofia som en typ för alla sådana;
hon skildrade henne i olika drag i Dora i
"Kusinerna" -- modern i "Torparen". Hennes
närmaste uppasserskor utgjordes de sednare åren
af tvänne flickor -- i deras barndom kallade
"elfvor" -- hvaraf den ena var född i huset på
Sofias födelsedag, modern tjenande der --; den
andra kom dit vid fyra års ålder med sin mor;
tre af dessa, jemte flera andra gamla tjenare,
voro i huset efter hennes död -- naturligtvis
saknande henne djupt.

Oaktadt hennes långa anonyma författareskap, 
kunde man aldrig märka ett drag af så
kallad "blåstrumpa"; detta liksom all affectation,
emanciperadt väsende m. m. afskydde hon, såsom
sjelf rent naturlig. Hon hade en enda dotter, hvars
uppfostran hon önskade göra sjelf; men då den
ungas anlag ingalunda motsvarade hvad hon
mindes från egna unga år, blef detta understundom
ett otacksamt arbete, tills hon, finnande här en
förening af intellektuellt och praktiskt mer
omöjlig, lät det sednare elementet bli det rådande
och lyckades bättre. Under tiden, liksom under
hela hennes barn- och ungdomstid, skref hon på
lediga stunder, dock osynligt för alla, utom de som
voro henne närmast, tills hon efter en illa botad
lunginflammation blef allvarsamt och beständigt
bröstlidande, och måste hålla sig större delen af
året inom sina rum. Under vintern 1830 började
hon sina <i>"Kusiner"</i>, hvilka hon läste högt för
Augusta och ännu en syster, Hillevid, ung, sörjande
enka sedan hösten 1828, som, ständigt sökande
tröst af sina egna allvarliga böcker, dock lyssnade
med intresse till Sofias några ögonblicks läsning
och fann nöje dervid, särdeles när hon såg hur
denna sysselsättning var för den sjukliga systern Sofia
sjelf nyttig i mer än ett afseende, och kunde
leda till allvarligare ämnen framdeles; då 
skrifsättet tycktes originellt den tiden, började
systrarne öfvertala henne att gifva ut sitt arbete;
snart lästes detta af hennes man, som sade
detsamma, och med mera verkan. Hon töfvade dock
från 1830 till 1834 att gifva ut dessa "Kusiner",
dels af misstroende till arbetet, dels af fruktan
att blifva igenkänd -- hvilket ock blef händelsen,
ty i hennes till flera personer egnade bref
kändes stilen igen, dock ej till visshet. Hon
fortsatte således på sin mans och de tvänne i
förtroendet varande systrarnes uppmuntran; skref,
efter "Kusinerna" -- <i>"Axel"</i> -- <i>"Vännerna"</i> --
<i>"Qvinnorna"</i> -- <i>"Illusionerna"</i> -- <i>"Ståndsparaleller"</i>
-- tvänne band <i>Skizzer</i> -- öfversatte <i>"Två Fruar"</i>
af fru Hahn-Hahn -- <i>"Tante Lisbeths 19 Testamente"</i> -- 
<i>"Förhoppningarne"</i> -- <i>"Torparen"</i> samt
<i>"Bref till hemmet"</i>, under en resa sommaren 1846
-- bokstafligen bref till hemmet och således
mindre lämpliga att gifvas ut; så ock med hennes
sista manuskript, hvarmed hon sjelf ej var nöjd,
hvarför det äfven låg länge färdigt, men ej
renskrifvet förr än efter hennes död, derför ock
många felskrifningar, ökande dess underhaltighet.
Hon blef i det hela mildt recenserad -- någon
gång motsatsen -- dock alltid läst; bibehöll sin
anonymitet till ett af de första åren på 40-talet
(hade ämnat göra det alltid), då hon under en
brunnsdrickning i Stockholm blef så sjuk och
fortfarande svag, att hon måste stanna der öfver
då kommande vinter; blef dock bättre under en af
våra mest frejdade läkares vård. I början af
derpå följande sommar bevistade hon i Upsala
en magisterpromotion; var en dag hos professor
Geijer, utanför hvars fönster studenterna började
en af sina vackra sånger, som professorn sade
gällde henne och hvarför hon således borde tacka.
Hennes unga dotter stod då vid fönstret; men
då det utifrån roptes: "Det är ej friherrinnan
Knorring", närmade sig Sofia sjelf, och dels af
det för henne ovanliga häri, då hon aldrig som
författarinna burit öppen sköld, dels af
tacksamhet och slutligen af kroppslig svaghet, rörde det
henne mycket. Ifrån denna stund nekade hon
ej mer att erkänna sina, som hon oftast tyckte
sjelf, svaga produkter. -- Hon skref mycket fort,
och som hennes lidande bröst ej tillät en lutande
ställning, skedde detta på ett med papper
öfverklistradt, lätt asklock, liggande på hennes knän;
detta lock, liksom hennes för hand varande
manuskripter, förvarades alltid jemte handarbeten
(hvari hon var särdeles skicklig) på ett sybord,
stående bredvid hennes fåtölj, hvilka båda, stol
och bord, instinktvis voro fridlysta af alla husets
tjenare. En gång under hennes sjuklighet
under vintern i Stockholm, då hon gifvit sitt
asklock en ny drägt, skref hon till Augusta, som
ej kunnat vara med henne hela tiden, ett af sina
kanske qvickaste bref, beskrifvande hur detta
nya, granna yttre (marmoreradt papper), döljande
ett tomt inre, dessa olika och slumpvis ditkastade
figurer, ingifvit henne olikartade idéer; denna
enhet i mångfalden, mångfald i enhet, dervid hon
gaf åt hvarje särskildhet sin egen lilla historia,
vexlande emellan ljust och mörkt -- såsom på
asklocket.

Hon blef ofta mer och mindre skarpt
recenserad, såsom förläggande scenen i sina romaner
helst inom "la haute volée", härrörande af ett
alltför mycket uttaladt aristokratiskt sinne.
Crusenstolpe säger härom sanningsenligt: "Ödet hade
låtit henne födas bland en samhällsklass som
förr ansågs sjelfskrifven och uteslutande bestämd
för högre kretsar; och i en tidpunkt, då denna
gunst af slumpen icke jäfvades af allmänna
föreställningssättet. Hennes uppfostran och umgänge,
derefter lämpade, tryckte en viss aristokratisk
prägel både på hennes personlighet och penna:
icke den stela dumdryghetens, som är inskränkta
naturers utmärkande drag, inbillande sig vara
förbålt förnäma, då de brösta sig och se mindre
lyckligt lottade öfver axeln; men den fina och
lediga ton, som, då den tillika adlas af snillet,
både förtjusar och förbinder: men det
okonstlade i så väl sätt som ordalag, ådagaläggande
att man är hemmastadd i sin roll: men den säkra
takt, som anvisar hvarje föremål sin egentliga
plats, aldrig misstager sig om kostymen; aldrig,
å ena sidan, sänker det sublima i dyn, och
aldrig ej heller, å den andra -- för att begagna
Thorilds kraftuttryck -- <i>'målar en so i rosenrödt'</i>."
Om "Torparen" säger han: "Hvilken säkerhet i
teckningen, hvilken glödande lidelse i
färgläggningen, och huru allt är natur! Det är en
trogen bild af menniskohjertat, infattad i hyddans
ram, der förblandningen intet ögonblick störes
af prydnader från förmaken."

Den 13 Februari 1848 -- på sitt kära
Skålltorp, derifrån hon önskat att ej få flytta förr än
<i>sista</i> gången -- slutade hon ett lif, så rikhaltigt,
derför att hon, under sina många års kroppsliga
lidande (buret under tyst tålmodighet) och vakna
nätter, reflekterat öfver, genomtänkt och
genomkänt detsamma mer än mängden, som dock
sofver bort en tredjedel, om ej mer, af lifvet.
Under dessa vakor sökte hon reda för sig mången
i dunkel sväfvande fråga -- höjde sig genom
bönen varmare och närmare den Gudomlige Mästaren, 
som i sin skönaste uppenbarelse -- ordet i
samvetet -- och genom Hans på våra hjertan
klappande hand -- leder oss öfver alla
törnestigar, ja, brådjup, till den sköna, mer och mer
sig närmande, ljusnande hamnen -- Han sjelf.

Hon önskade icke att dö, men var nöjd med
Guds vilja, talte månget kärleksord till de
sörjande hon lemnade, rörande att höra,
uppbyggliga att minnas. Under de sista tiotalen af
hennes lefnad -- en fortsatt pröfning i lidandets
skola, med friskare mellantider, de förra burna
med tålig undergifvenhet, de sednare med
tacksam glädje -- vann hon många och sanna
vänner; saknades djupt af sin man, efter ett mer
och mer lyckligt äktenskap -- sin Augusta, sitt
enda, kära barn, <i>Ebba</i>, som hon med moderlig
glädje kort före sin död såg förlofvad med en
hederlig man, baron Gustaf Adelsvärd; dessa
henne närmast -- och sedan icke minst saknad
af den förutnämnda systern och en yngre, ännu
lefvande. Hon är begrafven jemte sin mor, som
dog året förut, äfven på Skålltorp -- sin man,
som följde henne efter 10 år, 1858 -- sin
Augusta, död 1857 -- sin Ebba, död 1864 -- på
Skärfs vackra kyrkogård, nära Skålltorp.

<b>Knutsdotter, Cecilia,</b> testamenterade 1336 till
S:t Mårtens kloster i Skenninge sin gård
Bosatorp i Torpa socken.

<b>Knös, Thekla Levinia Andrietta,</b> född 1815,
dotter af den lärde theologen och författaren,
doktor Gustaf K., sysselsatte sig redan som helt
ung med litteratur, dels öfversättningar, dels
författandet af smärre dikter på vers, men kunde
på länge ej öfvertalas att från trycket utgifva
något bland sina arbeten. -- Ändtligen, efter
faderns död och sedan många bland Theklas
litterära vänner, som ville henne innerligt väl,
deribland professorerna Atterbom och Böttiger m. fl.
lyckats öfvervinna hennes motvilja för ett
offentligt uppträdande på författarebanan, utkommo
ett par arbeten af hennes hand, såsom <i>"Elfvornas
Qvällar"</i> och <i>"Dikter"</i>, i 2:ne delar. -- Hon
utgaf äfven, tillsammans med mamsell Bremer samt
fru Louise Müller och dennas nu längesedan
aflidne make, Daniel Müller, en julkalender, kallad
<i>"Fyrväpplingen"</i>, samt en annan dito, benämnd
<i>"Konvaljerna"</i>, tillsammans endast med herr och
fru Müller. Öfversättningar af Thekla Knös äro:
<i>"Syrsan vid Spiseln"</i>, af Dickens, <i>"Perlan bland
Dagar", "Agathas Man", "Riddaren Gevyune"</i>, af
Lever, <i>"Byhistorier"</i>, af Auerbach, jemte tvänne
sceniska stycken, <i>"Misantropen"</i>, komedi i fem
akter, af Molière, och <i>"Hemkomsten"</i>, skådespel
på vers. -- Hon blef 1851 af Svenska Akademien 
prisbelönt för ett skaldestycke, <i>"Ragnar Lodbrok"</i>, 
infördt i nämnda Akademis Handlingar för nämnda år.

Efter det att Thekla, som vid ännu unga år
blef faderlös, hade den olyckan att sedermera
äfven förlora sin mor, vistades hon någon tid
hos direktör Müller och hans fru, de goda och
henne så varmt tillgifna vännerna, som bodde i
hennes födelsestad Upsala, der hennes barndom
och ungdom hade så lyckligt förflutit. Derifrån
flyttade hon till öfverstinnan Silfverstolpe, den
lika vittra som älskliga beskyddarinnan af
litteratur och skön konst samt af deras idkare,
särdeles dem, som behöfde skydd, råd, eller annan
hjelp. Men sedan äfven denna Theklas och
många andras oförgätliga vän med döden afgått,
vistas mamsell Knös stundom inom, stundom långt
bort från Upsala. Hon har länge varit sjuklig,
något hvartill stora olyckor varit skulden, lika
mycket som de ömma, de många, de oersättliga 
förluster, som slagit hennes hjerta så
svidande sår. På länge har man ej hört någon
ton från hennes lyra; man vet ej om hon för
alltid låter den förstummas, eller om hon någon
gång ämnar ånyo stämma dess strängar.

<b>Kolbe, Carolina Johanna Lovisa,</b> född 1793,
dotter af kapellmästaren i Berlin Carl K., blef
1816 gift med grefven och landshöfdingen i
Westmanland Fredrik Ludvig Ridderstolpe. År 1832
utgaf grefvinnan <i>"Sju Sånger"</i>, med
ackompagnement af fortepiano, och tillegnade dem H. K. H.
kronprinsessan Josefina. Äfven år 1834 utgaf
hon ett musikaliskt arbete, med titel: <i>"Hvad
är Glädjen?"</i> tillegnadt minnet af den bortgångna
vännen, fru Josefina Benedicks, af dess sörjande
vän Carolina Ridderstolpe. <i>"Nya Sånger"</i>, med
ackomp. af piano, utgaf hon 1836. Hon
studerade som ung för C. M. v. Weber, och blef
äfven ledamot af Musikaliska Akademien.

<b>Koopman, Alida,</b> var gift med holländska
legations-sekreteraren Philippus Jakob Marius. Hon
dog d. 26 April 1850, 93 år gammal, och testamenterade 
70,800 rdr rmt till pensioner åt
behöfvande ogifta fruntimmer inom Stockholm af
uppnådda 50 års ålder. Pensionsfonden kallas
Marii, och hvarje pension är 75 rdr rmt.

<b>Kowsky, Gustafva von.</b> Då den namnkunnige
Thomas Thorild, som 1793 af högsta domstolen
dömdes till landsflykt, biltog afreste från Sverige,
delades hans landsflykt af en ung flicka, Gustafva
von Kowsky, fattig prestdotter från
Södermanland, med hvilken Thorild någon tid förut gjort
bekantskap. Hon blef sedan hans lyckliga maka
och skildras som ett förträffligt fruntimmer.
Deras hus i Greifswald, der Th. blef professor, var
öppet för vetgiriga studerande, med hvilka hon
samspråkade om litteratur och konst.

<b>Kraka.</b> Se <i>Aslög</i>.

<b>Krakau, Cecilia,</b> har författat en berättelse
om sin tappre fader, kommendanten Martin K.,
som försvarade Gullbergs fäste vid Götheborg,
och hans lika tappra maka; och kunna vi ej
underlåta att här införa densamma, ur "Götheborgs
Magazin" för år 1760, så lydande:

"År 1611 om Påfvelsmessonatten, när kl. var 12, 
kom K. Christian i Danmark för Gullberg, att 
storma slottet, och lät skrufva 3 petarder uti 
slottsporten; den ene gjorde hål igenom porten, 
men de andre två gjorde ingen skada. Så stormade 
de 5 gånger, och blefvo alla gånger afslagne. 
Första gången släpptes fällbommarne neder, som 
slogo af stegarne, och ihjäl folket, att de måtte 
rygga. Den andra gången kommo de straxt, och 
stormade, då blefvo de tillbakaslagna med lod och 
krut af soldaterna, äfvensom med stenar utaf 
vallen. Den tredje gången, då de förnummo, att 
det var hål igenom porten, föllo de in derigenom 
i hvalfvet, som de kunde komma igenom, då min sal. 
fader med sal. moder gingo kring om vallarne, och
förmanade folket att värja sig manligen. Men sal.
fader kunde ej komma så fort, som han ville,
ned af hästen, hvarföre han bröt det andra
benet på batterien, der han red, och kunde ej
komma fort att förmana folket. Ändtligen kommo
25 eller 30 man af de danske in i vår stuga,
der vi barn voro och pigan gick och bakade; då
satte de sig kring bordet och bänkarne, och
begärde mat: för ty de voro matte och hungrige,
efter de hade i tvänne dagar intet fått mat; 
pigan gaf dem några kakor, de åto och torkade
sig, och mente att de andre skulle väl göra det
bästa ute på slottet, men Gud, och sal. moder
med knekte-hustrurna släpade fram kar och
tunnor, samt hvad annan bråte de fingo, att kasta
och draga fram i hvalfvet, att det ej kunde få
komma fler in på borggården. Der stod ett
gammalt hus utmed hvalfvet; dit drogo de 2 stycken
uppå taket, och lade afbrutna hästskor, samt
ugnejern, uti, och sköto i hvalfvet, att der blef
mycket folk döde och sargade, och somlige föllo
i en brunn som var i hvalfvet; och emedan de
drogo och släpade ut den bråte, som var kastad
i hvalfvet, hade sal. moder låtit knekte-hustrurna
värma lut af aska och kalk; den slogo de på
händer, hufvud och armar, och brände fienden,
att de lågo i hvalfvet och kring porten som
skållade svin om morgonen. Ändtligen stormade
de ytterligare, men krutet begynte att fela oss,
neder på slottet och krutkammaren, der skansen
nu är gjord igen. Höfvitsmannen, som var der
uppå, hade låtit slå porten igen, att man i hast
icke kunde få krut, hvarpå sal. moder, som var
något rask uppå sig, steg till vakten och sade:
'Om du icke låter upp porten, och Gud hjelper
oss, att vi få slå af fienden, skall både du och
de andre derpå få en ond färd, och skola blifva
hängde'; ändtligen stötte vakten och några
besköttare på porten, söm öppnades, att vi fingo
krut, och kommo åter till att fäkta med krut
igen, hvarpå fienden, ungefär kl. 7 eller 8 på
morgonen, måste vika bort på ängarne, dit de
drogo sig undan; men sal. moder gick på öfra
slottet eller skansen, och sökte efter
höfvitsmannen, som kallades Sven i Ramnaköf, då hon
ändtligen fann honom sittande på ett hemligt rum,
och hon frågade, om det var nu tid att svala
sig, och tog honom vid både fötterna och
hufvudet och slängde honom neder i sin egen
orenlighet. Ändtligen då vi väl kunde se, hvar allt
de danskas folk ihop stod på ängen, och en red
på en hvit häst, gick sal. moder till besköttaren
och bad att han ville skjuta åt honom, det han
ock gjorde, menandes att det var danska
konungen, men det var en öfverste, som han sköt, att
hjernan och blodet flög på kung Christian, som
måtte säga: <i>dälen ta Kråken, han sofver intet.
Detta var ärnadt mig.</i> Kungen fann ej rådligt,
att längre der förblifva, utan förskingrade sig
der på ängen, och ryckte åt gamla staden eller
Nylösse, hvarest han tog sitt tillhåll, och sände
så en trumpetare till oss för porten, och begärde
att få låta begrafva sina döda. Då blef honom
svaradt af sal. moder: <i>Har Gud undt oss lyckan
att slå dem neder, vilje vi väl sjelfva låta dem
begrafva</i>, det vi ock gjorde, och låte säga till de
danske, <i>att de kommo så oförvarandes; men om
de ville komma till middagsmåltid, ville vi bättre
bereda måltid för dem.</> När detta så var skedt,
kom sal. moder i stugan, utanför hvilken var
vakt, och skulle bese, hvad gäster derinne voro,
och fann alltså dessa 30 män, som sutto och
värmde sig, och begärde att moder skulle gifva
dem mat. Hon svarade, de skulle straxt få, och
lät så leda den ena efter den andra ut för
dörren, och lät slå dem för pannan med ett vedträ
och musköttbaken till döds, på en när, som sal.
fader och moder hade med sig till Stockholm,
der han (Krakau) blef förordnad till Waxholmen,
att der blifva efter sal. k. Carl d. IX:s
befallning, emedan den danske ville åter med skepp,
som han ock gjorde, komma för Waxholmen."

<b>Kruse, Beata Wilhelmina,</b> dotter af kaptenen
vid Lifdragonerna Hans Jakob K., föddes 1731
och gifte sig 1751 med generalmajoren grefve
Hugo Herman v. Saltza, samt dog 1812 på
Hökälla, som hon testamenterade åt sin mans
brorsöner. Några dagar före grefvens död, d. 28
Febr. 1785, skref konung Gustaf III till biskop
Wingård, att han borde försäkra grefvinnan, i
händelse hon blefve enka, om konungens ömma
omvårdnad, tilläggande: "en man, som gjort sig
så estimerad i krigstjensten, hvars tillgifvenhet
för mig och riket varit sedd med så mycken glans,
som vid 1772 års revolution nästan ensam hade
mitt hela förtroende, som har haft den hedern
att föra landtmarskalksstafven vid riksdagen och
som burit kronprinsen till dopet, har för många
rättigheter till min aktning, för att ej vara
viss om mina tänkesätt för dem han lemnar
efter sig."

<b>Kruse, Hedvig Carolina,</b> stiftsfröken, dotter
af kaptenen vid Lifdragonerna Hans Jakob K.,
död 1797, 61 år gammal, på Berg i
Östergöthland, hade kort före sin död gjort en
testamentarisk disposition, nemligen af 1/4 hemman, 
kalladt Rotebo, till Östra Tollstads församling, till
förmån för kapellansenkor inom socknen.

<b>Kurck, Brita,</b> dotter af riksrådet och
presidenten Jöns K., blef 1645 gift med
rikskammarrådet Gabriel Oxenstjerna. Hon lät uppbygga
Åkers kyrka i Roslagen, med ättens familjgraf,
samt stenhuset på Margretelund. Hon skänkte
till sockenkyrkan en altartafla af Spagnoletto,
som konung Gustaf III fick utbyta mot en kopia
och 600 rdr species. Originalet förvaras i
Riksmuseum. -- Mannen blef <i>efter sin död</i> upphöjd
i grefligt stånd. -- Enda dottern <i>Märtha</i> blef
1669 gift med öfversten Evert Horn; varande
deras bröllop det första som efter nya
ordningen skedde. -- Grefvinnan Brita Oxenstjerna dog
1671, och med son-sons-sonen Gabriel, som afled
1803, utgick den grefliga ätten till Kronoborg.
Denne ättling af en så lysande stam förstörde i
sin ungdom all sin ärfda förmögenhet,
avancerade till löjtnant vid Dragonerna, men blef för
hvarjehanda brott dömd till lifstidsfängelse på
Malmö fästning. Slapp ut, tog tjenst vid
Lifgardet som simpel karl och kunde icke förmås
att ändra sitt lefnadssätt.

<b>Kurck, Catharina Elisabeth,</b> den föregåendes
halfsyster, blef 1659 gift med öfversten Axel Posse.
Hon hade förut varit hoffröken hos drottning
Christina. -- I Fogdö kyrka i Södermanland
ligger hennes stoft begrafvet, i en stor kopparkista.
Hon hade år 1664 låtit tillbygga nämnda kyrkas
sakristia, samt år 1682 förärat samma helgedom
ett orgelverk, prydt med hennes och hennes mans
vapen.

<b>Kursel, Maria Elisabeth,</b> död 1678, var
dotter af ståthållaren i Nerike Jost K. och gift med
lagmannen, generalguvernören i Liffland,
amiralen och riksrådet Erik Ryning. Hon är
begrafven i Wadsbo kyrka, åt hvilken hon år 1655 gaf
ett hemman, Berga, till kapellansboställe. År
1661 gaf hon altartafla och altarkläden till
Örebro kyrka, och 1674 altartafla till Nyköpings
Allhelgonakyrka, samt kyrkskruden och
prydnaderna till Blackstas och Wadsbro kyrkor,
hvarjemte hon afsatte 3000 rdr rmt till sin
begrafning.

<b>Kylberg, Mariana,</b> dotter af kapten L. W. K.
på Sotenäs, afled i början af år 1864 på nämnde
egendom. Hon idkade med god framgång målarekonsten, 
för hvilken hon egde mer än vanliga
anlag; och vid flera expositioner, som Götheborgs
konstförening föranstaltat, har man haft tillfälle
att se prof på hennes talang. Mamsell Kylberg
erhöll af regeringen ett resestipendium å 800
rdr rmt för vidare utbildande af sina anlag; men
döden, som efter en längre tärande sjukdom
träffade henne, har nu omintetgjort
möjligheten af att göra det fruktbärande. -- Hennes
far målade äfven ganska skickligt landskap i
olja, samt utmärkte sig för sina lyckade
teckningar till fru Lenngrens skaldestycken. Han var
dessutom namnkunnig såsom skicklig jordbrukare
och författare i landtbruksvetenskapen. Fadern
öfverlefde ej länge sin dotter; han dog hösten
1865, 68 år gammal.

<b>Kåse, Maria,</b> är märkvärdig för sitt ovanligt
långvariga äktenskap, äfvensom för den
förundransvärdt höga ålder, som både hon och
hennes man, ståthållaren och öfversten Nils
Pederson Sjöblad, uppnådde. Då nämnde herre dog
var han 127 år gammal, och de båda makarne
hade då sammanlefvat i 90 år. -- Fru Maria,
som var dotter till ryttmästaren Peder Kåse,
föddes 1528 och dog 1643, således 115 år gammal.
-- Anrep kallar henne <i>Malin</i>, men af andra
kallas hon <i>Maria</i>.

<b>Königsmark, Maria Aurora.</b> Königsmarkska
familjen har tvänne gånger blomstrat i Sveriges
historia. Första gången, 1346, var en Johannes
Königsmark anförare för den brudskara, som till
Sverige beledsagade konung Erik XII:s brud,
drottning Beatrix. Denna ätt qvarstannade och
fortlefde sedan i Sverige i omkring 200 år.
Andra gången, 1629, inträdde Hans Christoffer
Königsmark, öfvergifvande kejserliga österrikiska
armén, i konung Gustaf II Adolfs tjenst, och blef
den fjerde och sista af de stora svenska
fältherrarne under tyska 30-åriga kriget. Lika lysande
som Hans Christoffer bilxtrade öfver norden, lika
bragdrik var hans son Otto Wilhelm K. i södern,
i striden mot turkarne, och af sonsonen Conrad
(Curt) Christoffer, guvernör öfver Bremen och
Verden, föddes Maria Aurora Königsmark i
slutet af 1660-talet. Hennes skönhet och utmärkta
talanger ådrogo sig tidigt allmän
uppmärksamhet, och många förnäma tillbud till giftermål
gjordes henne. Man vet icke huruvida hennes
många utdelade korgar föranleddes af att
hennes känsla icke tillfredsställdes af de anbud hon
fått, eller om det var af önskan att bibehålla
sin frihet -- möjligtvis det sednare, ty ehuru
önskligt det förekommer häfdatecknaren eller
biografen att kunna få framställa henne i full
qvinlig värdighet, vågar man icke nedskrifva en
sådan försäkran. Den fransyska bildning hon i
så fullständig grad tillegnat sig, får väl uppbära
skulden för den lösliga åsigt, som hon synes hyst
om lifvets förhållanden.

Hennes för den tiden höga bildning
medverkade naturligtvis att ställa henne högt i hvilken
krets som helst. Hennes omdöme öfver konsten
aktades högt; än mera hennes skriftställen, som
af sjelfva Voltaire -- i hvad som angick äfven
den bundna behandlingen af fransyska språket --
upphöjde henne i likhet med det landets egna
snillen. Hon målade också sjelf, om icke med
konstnärens fulländning, dock med icke
förkastlig dilettantism. Äfven musik idkade hon.
Kortligen, hon var särdeles begåfvad, och skulle
genom den mångsidiga bildning hon tillegnat sig
nödvändigt imponera med en lika allsidig
personlig öfverlägsenhet. Tillkom också lynnets och
karakterens godhet, som aldrig ledde henne att
syfta till någons skada. Man kan med trygghet
påstå att Aurora Königsmark, född och uppfödd
i en annan tid, skulle varit den mest lysande
prydnad för sitt kön.

Fröken Aurora blef, som bekant är,
kurfurstens af Sachsen, sedermera konungens af Polen,
Augusts, älskarinna. Hon var nära 27 år
gammal, då hon först gjorde bekantskap med
kurfursten, till hvars hof hon förut haft relationer.
Hon sökte då hans bemedling, i fråga om en
arfsangelägenhet. Några tyska köpmän vägrade
nemligen att till fröken Aurora och en hennes
syster, ogift liksom hon, utlemna de penningar,
som en deras nyligen aflidne yngre broder hos
nämnde köpmän insatt och som de båda systrarne
skulle ärfva. Man rådde dem då, att vända sig
till kurfursten af Sachsen, för att få rättvisa.
Han åtog sig med glädje deras sak och det så,
att de vunno den fullkomligt; men tillika
förälskade han sig i den lika snillrika som sköna
fröken Aurora, som var långt ifrån kall och
frånstötande. Snart blef deras förbindelse intim, och
följden deraf blef en son, som föddes d. 19 Okt.
1696, adopterades af sin höge fader, upphöjdes
till riksgrefve och sedermera blef den så
ryktbare grefve <i>Moritz af Sachsen</i>, näst Fredrik den
Store den förnämste fältherren inom tyska riket.

Att hennes förhållande till kurfursten icke
drabbar honom med förebråelsen att hafva först
afledt henne från de qvinliga pligternas väg,
synes man kunna med sannolikhet uppgifva. Den
tid, i hvilken hon uppvuxit, var till den grad
förskämd, att öfverallt i de högsta kretsar icke
ens skenet af det sedliga ansågs värdt att skona.
På den räkningen kan man, om icke förlåta, men
lätt förklara, huru en ung, af strålande skönhet
utmärkt qvinna skulle kunna indragas i hvirfveln
af dåvarande hofs på intet sätt noggranna
umgängeslif. Det sachsiska hofvet var nemligen
ingalunda det första, der Aurora Königsmark såg
ett för vår tid obegripligt trots af det värdiga.
Hon hade förut varit vid flera smärre hof och
alltid af högst förnäma relationer varit beundrad
och firad.

Konung August skall aldrig hafva upphört
att älska och värdera fröken Königsmark, äfven
sedan det ömmare förhållandet mellan dem
upphört. Det säges om henne -- till stor heder för
så väl hennes hjerta, som hennes förstånd -- att,
långt ifrån att någonsin vilja mellan sin
konungslige älskare och hans gemål väcka ringaste köld
eller oenighet, skulle Aurora tvärtom hafva
ständigt förmanat konungen till att aldrig åsidosätta
de pligter han var sin maka skyldig. Detta visste
drottningen och <i>tålde</i> derför sin sköna rival, ja
-- hon till och med <i>såg henne gerna</i>. Äfven
säges fröken Königsmark vid hela hofvet icke haft
någon enda qvinlig fiende -- så påstås det
åtminstone.

Hennes snillegåfvor voro ovanliga. Hon var
i besittning af många talanger och kunskaper,
särdeles i fråga om språk; ty hon talade med
mycken färdighet svenska, tyska, italienska,
fransyska, polska och latin, samt skref vers på flera
af dessa språk. Hon uppträdde ock på fullt
allvar, och med mycket bifall, såsom
theaterförfattarinna, i det hon skref en fransk komedi, som
blef uppförd vid hofvet i Stockholm, samt en
tysk opera: <i>"Die drei Töchter des Cecrops"</i>, som
blef uppförd på theatern i Hamburg. Hon 
utgaf äfven en samling andliga qväden, samt <i>"Der
nordische Weirauch"</i> m. m. -- Hon påstås hafva
mycket egnat sig åt statskonsten och deri stått
lika högt som politici bland dem som verkade i
det tidehvarfvet.

Man har omtalat huru vår Carl XII, ehuru
då endast 20 år gammal, gick oskadd genom
alla de frestelser, dem den skalkaktige Amor
ställde i hans väg, än i den, än i en annan skön
och tjusande qvinnas skepnad, så äfven från den
förtrollande Aurora Königsmark, hvilken, dertill
öfvertalad af konung August, skulle hafva anlitat
hela styrkan af sina eljest så allsmäktiga behag,
för att beveka den unge konungen till
eftergifvenhet i sina stränga åtgärder mot kurfursten.
Men försöket misslyckades, ehuru Carl erkände
sig icke hafva kunnat med kallsinnighet se och
höra den förtjusande varelsen. Han hade
nemligen, efter hennes audiens, yttrat: "Den damen
kan vara mången grundsats öfvermäktig." Hon
vann ingenting: Carl XII visade här icke sinne
för annat än hämndlust emot August, och lät
sig icke bevekas.

Det är i anledning deraf, som Tegnér
skrifvit den bekanta versen:

<tab>"Högbarmad, smärt, gullhårig
<tab>En ny <i>Aurora</i> kom;
<tab>Från kämpen tjugoårig
<tab>Hon vände ohörd om."

Aurora Königsmark led äfven en annan gång
förödmjukelse af den strängt sedlige Carl XII.
Ty då general Meyerfelt skulle fira sitt bröllop
och fråga var om hvilken plats fröken
Königsmark, som bland andra väntades dit, skulle vid
bröllopsbordet intaga, svarade konungen grefve
Piper, som derom tillsporde honom, att hon borde
sitta aldra längst ned och att ingen bland de
svenska fruarne borde åt henne cedera sin plats;
"ty" -- tillade Carl -- "jag anser en simpel
ryttares ärliga hustru för vida mer, än en konungs
adliga älskarinna."

Konung August hade förskaffat henne den
med stora inkomster förenade posten af
kanonissa eller abbedissa i klostret Qvedlingburg
(samma apanage som vår svenska prinsessa Sofia
Albertina också i många år innehade). --
Fröken Königsmark afled d. 16 Febr. 1728, omkring
60 år gammal, och efterlemnade åt sin son,
Moritz af Sachsen, en icke obetydlig förmögenhet.

Såsom en bild af tiden och sederna anföra
vi om hennes bror Filip Christoffer, som först
var öfverste vid grefve Bjelkes regemente i
ungerska kriget, sedan generalmajor i kur-sachsisk
tjenst, att han, en Augustinatt 1694, blef i
hemlighet massakrerad af fyra beväpnade män, på
slottet Herrenhausen i Hannover, då han kom
från hertiginnan Dorothea, hertig Georgs,
sedermera konung Georg I:s i Stora Britannien,
gemål, och slöt således på svärdsidan denna
hjelteslägt, hvars tappra blod måhända genom systern
Aurora öfvergått och visade sig i grefve Moritz
af Sachsen.


<b>L.</b>

<b>Læstadius, Agatha,</b> var gift med
kyrkoherden i Piteå Lappmark Pehr Unæus Fjellström,
med hvilken hon hade 18 barn. Vid mannens
död lemnades hon såsom värnlös enka med
denna barnskara, hvaribland dock tvänne
utmärkte sig, nemligen <i>Pehr</i>, som väsendtligt
bidragit till kristendomens utspridande i
Lappmarken genom sina öfversättningar på lappska af
Nya Testamentet, Psalmboken och andra
kristliga böcker, och <i>Carl</i>, som blef pastor i 
Själevad. Hon var dotter till kyrkoherden i Arjeploug
Johan Læstadius. Mellan hennes fader samt Pehr
Unæi Fjellströms fader, Erik Unæus, berättas ett
anmärkningsvärdt exempel på vänskap och lika
lefnadsförhållanden. De hade båda på lika tid
varit i Hernösands skola och gymnasium,
studerade tillsammans i Upsala, prestvigdes på samma
tid, tjente församlingen i samma Lappmark, der
de lefde i största förtroende, gifte tillsammans
sina döttrar och söner, hvilka sednare efterträdde
dem, och blefvo på samma dag begrafna i
Arjeplougs kyrka.

<b>Lagerberg, Anna Johanna Charlotta,</b> dotter af
majoren och postmästaren i Hjo Johan Pontus
L., föddes 1836. Hon blef 1864 utnämnd till
förestånderska för den nya telegrafstationen i
nämnde stad, och är fröken Lagerberg det första
fruntimmer, som erhållit dylik anställning.

<b>Lagesdotter, Margaretha,</b> herr Nils Classons
enka, skänkte år 1509 till riddaren S:t Örjans
orden, utanför Söderköping, två gårdar, belägna
i Järstads socken, bredvid Skenninge.

<b>Lamberg, Ida,</b> egentligen bekant under
benämningen <i>fru Jakobsson</i>, var en af våra svenska,
i utlandet mycket uppburna sångerskor, åt
hvilkas framgångar vi ofta hafva att fröjda oss, om
ock på afstånd. Ty sällan händer det att de,
änskönt de återkomma till fosterlandet, för
alltid fästa sig vid dess sångscen; de göra
merändels blott ett längre eller kortare besök här,
för att låta oss höra hvad <i>de</i> vunnit och lära
oss känna hvad <i>vi</i> förlora.

Ida Lamberg, född i Stockholm 1839, hade,
såsom det uppgifves, en glädjelös barndom, helst
hon redan från vaggan var beröfvad en moders
kärlek och omvårdnad. Hon väckte dock med
sin klangfulla sångröst mycken uppmärksamhet,
redan vid ganska unga år, och erhöll sin första
konstbildning under den lika skicklige som
nitiske musikläraren herr Isidor Dannströms ledning.
Denne lärare, som fann den unga flickan vara
ovanligt rikt utrustad med sångens gudagåfva,
rådde henne att vid någon theater förskaffa
sig den för en sångerska så nyttiga theatervanan.
Ida Lamberg tog således, om hösten 1860,
engagement hos Pierre Deland, med hvars
sällskap hon reste öfver till Finland. Med
undantag af några få föredrag på konserter fick den
unga sångerskan der föga tillfälle att ådagalägga
den hos henne inneboende förmågan.

Helsingfors' Dagblad, hvarur dessa notiser
äro hemtade, tillägger här:

"Med sträfvandet att hos oss organisera en
egen theater randades en ny epok för den unga
sångerskan, som under samma tid hade i den
skicklige pianisten Filip Jakobsson funnit både
en öm make och en skicklig lärare."

Fru Jakobsson uppträdde sedan i flera operor, 
medan truppen vistades i Helsingfors. Men
önskan att än vidare utbilda sin sång föranledde
henne att under ferietiden företaga en resa till
Paris, der hon tog lektioner för den berömde
Masset. Då hon återkom till Finland, fann man
hennes röst hafva vunnit betydligt i böjlighet,
äfvensom att föredraget var ledigare och
koloraturerna noggrannare och säkrare. --
Uppmuntrad af den framgång hon nu hade, och lifvad af
det odelade bifall hon vann, använde den unga
sångerskan allt sitt inflytande, för att få en ny
operett, <i>"Muraren"</i>, af Auber, på repertoiren,
hvilket ock lyckades. Då -- hvilket bredt,
kolsvart streck öfver räkningen!

Stycket var nemligen uppsatt och alldeles
färdigt att gå öfver scenen, då Helsingfors'
theater uppgick i lågor.

Sålunda beröfvad all sysselsättning i Finland
beslöt fru Jakobsson att ånyo resa till Paris, för
att der fortsätta sina studier under Massets
ledning. Arbetet bedrefs flitigt och snart hade hon
inöfvat Normas parti, hvilket hon under loppet
af hösten samma år skulle sjunga för några bland
<i>Conservatoires</i> direktörer, ett prof, som, om det
lyckades, skulle för henne öppna inträde i det
ryktbara musikinstitutet. Försynen hade dock
annorlunda beslutat. Fru Jakobsson insjuknade
häftigt och dog d. 6 Nov. 1863, endast 24 år gammal.

<b>Lang,</b> fru. Stamfadern för adliga ätten
Langensköld hette Lang, och tjente sig upp till
kapten vid infanteriet i svensk tjenst; bodde sedan
i Ingermanland, ej långt från Nyen-Skantz. Han
blef af ryssarne, omkring 1657, vid deras
fiendtliga infall, tillika med sin hustru, piskad till döds,
hvarjemte tvänne deras döttrar bortfördes till
Moskwa, der de såldes till trälinnor, men
sedermera blefvo fria.

<b>Larsdotter, Annika.</b> Uti Berchs "Svenska
Herrars och Fruars Skådepenningar" hafva vi
funnit, att en medalj blifvit slagen öfver henne
med följande inskription: <i>"Den gjärna såfvande
Annika Larsdotter"</i>, och nedanföre en Fiol.
<i>Lagom.</i> En vagga, och ris. Nederst årtalet 1744.
Vi äro ej i tillfälle att härom lemna några vidare
upplysningar.

<b>Larsdotter, Kerstin,</b> gift med Peder Olofsson,
som var smed i Örebro. Deras barn, <i>Olaus</i> och
<i>Laurentius</i>, blefvo svenska kyrkoreformationens
första och förnämsta pelare, och den sednare
blef den förste evangelisk-lutherske erkebiskop i
Sverige. Fadern, Peder Olofsson, dog 1521, och
hade testamenterat till karmeliterna i Örebro ett
stycke jord, på det att de med själamessor och
andra ceremonier skulle fira hans likbegängelse.
Sönerna satte sig häremot, och då den
bedröfvade modern förebrådde dem, att de icke för
faderns ro ville göra en så liten uppoffring, sökte
de öfvertyga henne, att själen icke frälses genom
dessa messor och ceremonier. De frågade henne,
om hon förstod munkarnes latinska messor, då
hon svarade: "icke förstår jag dem, men då jag
hörer dem, beder jag af hjertat att Gud måtte
låta sig deras bön behaga, hvarpå jag icke
tviflar." Denna begrafning gaf första anledningen
till brytningen med påfviska läran och brödernas
strid med munkarne. Förbittringen stegrades till
ytterlighet, då Olof 1525, på Söndagen
Sexagesima, gifte sig, vid hvilket tillfälle messan första
gången sjöngs på svenska språket, i konung
Gustaf I:s närvaro, i Storkyrkan i Stockholm.

<b>Larsson, Margaretha Sofia.</b> En författarinna,
som 1852 lät trycka sina <i>"Poetiska Dikter"</i> i
Malmö, sedan hon året förut utgifvit ett svenskt
original med titel: <i>"Landsflyktingen"</i>.

<b>Lehman, Euphrosyne.</b> Koloratursångerska;
född i Stockholm 1836; elev först af Julius
Günther och sedermera (1856) af Duprez i Paris;
debuterade derefter å Kongl. theatern i
Stockholm i <i>Paminas</i> roll i <i>Trollflöjten</i>; var en tid
engagerad vid Italienska operan i Wien; uppträdde
1858 i Teatro Reale i Madrid; lät följande året
höra sig som konsertsångerska å Kongl. theatern
i Stockholm; gift samma år med grosshandlaren
Abrahamsson i Götheborg.

<b>Leijel, Henrietta Lovisa,</b> dotter af aflidne
fändriken vid Dalregementet Carl Henrik L.,
föddes 1830. Hon har gifvit konserter och för sitt
pianospel tillvunnit sig ett förtjent loford för sitt
musikaliska och flärdlösa föredrag.

<b>Lejonhufvud, Brita,</b> dotter af riksmarsken Erik
Abrahamsson Lejonhufvud till Loholm. Hon blef
af konung Gustaf I, på hans bröllop med
Catharina af Sachsen Lauenburg, förlofvad med
riksmarsken Gustaf Stenbock. Märkvärdigt nog var
af försynen så bestämdt, att af detta par skulle
födas en dotter, <i>Catharina</i>, som sedan blef 
konung Gustaf I:s tredje gemål. Brita blef gift
1531 och dog 1572 samt hade 12 barn med sin
man. Erik Lejonhufvud hade således både en
dotter (Margaretha) och en dotterdotter, som
blefvo konung Gustaf I:s gemåler.

<b>Lejonhufvud, Ebba,</b> dotter af riksdrotset
Mauritz Lewenhaupt, föddes 1595, blef gift 1613 med
sin syssling, hertig Johans af Östergöthland
furstliga råd, Svante Sture, som dog tre år derefter;
omgifte sig sedan, 1618, med generalguvernören
Claes Horn af Kanckas. I förra äktenskapet
hade hon en dotter, <i>Anna Margaretha Sture</i>, den
sista af den grefliga Stureätten; i det sednare
var hon barnlös. -- I sitt testamente af den 24
Juli 1648 skildrar hon sina bittra öden. Tidigt
faderlös, alltid broderlös, hade hon blott haft
sitt stöd i en mor, som var främling i landet.
Lyckligt gift, hade hon ännu ung, såsom enka, ett
barn i famnen, 1 år och 6 veckor gammalt. Hennes
andra man dog i Tyskland 1633, och var detta
en "hjerteknäck" för henne, som ej fick sköta
om honom vid hans död. Då hennes dotter
dött, 1646, i Osnabrück, skrifver hon: "Jag är
nu både fader- och moder-, både broder- och
syster-, både man- och barnlös, men lyfter mitt
hjerta och ögon till Gud allena."

<tab>"Men hvad är mig arma, bedröfvade qvinna händt?
<tab>Min glädje, min glädje är mig i bittra tårar sänkt,
<tab>Och all min verldsliga glädje är mig afhändt."

Hon gaf tre särskilda gånger penningar till
Upsala domkyrka, för Sture-chorets underhåll, och
sista gången, 1648, då hennes dotter derstädes
begrofs, en silfverljuskrona, som väger 1689
lod och hänger i domkyrkans chor. År 1633
gaf hon 100 rdr till Upsala storklockas
omgjutning, samt 1653 räntan af frälsegods i Småland
till orgel och predikstol. Till Ödeby kyrka i
Nerike gaf hon en silfverkanna med sitt och
männernas vapen. Till studerande vid Upsala
Akademi testamenterade hon stora summor, utom
öfriga dispositioner, dem vi förbigå. Hon dog
d. 23 Jan. 1654 och begrofs året derpå i
Sture-choret i Upsala. -- Gustaf II Adolf, då han
återkom från Danzig, vistades någon tid hos
henne på Hörningsholm, och Gustaf Gustafsson,
sedermera grefve af Wasaborg, hade förut blifvit
lemnad åt denna ädla grefvinnas vård.
<chapter name="Lejonhufvud, Margaretha">
<b>Lejonhufvud, Margaretha,</b> <i>Gustaf Wasas andra
gemål</i>. Såsom en bland de herrligaste
uppenbarelser från en längesedan förfluten tid står
<i>Margaretha Lejonhufvud</i>, Gustafs goda engel, för
vår själs öga, klart belyst af historiens fackla.
Hvad hon var för sin gemål, sina barn, ja, för
hela Sveas folk, har en tacksam efterverld i
lifligt minne förvarat, och lefva skall hon i detta
folks hjertan, så länge läppar finnas, hvilka med
glad stolthet uttala namnet <i>Wasa</i>.

Margaretha, dotter af riksrådet, riddaren och
höfvidsmannen på Örebro slott, Erik
Abrahamsson Lejonhufvud till Loholm, var född på
nyårsdagen 1514 och således vid sin förmälning
med Gustaf, den 1 Okt. 1536, nära tjugotre år
gammal. Hon hade redan länge, nästan från
barndomen, varit förlofvad med <i>Svante Sture</i>, en
ung ädling af de mest lofvande egenskaper och
hvars dygder voro lika lysande som hans namn.
Gustaf visste detta, men låtsade icke derom,
förtjust som han var i den hulda Margaretha, på
den tiden Sveriges största skönhet. Såsom
konung fruktade han ingen korg och fick den icke
heller, hur många och heta än de tårar voro,
dem Margaretha i hemlighet fällde öfver sin
tvungna trolöshet mot barndomsvännen.

Svante Sture, son af riksföreståndaren Sten
Sture den yngre, skulle väl, dels för sin egen,
dels för sina förfäders lysande förtjenster,
kunnat göra anspråk på Sveriges konungakrona, och
det så mycket mer, som han var <i>Christina
Gyllenstjernas</i> son. Men Gustaf Wasa uppträdde
såsom rikets befriare ur ett ilsket rofdjurs
bloddrypande klor, och den unge Sturen såg sina
anspråk, så väl som sina förhoppningar,
bortdunsta som en dimma.

Han såg det dock utan ringaste agg och
afund emot Gustaf. Ingen ärelystnadens retelse,
ingen ondskans förförelse, icke ens den mest
sireniska lockelse på främmande jord, der han länge
vistades, förmådde honom att bära afvig sköld
mot fosterlandet och konungen, hvilken sednare
han ansåg sig böra, såsom redlig undersåte, ära
och lyda. Hur han än frestades, förblef han
ståndaktig och svarade dem, som sökte förmå
honom till otrohet, att han genom en sådan
trodde sig vanhelga sina stora fäders minne, på
samma gång han fläckade sin egen vapensköld.

Men då hade den ädle Sturen ännu ingen
aning om det <i>värsta</i> profvet, hvarpå hans
ståndaktighet skulle sättas. Innerligt glad att efter
ett längre vistande i främmande land få
återvända till hemlandet, vid hvilket han med så
många och ömma band var fästad, klappade hans
hjerta af längtan att få besöka den älskade
bruden. -- Först <i>då</i> fick han veta, att hon var
blefven Gustafs drottning!

Må man föreställa sig den arme Svantes
förtviflan! Läsare! ... har du någonsin hyst
hoppet om en kommande sällhet, nej -- icke
hoppet endast, utan den fullkomliga vissheten
derom ... har du burit denna saliggörande känsla
med dig öfverallt, gifvit den gestalt och form,
slutit den tätt intill ditt hjerta, hyllat och smekt
den, såsom man smeker ett bortklemadt barn --
och du ser denna din ljufva drömgestalt med
ens förbleknad, <i>oåterkalleligen</i> försvinna -- då,
allena, vet du hvad den ädle Sturen led.

Men icke ens <i>nu</i> föll det honom in att hysa
hat mot den, som i allt stod honom i vägen och
som nu tillfogat honom ett sådant oläkligt
hjertesår. Väl kände han hur det sved; men Gustaf
var hans konung, var vida mer -- han var sitt
fosterlands räddare ur eländets djup -- och
Sturen qväfde sin smärta, åtminstone tänkte han
aldrig på att hämnas.

Ännu en gång ville han dock se sin
bortröfvade brud och säga henne några afskedets ord;
derifrån skulle ingen mensklig makt hindra honom.
Han begaf sig således upp på slottet, begärde
inträde och lyckades träffa drottningen ensam.

Huru deras första möte var har historien
icke upptecknat, lika litet de ord, som vexlades
dem emellan, endast det, att konung Gustaf
plötsligt öfverraskade dem i ett för dem alla tre
ganska kritiskt ögonblick. Sturen låg nemligen på
knä för Margaretha och höll hennes hand mellan
sina händer.

Kungens ögon sköto blixtar under de sänkta
ögonbrynen och en åskdiger sky lägrade sig på
hans panna, då Margaretha, med en klok
qvinnas hela fintlighet och själsnärvaro, samt utan
att synas förlägen, vände sig till sin gemål, med
bön om Högstdensammes bifall till Svantes
förening med drottningens yngre syster Märtha,
hvarom han just nu anhöll.

Konung Gustaf blidkades genast, och
antingen han nu trodde på nödlögnen eller icke, lät
han udda vara jemnt, glad, som han var, att
genom en sådan radikalkur blifva af med en rival,
kanske äfven öfver att slippa skrida till
våldsamheter mot en ung man, som han höll mycket af
och hvars mäktiga anförvandter nog kunde hafva
hämnats, om der blifvit ondt å färde. Snart
firades ett lysande hofbröllop mellan Sture och
Märtha Lejonhufvud, hvilka väl aldrig hade drömt
om att bli ett par. Om de blefvo lyckliga
tillsammans har man aldrig sport, men väl att de
fingo många barn och att en bland döttrarne var
den omtalade <i>Malin Sture</i>, som enleverades af sin
kusin Erik Stenbock.

Det var den vid början af Margarethas
förmälning så unga och älskliga Märtha
Lejonhufvud, som sedan, på sin ålderdom och under sitt
enkestånd, erhöll spenamnet <i>Kung Märtha</i>, allt
för hennes stränghets och manhaftighets skull.

Att Margaretha någonsin kunde <i>glömma</i> sin
första ungdomskärlek är hvad man hvarken tror
eller fordrar; men, som det är ett evinnerligt
rön, att tiden läker alla sår, så lugnade sig ock
den ädla drottningen, helst sedan hon fick
Sturen till svåger. Hennes lycka var ock, att den
gemål ödet gifvit henne så i allo förtjenade
hennes kärlek och högaktning, och med hvarje år
hon vandrade vid hans sida älskade och
värderade hon honom allt högre och högre.

Och ingenting kunde heller öfverträffa den
ömhet, hvarmed Gustaf omfattade denna älskliga
maka, denna engel, som Gud hade gifvit honom
att förljufva hans alltför stormiga lif. Under
de femton åren af deras sammanlefnad fann han
sig aldrig hafva orsak till ett ögonblicks
missnöje med henne. Tvärtom fann han sin sällhet
dagligen förökad och tackade Gud derför.

Såsom ett talande bevis på huru högt Gustaf
värderade sin drottnings förstånd och klokhet
må anföras, att han, den kraftfulle, insigtsfulla
mannen, rådfrågade henne i vigtiga
regeringsärender, emedan han funnit att hon alltid med
sin fina takt träffade det sanna och rätta.

Och hur mildrade hon icke sin gemåls
häftiga lynne! Hur sökte hon icke att vid alla
upptänkliga tillfällen bevisa honom, att besinning
och skonsamhet voro vida att föredraga framför
vrede, förhastande och stränghet! Oräkneliga
voro de, som hade den milda drottningen att
tacka för lindring i straff eller för tröst i
olyckan. -- Också var hon tillbedd af hela nationen,
som tycktes vilja bära henne på sina händer.

Och fastän hon syntes lefva för <i>alla</i>,
tillställde hon dock så, att Gustaf trodde henne
lefva endast för <i>honom</i>. Hon tröstade, muntrade,
roade och omhuldade honom, allt eftersom han
deraf var i behof, eller gaf honom kloka och
goda råd, för hvilka hans öra ständigt var
öppet, när de kommo från henne. Och hennes
ifrigaste studium var att -- så mycket i hennes
makt stod -- undanrödja alla stötestenar på
hans väg, afvisa en mängd klagomål, som skulle
hafva retat honom, och, så vidt möjligt var,
öfverskyla felen hos dem som råkat ådraga sig
hans onåd. -- Och allt detta gjorde hon så
konstlöst, så enkelt och naturligt, att det syntes
såsom hade en osynlig fridens engel helt sakta
tillhviskat henne det.

Femton år af misshälligheter och husliga
stormar är en evighet af qval; men femton år
af oafbruten kärleks lycka är en angenäm dröm,
prydd af rosor och omstrålad af solljus. Också
vaknade kung Gustaf liksom ur en ljuf dröm till
den kalla och nakna verkligheten, då Margaretha,
från sjukbädden, kring hvilken hon samlat alla
sina kära, räckte honom den matta handen till
afsked, tackade honom för den sällhet hans
ömhet skänkt henne, anbefallde honom sina barn
och afled i hans armar, ännu i sin ålders
högsommar, d. 26 Apr. 1551, trettiosju år gammal.
-- Hon bisattes samma år i Storkyrkan, men
begrofs med stor högtidlighet i Upsala
domkyrka d. 21 Dec. 1560, på samma gång som
konung Gustaf I sjelf och hans första gemål,
Catharina af Sachsen-Lauenburg.

Gustafs sorg var djup: den skakade hela hans 
manliga själ och han tyckte sig med Margaretha 
hafva förlorat hälften af sitt eget jag.

Margaretha hade skänkt sin gemål tio barn,
fyra söner och sex döttrar, af hvilka två dogo i
späd ålder, men åtta öfverlefde sin förträffliga
moder.
</chapter>

<chapter name="Lejonhufvud, Märtha">
<b>Lejonhufvud, Märtha,</b> dotter af riksmarsken
Erik Abrahamsson Lejonhufvud, som 1520 blef
halshuggen vid Stockholms blodbad, och syster
till Gustaf I:s gemål, Margaretha Lejonhufvud,
föddes d. 24 Dec. 1520, blef 1538 gift med
riksmarsken Svante Sture och dog på Stegeholm
1583. Hon ligger begrafven uti Sturegrafven i
Upsala domkyrka. I vår historia nämnes hon
gemenligen "Kung Märtha", för sin stränghets
skull och det sätt, hvarpå hon förstod att hålla
sina många barn (14 till antalet), så väl som
alla sina underlydande, i respekt.

En af döttrarne, <i>Malin Sture</i>, hade fattat en
innerlig kärlek till sin kusin, den tappre och
ståtlige friherre Erik Stenbock, och älskades af
honom så innerligt och högt, som någon qvinna
någonsin varit älskad. De svuro hvarandra en
evig trohet, samt att inga öden, inga vidrigheter
skulle någonsin åtskilja deras hjertan.

Och stor behöfde deras trohet verkligen vara,
för att icke vackla, ty de hade mycket att lida
af fru Märtha, som vredgades på dem för deras
kärlek och aldrig ville höra talas om en äkta
förening dem emellan, allt för den nära
skyldskapens skull. Alla Malins syskon, så väl som
alla herr Stenbocks anförvandter, lade sig ut
för dem hos den stränga modern, men förgäfves
-- hon var och förblef obeveklig.

Hertig Carl, Gustaf I:s yngste son, som på
den tiden var en yr och obetänksam yngling,
fick af sin frände Stenbock förtroende om hans
frieri och kärlek, som hade varat redan i nio år,
så att hvarken han eller Malin Sture numera
voro i sin första ungdom, och det lyste den unge
hertigen att räcka de olyckliga en hjelpsam hand.
Han lånade således Erik Stenbock 200 ryttare,
med hvilka denne en afton red till Hörningsholm,
der Sturefamiljen bodde. Ryttarne dolde han
dock i en närbelägen skog och satte sig sjelf
i en släda, hvaruti han åkte fram till gården.
Ditkommen frågade han helt obesväradt sin
kusin Malin, så att alla hörde det, om hon ej hade
lust att i det vackra månskenet åka ut med
honom, för att pröfva den nya slädtrafvaren han
hade köpt. Antingen nu Malin var på förhand
underrättad, eller hon anade ingenting, har ej
blifvit utrönt; nog af -- de satte sig i slädan
och foro. Då de åkt ett stycke, kommo de 200
ryttarne fram ur skogen, för att eskortera de
flyende, och så var fröken Malin borta från den
obevekliga modern. De begåfvo sig till Stenbocks 
fädernegård Torpa, der de i all stillhet 
sammanvigdes af en dansk prest.

Men, nu kan man föreställa sig fru Märthas
sinnesstämning. I början rasade hon, sedan fällde
hon bittra tårar. Att så våga trotsa hennes
moderliga välde! att våga sätta en sådan skamfläck
på det stora, klangfulla Sturenamnet, det var
mer än som någonsin kunde försonas. Mycket
hade hon lidit. Hennes systers, drottning
<i>Margarethas</i>, död, liksom sonen <i>Stens</i>, hvilken blef
dödligt sårad vid Bornholm 1565, hade gått henne
djupt till sinnes; dock -- hvad var väl det, mot
det förskräckliga, att hennes gemål och yngre
son <i>Erik</i>, 1567, hade blifvit mördade på Erik
XIV:s befallning och hennes äldste son, den
förhoppningsfulle, den herrlige <i>Nils Sture</i>, af den
rasande konungens egen hand? -- Många vårar
hade strött sina gula lindblommor, många höstar
sina vissnade blad sedan dessa fasansfulla
händelser timade, och det aldrig läkta, blott något
mindre blödande, såret började att läkas. Men
nu -- nu skulle <i>detta</i> inträffa. -- Det var den
rågande droppen i fru Märtha Lejonhufvuds
olycksbägare.

Det var år 1573, som herr Erik Stenbock
tog sig det orådet före, att enlevera sin brud;
den då regerande konung Johan III tog
saken mycket ifrigt, så att han lät fängsla
Stenbock och afsätta honom från alla hans embeten.
På drottningens, prinsessornas, riksens råds och
alla den fängslades slägtingars förböner återfick
han dock snart sin frihet, samt, så småningom,
alla sina förläningar och värdigheter. -- Men
Malin hade ingen ro, förrän hon fick försona sig
med modern, och det var en sak, som tycktes
höra till det omöjligas område. Alla fru
Märthas söner och döttrar, alla hennes mågar och
sonhustrur, jemte alla andra nära slägtingar, lade
sig ut för de nygifta, och fruntimren gjorde,
allesammans, knäfall samt gräto och jämrade sig
öfver den stackars Malin, hvilken -- de visste
det nog -- utan moderns förlåtelse ej kunde ha
en glad stund. Ty så stor var på den tiden
barnens kärlek, vördnad och lydnad för sina
föräldrar, äfven sedan de blifvit fullvuxna och gifta.

Icke förr än ett år -- och något derutöfver
-- var tilländalupet, kunde fru Märtha förmås
att medgifva, det de brottsliga finge komma till
henne på besök. -- De fingo dock icke genast
gå upp till Hörningsholms slott, utan måste bo
i bagarstugan, fastän den arma fru Malin var
helt nära sin nedkomst. Djupt sorgklädd, och
krypande på båda knäna, alltifrån dörren och
ända fram i rummet, fick hon ändtligen nalkas,
för att undfå moderns förlåtelse.

Bland de öfriga stora olyckor, som vid denna
tid träffade det beklagansvärda Sturehuset, kunna
vi äfven nämna att tvänne af fru Märthas mågar
blefvo halshuggna, men detta inträffade dock
först efter hennes egen död.

<b>Lenæus, Barbro,</b> dotter af erkebiskopen
Johannes L., blef jemte sina öfriga syskon adlad
till Clo. Hon hade på ena kindbenet ett
födelsemärke, som liknade en liten råtta. Hennes
systrar hade redan blifvit försörjda med hederliga
giften, men det grämde den hederlige fadern,
att Barbro i följd af detta naturfel "skulle
uppoffra sin jungfrudom åt döden". Detta blef
likväl ej händelsen, ty en ung student vid namn
Figrelius lät icke afskräcka sig af detta
födelsemärke, utan friade och erhöll så väl Barbros
som erkebiskopens samtycke. Hans lyckliga
förbindelse beredde hans lycka, ty på svärfaderns
rekommendation utnämndes han först till
professor i historien vid Upsala Akademi, sedan
till sekreterare i kansliet, samt blef slutligen
Carl XI:s lärare, riksråd och baroniserad under
namnet Gripenhjelm; men föll slutligen i onåd
hos konungen, som han så illa uppfostrat, att
denne vid tillträdet till regeringen med möda
kunde läsa skrifvet. -- Barbro blef gift 1651
och dog före 1673. Med sin man hade hon
tre söner, af hvilka <i>Nils</i> blef landshöfding,
<i>Johan</i> lagman och <i>Carl</i> generaldirektör för
landtmäteriet.

<b>Lenngren, Anna Maria.</b> Hon var född den
18 Juni 1754 i Upsala, der hennes fader,
Magnus Brynolfsson Malmstedt, var professor, och
under hvars handledning hennes uppfostran
besörjdes. Den blef icke lärd, efter den tidens
mening, men vår tid skulle kalla den så, ty hon
lärde latin och detta klassiska språk grundligt.
Denna kunskap gaf henne väl icke snille och
talang, ty man läser sig ej dertill; men den gaf
dessa deras rigtning; den bidrog att skänka hennes
skapelser denna fulländning i formen, som de
ega i högre grad än någon annan svensk
författares, och hvari de af ingen kunna öfverträffas.
Detta språk är för skalden, hvad anatomien är
för den bildande konstnären: hon upplåter väl
icke för honom konstens helgedom, men hon är
den förberedande kunskap, utan hvilken han der
ej skall taga annat än vacklande och osäkra steg.

Det första kända arbete, som man eger af
henne, var <i>"Thékonseljen"</i>, ett slags moralsatir,
hvars innehåll tillräckligt antydes af titeln. Hon
var, då hon författade det, endast 18 år. Man
kan således deri hvarken vänta någon
fullkomlighet i tanken eller i utförandet; men stycket
gaf likväl redan ett begrepp om hvad dess
författarinna en dag skulle blifva. De som kände
henne i sin ungdom, väntade likväl icke hvarken
af författarinnan eller qvinnan hvad hon
sedermera visade, detta rena, idealiska, från all flärd
och ostentation aflägsna, detta gedigna, redbara
värde, som tyckes, så vidt det här på jorden är
möjligt, uppfylla all rättfärdighet, vara i sitt slag
mönstret för både qvinlig och litterär
fullkomlighet, för hvilket tadlet förstummas och sjelfva
önskningen ingenting har att tillägga. Hon röjde
i ungdomen väl icke något koketteri, ty för en
så ren natur som hennes måste koketteriet
alltid blifva en konst, som hon hvarken kan eller
vill lära, men någonting studeradt, någonting
manieradt, som ej får tillskrifvas begäret att
väcka uppmärksamhet, men bristande bekantskap
med verlden och sig sjelf, kanske en följd af
hennes lärda uppfostran, som hos den unga
flickan väckte den föreställningen, att ett klassiskt
bildadt fruntimmer borde uttrycka och skicka
sig något annorlunda än andra. En mera
stadgad ålder, hos henne gående hand i hand med
en öfvad observationsförmåga, både på sig sjelf
och sina omgifningar, förmådde henne snart
aflägga detta manér i sättet att vara, och hon
blef lika upphöjdt enkel i sitt sätt som i sina
skrifter.

Dessa sistnämnda hade emellertid länge
ingenting ovanligt, ingenting som höjde dem
särdeles öfver mängden af hvad som på hennes tid
skrefs. Svenska theatern var då nyss
organiserad; den nya skapelsen gaf en ny rigtning åt
det svenska snillet, och nästan alla litteratörer,
af högre eller lägre rang, ville försöka sig derpå.
Mamsell Malmstedt, hvilken redan tidigt blifvit
känd som en vitter talang, ådrog sig till och
med de kungliga personernas uppmärksamhet,
ty dels var litteratörernas antal icke då så stort
som nu, dels hörde det till den goda tonen hos
tidens store, att, härmande konungens exempel,
uppsöka och utmärka dem. Det berättas, att
hertig Carl, som, vid de besök han stundom gjorde
i Upsala, fått höra talas om mamsell Malmstedt,
skall ha uppmuntrat henne att skrifva någonting
för theatern. Hon efterkom denna önskan, och
skådeplatsen riktades af henne med fyra
öfversättningar: <i>"Lucile", "Arsene", "Silvain"</i> och <i>"Zemir
och Azor"</i>. Alla dessa hafva redan för lång tid
tillbaka försvunnit från scenen, de tre förstnämnda
utan saknad för konstvännen, den sistnämnda
endast förtjent att ännu gifvas i anseende till
Gretrys förträffliga musik, med hvilken en
modernare komposition öfver samma ämne eger
ingenting jemförligt. Texten till detta stycke, liksom
till de öfriga, har visserligen en välljudande och
harmonisk vers, som ställer det framför flera
mindre lyckade försök, hvilka på denna tid, i
brist af bättre, upptogos på repertoiren; men de
voro likväl ingenting som röjde den blifvande
fru Lenngren. Också äro de med skäl förgätna,
och om de någon gång ihågkommas, är det
endast såsom episoder till hennes historia.

Kan man emellertid kalla historia
teckningen af en lefnad, icke händelserikare än de
flesta qvinnors, icke ens så mycket, som många
eljest obetydliga fruntimmers? <i>Nej</i>, i fall man
dermed menar taflan af skiftande öden och
ovanliga, vigtiga eller romantiska uppträden. <i>Ja</i>,
deremot, om man tror, att det ädla, genom sitt lugn
stora, genom sin enkelhet betydelsefulla,
förtjenar lika mycket att minnas af efterverlden som
att aktas af samtiden. Man har om fru
Lenngrens lefnadshändelser sagt allt, då man säger,
att hon vid 26 års ålder blef gift med
sekreteraren, sedermera kommersrådet Lenngren, att
hon med honom tillbragte ett 36-årigt lyckligt,
men barnlöst, äktenskap, och att hon dog den 8
Mars 1817 af en kräftsjukdom, som äfven en
smärtsam operation, den hon med tålamod
fördrog, icke kunde hafva. Man har då om henne
icke sagt något mer, än hvad som kan sägas om
mången ädel qvinna, då man tillägger, att hon
var en förträfflig maka och husmoder, att hon,
med lika mycken omsorg som förstånd, vårdade
alla de pligter, hvilka i denna egenskap ålågo
henne, att hon fann ingen af dem för ringa att
ej förtjena hennes tillsyn, och, der så behöfdes,
hennes handläggning; att hon förskönade sitt
husliga lif, ej blott med alla stilla dygder, som
gifva det värde, utan äfven med dessa talanger
och detta fina umgängesvett, som gifva det
behag; att hon, i saknad af egna barn, upptog en
brorsdotter, för hvilken hon blef den ömmaste
och omsorgsfullaste moder, men att hon med
verkligt filosofiskt mod fördrog den sorgen, att
se denna unga flicka sig frånryckas, icke af
dödens hand, ty det hade varit slutet på bådas
lidande, men hvad som var oändligt bedröfligare:
af den intellektuella döden, af sinnessvagheten; att
hon med stoiskt själslugn bar äfven de materiella
plågor, hvarmed sjukdomen under hennes sista
år hemsökte henne; att hon alltid var densamma,
i lyckan och i motgången, i glädjen och i
sorgen, vänskapsfull, rådig, tröstande, deltagande
och hjelpsam mot vänner och umgängeskrets,
moderligt huld och förståndig mot tjenare och
underlydande. -- I allt detta har hon lyckligtvis
likar, förtjenta att nämnas bredvid henne. Men
teckningen vinner oändligt i kraft och betydelse,
den blir ett verkligt historiskt drag, om man
tilllägger, att denna fromma husfru, denna stilla,
obemärkta qvinna var den odödliga
författarinnan, var den största skaldinna Sverige frambragt,
och med hvilken måhända intet land eger
någonting jemförligt, skaparnman af mästerstycken, till
hvilkas klassiska fulländning i formen intet
modernt språk eger någonting öfverträffande; att
hon, långt ifrån att söka visa sitt stora värde,
tvärtom nästan sökte undangömma det; att hon
icke för bildandet af sina poemer undandrog
någon tid från sina husliga förrättningar; att hon
uttänkte planen dertill, stundom sjelfva
utförandet, under det hon var sysselsatt med de, som
man skulle tycka, trivialaste göromål; att hon i
sällskaper var endast kommersrådinnan Lenngren,
deltagande i konversationen, sådan den fördes
rundtomkring henne, döljande sin öfverlägsenhet,
icke med denna talangens högdragna
nedlåtenhet, som ingenting fördöljer, men väl nedtynger
och aflägsnar, utan under denna jemnande 
allmännelighet, som drager till sig förtroendet och
blidkar sjelfva afunden, i det hon utplånar
afståndet; att hon förstod denna svåra konst, som
knappt kan läras, hvartill anlagen måste vara
medfödda, att vara allt på sitt ställe, och att
således ej vara vitter annat än bland de vittra,
men att äfven der vara qvinna, således ej föra
ordet, ej vilja framstå som ledarinna och
tongifvande. Att hon icke desto mindre, nästan mot
sin vilja, blef det, härrörde af hennes genies
öfverlägsenhet, af hennes talangs originalitet, af
den ovilkorliga aktning och beundran, hennes
snilles och hjertas egenskaper ingåfvo alla, som
nalkades och kunde fatta henne.

Att skildra karakteren af hennes skalde-art
skulle här utgöra ett eget kapitel, men hvilket
utrymmet ej medger att egna deråt. Det skulle
vara att tillfredsställa kännarens fordringar,
hvilken icke behöfver det, emedan han sjelf med
eget omdöme kan fylla den lucka vi lemnat tom,
och för mängden af läsare, som vilja känna mera
än dömma, behöfves den ej heller, ty hvilken
sådan af den vanligaste bildning finnes väl, som
är obekant med: <i>"Råd till min dotter", "Pojkarne",
"Grefvinnans besök", "Den glada festen",
"Tiggareflickan"</i>, jemte de många blommor af ovansklig
skönhet, som utgöra denna krans af
immorteller, hvilka skola stråla i vår vitterhets
blomstergård, med oförgänglig prakt, så länge någonting
deraf finnes qvar för verlden. De tillhöra denna
klass, för hvilken icke finns någon tid, någon
ålder, någon förändring i bruk och seder. De
blifva eviga som menniskonaturen, som sjelfva
snillet, under hvilka former det än må uppträda.

Svenska Akademien lät öfver henne prägla
en minnespenning; landshöfdingen von
Rosenstein författade hennes äreminne och Sergel
modellerade hennes bild.

<b>Leopoldh, Thomea.</b< Hon dog vid 10 års
ålder i Lund, 1701, och hade redan gjort
"ogemena" framsteg i de latinska och hebreiska
språken, såsom det heter i grafskriften öfver denna
<i>"Christälskande och Dygdesirade lilla Jungfru"</i>.
Ej allenast fyra bröder satte cypressqvistar på
hennes graf, utan äfven flera andra personer
strödde vittra blommor derpå. Den längsta
grafskriften är ett samtal mellan Thomea och
præceptorn. Vackrast äro brodern Ovinus Leopoldhs
latinska verser öfver henne. Hon lär hafva
varit skalden Leopolds faster, hvaraf vi finna att
Leopoldska slägten framträder som en poetisk
familj.

<b>Leuhusen, Anna Reinholdsdotter,</b> var
svägerska med danske öfversten Gregorius Holst och
sista abbedissan i S:ta Claras kloster i
Stockholm. När staden 1522 belägrades af konung
Gustaf I, höll hon med det danska partiet och
förrådde åt danskarne många så väl borgare som
hofmän, hvilka rymde ur staden till klostret, för
att begifva sig till svenska lägret. Så snart
någon rymmare anlände, uthängde hon om dagen
ett hvitt kläde och om natten en lampa i det
fönster, som var vändt åt staden. På detta sätt
blefvo de, som gingo ut ur staden, gripne af
danskarne och på ett barbariskt sätt dödade.
Till följd häraf blef klostret år 1527 af
konungen indraget till kronan. Abbedissan med sina
nunnor inflyttade då i Gråmunke-klostret,
derifrån munkarne förut blifvit utdrifne, och lefde
der i fattigdom. Det synes som skulle borgaren
i Stockholm Reinhold Leuhusen varit hennes
fader. Denne Leuhusen var kyrkvärd 1488 och
hans son, Martin, rådman i Stockholm, 1521, och
S:t Örjans gårds förmyndare. Den sednare
antog, 1536, Lutherska läran. Han hade ett hus
vid Jerntorget, men måste slutligen lemna riket
och dog i Mecheln 1555. -- På Degerö
sätesgård i Upland, emellan Lommaren och
Malstasjön, förvaras ett dyrbart minnesmärke,
bestående af en fint arbetad guldkedja, af 29 lods
vigt, som tillhört den namnkunniga abbedissan
Anna Reinholdsdotter Leuhusen. Hennes
radband af guld och silfver är äfven i behåll.

<b>Levgren, M. C.</b>, enkefru, grundlade 1844 en
donationsfond i Götheborg af 9000 rdr rmt, hvaraf
räntan utdelas till understöd åt behöfvande
köpmans enkor och döttrar i nämnde stad.

<b>Lewenhaupt, Amalia Beata,</b> dotter af den
olycklige Charles Emil Lewenhaupt, föddes 1726
och blef gift 1746 med öfversten Hans Ramel.
-- Friherrinnan var mycket originell. För att
på sin bröllopsdag bespara sig en toilette och
coeffure, som generade henne, afklippte hon på
samma dags morgon sitt hår och brukade
sedermera rundklippt hår, med karlmössa, jacka,
väst, halsduk, men kjortel i stället för benkläder.
I denna karldrägt är hon aftagen både på
Öfvedskloster och Löberöd, och besökte till och
med Köpenhamn i en slik utstyrsel. Men hon
fann sig dock besvärad af att omringas af
pöbeln på hvarje gata hon kom, der folket hurrade
och följde henne. Någon skalk hade utspridt
att det var ryska kejsarinnan, som inkognito
besökte de goda danskarnes hufvudstad. -- Hon
deltog äfven gerna i en äfventyrlig jagt, vanligen
till häst, och sköt från hästryggen med mycken
säkerhet den springande haren och den
smygande räfven. Stor händighet egde hon i
svarfkonsten, hvarmed hon flitigt sysselsatte sig. Af
hennes utmärkt väl svarfvade arbeten förevisas
ännu prof på Öfvedskloster. Oaktadt hennes
far fått lägga sitt hufvud på stupstocken för en
konungs svaghets skull, var friherrinnan likväl
så stark i sin rojalism, att Gustaf IV Adolfs
afsättning vållade henne djup sorg och kanske
påskyndade hennes död, som inträffade år 1810.

<b>Lewenhaupt, Anna Catharina,</b> dotter af
fältmarskalken Carl Mauritz L., blef i hemlighet gift
1686, på Winäs, utan konungens tillstånd, dock
icke utan sin moders vilja, med sin kusin,
general-löjtnanten Gustaf Fredrik Lewenhaupt. De
reste kort efter bröllopet utrikes och blefvo af
Svea Hofrätt, med ogillande af giftermålet, dömda
att bota 500 daler silfvermynt. Hon följde sedan
sin man under hans resor och krigsfärder, ända
till Moræa och Archipelagen, oftast under
sjuklighet, och var flera gånger i yttersta lifsfara;
talade tyska, franska, italienska och grekiska så
färdigt som sitt modersmål, samt var gudfruktig,
rådig, oförskräckt och skön. Brodern,
vice-amiralen Axel Johan L., besökte henne 1697 på
Moræa. Hon återkom 1698 och dog 1740, 79
år gammal, samt är begrafven i
Riddarholmskyrkan, i Lewenhauptska grafven. Hennes dotter,

<b>Lewenhaupt, Eva Maria,</b> föddes i Frankfurt
am Mayn 1697 och dog 1754, på Krokeks
gästgifvaregård å Kolmården, genom det att hon bröt
halsen af sig vid hästarnes skenande utföre
Sudarsbacken. Hon var gift med presidenten
Gabriel Gyllengrip.

<b>Leyra, Ingeborg,</b> Fadern, Thorkel Leyra,
styresman öfver Bohuslän under danske
konungen Sven Tveskäggs tid, hörer egentligen till
Danmark, men som Bohusläns fornhistoria äfven
ingår i Sveriges, så upptaga vi här berättelsen
om dottern.

När Sven Tveskägg besteg Danmarks thron,
anställde han ett stort graföl efter sin fader, till
hvilket äfven tidens ryktbaraste hjeltar,
<i>jomsvikingarne</i>, inbjödos. Till plägsederna vid dylika
tillfällen hörde, att gästerna vid det horn, som
tömdes till den dödes minne, skulle göra ett
manligt löfte, som aldrig kunde ryggas. Sedan
jomsvikingarne genom tömmandet af Kristi och
engeln Michaels skålar blifvit temligen upprymda,
läto de stora löften icke fattas vid den döde
konung Haralds skål. Inom tre år skulle de hafva
dräpt Hakon Jarl och eröfrat Norrige. En af
dem, den vilde <i>Wagn Åkesson</i>, gjorde särskildt
ett löfte, att ej vända åter med lifvet, förrän han
dräpt Thorkel Leyra och sofvit hos hans dotter
Ingeborg. Visst tyckte herrarne, på morgonen,
sedan de sofvit ruset af sig, att de lofvat något
för mycket, mer än de kunde hålla, men saken
stod nu att försöka. Innan kort anlände de
till Norrige. Hakon Jarl, hans son Erik Jarl och
Thorkel Leyra, med flere höfdingar, mötte dem i
Hjorungawåg, der år 994 ett af nordens
skarpaste slag blef hållet. Efter tre dagars slagtning och
otroliga under af tapperhet sviker segern
hjeltarne från Jomsborg. Wagn Åkesson
tillfångatages och föres upp på land att afrättas tillika
med flera af sitt folk. Med sammanbundna
fötter afvakta de, sittande på en fälld trädstam,
med onaturligt gäckeri sitt öde. Då
framkommer Thorkel Leyra med en yxa i handen och
säger till Wagn: "Du har gjort ett löfte att dräpa
mig, men likare synes mig nu att jag dräper dig",
och derpå begynner han mordet å Wagns män.
Men en särdeles utmärkt jomsviking frälstes af
Erik Jarl. Uppretad häröfver ropade Thorkel
till jarlen: "Vill du än gifva desse män frid, så
skall dock aldrig Wagn komma undan med
lifvet", och framstörtade med lyftad yxa för att
uppfylla sin hotelse. I detsamma kastar sig Wagns
fosterbroder, som satt bredvid honom, framför
Thorkel, så att denne stupar och släpper yxan.
Wagn grep den i ögonblicket och klöf dermed
den boshuslänske höfdingens skalle. "Vill du
hafva fred, Wagn Åkesson?" sporde jarlen. --
"Ja, om mina män ock få behålla lifvet",
genmälde Wagn. Jarlen gaf då alla öfverblefne fred,
tog Wagn med sig hem till sin förläning i Wiken
och gaf honom till äkta Thorkel Leyras dotter
Ingeborg, med stora rikedomar, och hade så
Wagn Åkesson uppfyllt sitt löfte.

<b>Lidbeck, Brita Catharina,</b> född <i>Munck</i>, dotter
af framl. biskopen öfver Lunds stift och
prokanslern för Lunds universitet Petrus Munck
och hans fru i andra giftet Ulrika Eleonora
Rosenblad, syster till framl. excellensen
Mathias E., föddes 1788 och dog 1864, d. 2 Mars,
i en ålder af något öfver 76 år. Hon var det
tolfte i ordningen af biskop Muncks barn i
andra giftet, hvilka voro fjorton till antalet. För
faderns förtjenster blefvo barnen adlade. De
antogo då namnet Munck af Rosenschöld. Under
detta namn känner man flera framstående män,
såsom medicine professorn Eberhard Z. M. af R.
och David, pastor i Qvistofta, en ytterst
orgininell man. De voro begge bröder till fru
Lidbeck. Det var om henne som David sade: "min
syster säges med sin sång fylla kyrkohvalfvet,
men jag med min röst fyller himlahvalfvet."

Men för att nu återkomma till fru Lidbeck,
vilja vi nämna, att hon vid fem års ålder
förlorade sin mor, samt hade vid femton år den olyckan
att äfven förlora sin far, hvarefter hon flyttade
till en sin morbror, öfverste Jan Erik Rosenblad,
gift med en mamsell Lidbeck, syster till
densamme Lidbeck, som sedan blef fröken Brita Munck
af Rosenschölds man. Vid nitton års ålder trädde
hon i äktenskap med nämnde herre, Anders
Lidbeck, som var æsthetices professor och
bibliothekarie vid Lunds universitet. Bröllopet firades d.
22 Mars 1807.

Den nu längesedan aflidne professor Anders
L. egde många förtjenster, såsom menniska,
akademikus och lärare; men i aldra största
förbindelse står dock Sverige hos honom derför, att
han vid Lunds akademi fastade den då helt unge
Esaias Tegnér och med den ädlaste
själfuppoffring gjorde allt för befordrandet af ett rykte,
som innan kort skulle öfverglänsa hans eget,
såsom det så vackert och sannt är yttradt af den
andlige, hvars röst ljöd vid fru Lidbecks graf.

Knappt voro professorn och den unga
professorskan gifta, förrän de af sitt nya hem gjorde
en bland de angenämaste samlingsplatser för
lärda, konstidkare och snillen af alla slag. Den
unga frun var själen i dessa samqväm, äfvensom
öfverallt inom stadens och den kringliggande
nejdens högre kretsar; ty hon var ovanligt qvick
och strålande glad, och kunde omöjligen tåla se
ledsnad eller tråkighet inträda eller qvarstanna
under hennes tak.

Hvad som dock mest utmärkte henne och
kring henne lockade tusentals beundrare, var
hennes ovanligt sköna, fylliga och klangfulla
sångröst, som snart gjorde henne känd öfver hela
riket. Det torde vara svårt att med den rösten
finna <i>någon</i> jemförlig, åtminstone hvad styrka
och omfång beträffar: den fyllde ensam en kyrka,
om än aldrig så stor. Redan såsom barn hade
hon börjat att med sin röst förvåna mången,
och ju större hon blef, desto mer fick hon
tillfälle att med denna gudagåfva både tjusa och
gagna. Vi säga med flit <i>gagna</i>, ty man anlitade
henne allt som oftast att sjunga för välgörande
ändamål och hon visade sig dertill aldrig
obenägen.

Såsom yngre vistades professorskan Lidbeck
för det mesta i Lund och dess närmaste
grannskap, der hon fortfor att vara beundrad och
eftersökt. Hennes käraste nöje var emellertid, när
hon i sällskap med några vittra och intressanta
personer, deribland Tegnér då alltid fanns, fick
företaga små resor till hennes mans landtställe,
bekant för en derstädes befintlig, ovanligt stor
ättehög, derifrån man kunde skåda vidt omkring
i nejden och der den sedan så store, oförgätlige,
europeiskt ryktbare skalden nödvändigt ville ...
d. v. s. <i>påyrkade</i>, att ett litet tempel skulle
byggas, ett <i>Sångens</i> tempel åt henne, som kallades
<i>nordens näktergal</i>.

Under den älskvärda sångerskans något
längre framskridna ålder, nemligen under de
sednare åren af hennes äktenskap, plägade hon ofta
och långa tider vistas i hufvudstaden, der
hennes man, såsom riksdagsman för Lunds
universitet, afled år 1829. Här bosatte hon sig för
alltid, sedan hon blifvit enka, enär hennes enda
barn, hennes dotter, den unga och täcka <i>Clara</i>,
här var gift med dåvarande kamreraren Pehr
Sandström, en framtidsman, som sedan blef
adlad och namnkunnig för sin arbetsförmåga, sin
duglighet, rättskaffenhet och framförallt sitt
ovanligt goda hufvud. Han steg, från det ena 
trappsteget till det andra, upp till höjden af ära och
anseende, var under någon tid statsråd, men dog
såsom landshöfding i Mariestad, alltför tidigt
skördad af döden, år 1857.

Det var i hufvudstaden professorskan
Lidbeck gjorde bekantskap med den tidens största
sångerska, madame Catalani; de blefvo snart
förtroliga, emedan emellan dem rådde en stor inre
frändskap. "Jag vet att ni har en ovanlig röst,
sjung för mig", yttrade madame Catalani. Den
annars stolta fru Lidbeck tvekade dock inför den
frejdade sångerskan. Men madame Catalani förde
henne sjelf till pianot, enträget upprepande sin
begäran.

Fru Lidbeck sjöng då en af sina
favoritarier. När hon slutat och ville stiga upp från
pianot, bad madame Catalani henne sjunga mera,
och hon gjorde så. "Fortsätt! Fortsätt!" yttrade
madame Catalani, allt mera enthusiasmerad. "Låt
mig också någon gång få höra en verklig
sångerska!" Ändtligen tystnade sången.

Madame Catalani skyndade då fram,
omfamnade fru Lidbeck och yttrade hänryckt:
"Madame! Jag har aldrig förrän nu föreställt mig
att näktergalar kunde födas så nära polcirkeln.
Men hvarför endast sjunga i den kalla norden?
Hvarför beröfva det öfriga Europa njutningen af
er herrliga, er utomordentligt sköna röst?
Hvarför icke skörda lagrar äfven utom norden?"

"Derför, madame", yttrade fru Lidbeck, "att
jag skall lefva och dö i Sverige, och derför att
ett besök i södern sannolikt skulle förleda mig
att icke mera återvända till norden. Lagrar!
-- ack, den saknar icke guld, som aldrig guld
har egt."

"Ah!" utropade madame Catalani, "se der
ett illustert exempel på de nordiska snillenas
halsstarrighet!"

Något eget är, att dessa båda sångerskor,
den <i>utländska</i>, som tillhörde hela Europa, och
den <i>svenska</i>, som tillhörde vårt fosterland allena,
blefvo på en och samma dag invalda till
medlemmar af kungliga svenska Musikaliska
Akademien.

Många och bittra påminnelser hade fru
Lidbeck om förgängligheten af allt jordiskt och
kortvarigheten af all lifvets glädje, och det just inom
sin egen familj, der hennes hjerta var med så
ömma band fästadt. Hon egde ej mer än en
enda dotter, inom hvars lyckliga hem så mången
liten telning växte, slog ut sina hoppgifvande
blommor och lofvade de herrligaste skördar --
endast för att i förtid vissna och bortsopas af
döden. Utan att räkna de många bland hennes
barnbarn, som från vaggan och modersfamnen
flyttade öfver till ett bättre lif, fästa vi oss vid
de länkar af den stora syskonringen, som
sednare brötos, lemnande i sörjande hjertan sår, så
djupa, att de aldrig kunna läkas. Den
nittonårige Gustaf, med ett lysande snille och som
redan vid aderton års ålder gjort så stora
framsteg i studier, att få ynglingar af hans år göra
dem efter; den tjugotreårige Axel, löjtnant,
vacker och intagande, en poetisk, svärmande natur
-- gingo bort från anhöriga och vänner,
skördade af lungsoten, denna förfärliga mask, som,
sedan han fått innästla sig i blommans
hjertblad, gnager derpå, tills allt är förbi. Samma
sjukdom skördade ock de båda ynglingarnes
ädle fader och -- till slut ... till råga på allt,
den andra dottern i ordningen, lyckligt gift
sedan ett par år, och moder till ett förtjusande
barn.

Sådana olyckor kunna väl rubba jemnvigten
hos äfven den starkaste själ, och fru Lidbeck
hade ju icke egt känslor, om hon ej af dem
blifvit djupt skakad; särdeles som hon, till följd af
ett fall, under många år var beständigt
sängliggande, således aldrig mer kunde vederqvicka sig
med sitt älsklingstidsfördrif <i>musiken</i> och
följaktligen, nu mera, ej egde någon annan glädje, än
sin familj och sina leende, blomsterkransade
ungdomsminnen. De vänner, som då och då
samlades kring hennes sjukbädd, försäkra emellertid
att hennes qvickhet och glada lynne det oaktadt
gjorde sig gällande, ända till det sista.

<i>En</i> glädjeblomma hade dock försynen ännu
sparat åt den gamla. Hennes yngsta
dotterdotter blef nemligen kort före hennes död förlofvad;
och åt denna förbindelse gladde sig innerligt
familjmodern, under skälig förhoppning att
densamma skulle betrygga det älskliga barnets
framtida lycka.

<b>Liebman, Erika,</b> ett af vårt lands lärdaste
fruntimmer. Hon var dotter af rektorn vid Lunds
skola Reinhold L. och föddes 1738 i nämnde
stad. Som Liebman helt tidigt märkte, att Erika
hade ett utmärkt godt hufvud, roade det honom
att uppfostra henne såsom en gosse, och hon fick
således, under hela sin barndom, deltaga i
undervisningen bland skoldisciplarne och lära allt
hvad åt dem meddelades, så väl af döda, som
lefvande språk, jemte andra kunskapsgrenar. --
Då Erika blef stor, fortsatte hon ifrigt sina
studier, och ryktet derom spred sig snart öfverallt
omkring, så att hon äfven i utlandet citerades
såsom ett bland Sveriges lärda fruntimmer. Man
läser i "Svenska Merkurius" för November 1756,
att hon, året efter faderns död, skrifvit följande
nätta gratulation till Johan Flor. Scharff, då
denne i Lund utgifvit en disputation de jure
restanti naturali:

<tab>Egregias, Scharffi, virtutes optime tractas,
<tab>Et quæris genii spargere dona tui.
<tab>Ipsa tuos laudo conatus; grator et opto,
<tab><tab>Istud quod tractas, sedulitate probes.

Erika blef vid tjugotre års ålder gift med
prosten Magnus Sommar i Ingelstorp. De togo
ingen informator åt sin son <i>Jöns</i>, utan modern
åtog sig att ensam undervisa honom i allt hvad
han behöfde lära, hvilket gick ganska bra, äfven
under en långvarig sjukdom, hvari prosten
råkade och derunder han ej kunde öfvervaka
undervisningen och dess fortgång. Fru Erika
Sommar lefde till 1803, då hon afled i Ingelstorps
prestgård. -- Om hennes dotter se art. <i>Sommar,
Johanna Charlotta.</i>

<b>Liedberg, Julia,</b> född <i>Widerberg</i>.
Premiersångerska vid Kongl. operan i Stockholm; gift
med violinisten vid Kongl. hofkapellet Liedberg;
död 1847 i Stockholm.

<b>Liewen, Henrika Juliana von,</b> dotter af
riksrådet Hans Henrik v. L., föddes 1710 och blef
1748, såsom hoffröken, på Drottningholms slott
gift med öfver-intendenten Carl Hårleman. Hon
förärade Kongl. bibliotheket i Stockholm sin framl.
mans samlingar af böcker i byggnadskonsten samt
hans ritningar och kopparstick. -- Under
Hattarnes och Mössornas partistrider måste hon ha
deltagit i Hattarnes tidning: <i>"En ärlig Svensk"</i>,
som 1755--56 utgafs af Nils von Oelreich,
hvilken intogs på Riddarhuset förr än han adlades.
Länge var tidningens verkliga redaktion en
hemlighet. Konungen hade till och med om tidningen 
ett diktamen till rådsprotokollerna, och
erkebiskop H. Benzelius fann den strida mot bibeln.
Emellertid hviskades, att en stor del af senaten
plägade samlas hos baron C. Hårlemans
enkefru, grefvinnan Henrika Juliana von Liewen, för
att läsa -- korrektur på tidningen. -- Hennes
syster, <i>Anna Christina L.</i>, som dog ogift 1784,
61 år gammal, hade 12 fingrar.

<b>Liljencrantz, Charlotta Wilhelmina Erika,</b>
dotter af landshöfdingen i Westerås län Johan
Wilhelm L., född 1803 och gift 1822 med öfversten
Filip Bogislaus von Schwerin, dog 1864. Ehuru
omgifven af en talrik familj, som fordrade och
egde hennes närmaste omsorger, fann dock denna
grefvinna tid öfrig att, i vidsträckt mån, egna åt
lidande medmenniskor, dem hennes djupa och
varma religiositet, hennes ömmande hjerta förde
henne att uppsöka och stödja. Den med så
mycket deltagande af Stockholms allmänhet
omfattade föreningen <i>"Vänner till Pauvres Honteux"</i>
torde utan orättvisa kunna sägas vara hennes
stiftelse, om hon ock härvid rönt en kraftig,
aldrig tröttnande medverkan af de ädelsinnade
fruntimmer, som med henne delade den ingalunda
lätta bördan af föreningens frivilliga åtaganden.
Föreningens tillvaro är numera betryggad och
den skall med hvarje år intaga ett mera
framstående rum bland hufvudstadens välgörande
stiftelser. Att så är, att så blir, är hufvudsakligen
ett verk af grefvinnan v. Schwerin. Denna
förening är en minnesvård öfver henne, som skall
stå upprätt, då marmorn öfver andras stoft
längesedan förvittrat. Välsignelser följde henne
genom lifvet, och skola ännu länge ljuda kring
hennes graf.

<b>Liljenroth, Charlotta Aurora,</b> var ett qvickt
och lärdt fruntimmer och dotter af professorn
och lektorn vid gymnasium på Wisingsö,
magister Joh. L. Medan hon ännu var så ung, att
hon icke sysselsatte sig med hushållning och
sömnad, blef hon inskrifven i skolan. Före henne
hade redan tvänne unga flickor studerat i samma
skola: Ursula Agricola från Strassburg år 1644
och Maria Jonæ Palmgren från Grenna 1645.
Charlotta Liljenroth blef den 8 Dec. 1780
inskrifven i konrektors klass, sedan hon under behörig
examen "befunnits hafva gjort vacker början i
vetenskaper och latinska språket". Samma 
termin höll denna unga flicka från skolans kateder
ett tal öfver konung Gustaf III:s återkomst från
sina utländska resor samt öfver Gustaf IV Adolfs
födelse, i närvaro af skolungdomen och flere
ståndspersoner.

<b>Lillje, Anna Bengtsdotter,</b> hade den sorgen
att se sin man, riksrådet Erik Bengtsson Ryning,
halshuggas i Stockholms blodbad den 8
November 1520, och på samma gång sin fader,
riksrådet Bengt Gregursson L., samt sin farbror,
Mathias Gregursson L., biskop i Strengnäs, fastän
han och riksråden samtyckt till konung
Christians utväljande till konung. Anna Lillje
uppräknas 1526 bland enkor i Upland, men blef
1528 andra gången gift med slottslofven på
Kalmar slott Gudmund Pedersson Skrifvare (Slatte),
som vann henne vid torneringen, då Gustaf I
kröntes.

<b>Lillje, Hedvig Catharina,</b> dotter af
öfverstelöjtnanten, grefve Axel Johan L., föddes 1695
och blef 1709, vid 14 års ålder, gift med
öfverste-marskalken Magnus Julius De la Gardie, som dog
1741. -- Under stridigheterna på 1730-talet,
mellan Hatt- och Mösspartierna, såg man att äfven
fruntimmer i sällskapskretsarne med ifver
blandade sig deri. Den ifrigaste bland dem å
Hattpartiets sida var grefvinnan De la Gardie.
Mannen var en person af medelmåttiga egenskaper,
hans grefvinna deremot i hög grad angenäm och
behaglig, oaktadt öfver 40 år; derjemte qvick,
liflig, häftig och lidelsefull. Enligt en smygskrift,
säger Fryxell, hade hon åtskilliga förbindelser
med en ung Sture. Andra uppgifva, att hon var
förälskad i franska ministern Casteja och derför
hans parti af själ och hjerta tillgifven. Efter
Höpkens död, 1741, skall det hafva varit hon
som förnämligast ledt Carl Gyllenborg och hela
hans parti. Efter mannens död bosatte hon sig
i Paris, der hon bortslösade en god del af sin
förmögenhet, öfvergick till katholska läran och
dog 1745. -- Dottern <i>Brita Sofia</i> följde modern
till Paris, blef katholik, gick i kloster samma år
modern dog, och afled först 1797, 84 år gammal.

<b>Lilljebrunn, Beata,</b> född i slutet af 1650-talet,
var dotter af kaptenen vid Tawastehus regemente
Anders L. Hon hade med löjtnanten Erik
Johan Armfelt trenne söner, men denne kunde icke
förmås att fullborda äktenskapet, oaktadt han
med vakt fördes till kyrkan för att vigas.
Armfelt fick sedan afsked, 1686, för förseelse mot
duellsplakatet, och uppgifves hafva drunknat.
Sönerna blefvo emellertid förklarade för äkta, och
var sonen <i>Erik Johan</i> en tapper krigsman, som
blef tvänne gånger fången i Ryssland; sista
gången satt han der i 14 månader, sluten i kedjor
till händer och fötter samt med jernhalsband
fästad vid muren, hvarefter han fördes till
Moskwa och derifrån till Kaluga.

<b>Lilljehöök, Ebba von,</b> dotter af den orolige
Måns Bryntesson L., som sträfvade att bli
konung i Sverige, men för detta vågspel blef
halshuggen 1529. Hon föddes nämnde år och blef
gift 1548 med riksrådet Sten Eriksson
Lejonhufvud, som vid konung Erik XIV:s fängslande,
1568, blef sårad af en hillebard, hvaraf han
sedan dog, men blef på sin dödsdag, d. 5 Okt.,
upphöjd till grefve, och hans enka erhöll
Raseborgs slott och län till grefskap. -- Den stolta
fru Ebba, vanligen kallad "grefve Ebba", måste
hafva varit ett temligen oregerligt fruntimmer;
särdeles hatade hon sin son, riksdrotset <i>Mauritz
Lejonhufvud</i>. Man eger ännu qvar hennes öppna
bref af d. 10 April 1604, hvaruti hon klagar
öfver sin sons ovärdiga uppförande och isynnerhet
öfver den smälek henne vederfarits under ett
besök på Käggleholm. Sjuk -- klagar hon -- hade
hon d. 7 Febr. dit ankommit, "efter hon icke
visste huserum på annen stad" -- ty Gräfsnäs --
"som dock var hennes morgongåfva" -- tyckes
riksdrotset redan tagit i besittning -- då fogden
gaf henne tillkänna att han hade sin herres
befallning att härbergera henne en natt, men ej
mera -- förebrådde henne att hon "med en hop
sludervask" dragit in "opå ett sådant furstligt
hus", ty hon icke behöft mer än "en jomfru, thuå
piger och thuå kårer". Derefter lopp han till
köket och slog hennes kock "med ett
knevellspjut". Grefvinnan skickade då och lät säga,
att hon ville hafva köket allena, hvarpå fogden
svarade, att han ätit med kejsare, konger och
furster, och ville låta koka så väl för sig som
henne. Derjemte förböd han, att ingen vid straff
skulle låta henne få ens ett kålblad; om någon
skänkte henne en fågel, så yfdes och bannades
"den förluppna Skatten". Redan förut hade hon
njutit prof på hans otidighet; ty då hon skrifvit
till honom, så hade han "taget breffuen och
kasted dem under sine fötter". Mellertid,
emedan hon "icke vell kunne lide ded han schule
springe om med den deell henne bara kunne
komme till", så lät hon tillsäga honom att han
skulle inventera allt ifrån sig, "efter han hade
så möckett ventt bort både oxer och annet,
som thill huuset vell hade behöfdes". Men
detta "skötte han inte om", utan drog bort, då
grefvinnan förseglade hans skrin; mellertid kom
han igen och förmälte, att ståthållaren skulle
komma efter "med en heel fenicke folck och
tage ifrån mig hvad dj der kunne finne, och
effter iag tillförrne var blefuett utthaf Arfuid
Swan fangett och indtagit opå min egen gård
Ryberge, och min tråtz ifrån mig tagett och förtt
opå Årholmen, derföre tenchtte iag så, att ded
vell kunne skeett eftterdij att ingen försiun var
mig vederfors, derföre skyndett iag mig deden
så siuk som iag var och när icke tolde att
vangnen schulle gå under mig, så måtte the bära mig
hem till min gård".

Huruvida modern eller sonen hade förnämsta
skulden i detta onaturliga förhållande, ligger
utom efterverldens bedömande. Utan tvifvel var
enke-grefvinnan en amper dam, eller, såsom en
samtida anteckning uttrycker sig, "ett hår af hin
håle, värre än fadern, sonen Axel och dennes
söner". Men i hennes enkla ord: "iag är
moderen och han är sonen", ligger dock en talande
anklagelse.

Genom ståthållaren Erik Ulfsparre tillsades
hon 1592 att, derest hon talade hårdt om
konung Johan III, skulle hon få ett rum, der hon
skulle sitta nog trångt. Att hon varit ett
oroligt fruntimmer kan man ock döma deraf, att
hon slutligen, 1607, fick konung Carl IX:s
befallning att sitta i häkte på Tärna gård. Hon dog
1610 och hade med sin man 9 barn, deribland
tvänne söner hunno till myndiga år, nemligen
<i>Axel</i> och <i>Mauritz</i>. Axel blef lagman i Wermland
och ståthållare i Westergöthland, men hade
moderns oroliga lynne, var dessutom hetsig,
högdragen och hård, samt afsattes från sina
embeten, emedan han låg i beständig strid med
konungarne Johan III, Sigismund, Carl IX och
Gustaf II Adolf. Mauritz var tillgifven konung Carl
IX, som i sin almanach antecknat: "1608, d. 17
Febr., begrofs i Örebro den förnämste och
förståndigaste Herre och Man i Riksens råd, grefve
Mauritz af Raseborg och Käggleholm, den mig
från min ungdom troligen tjent hafver."

<b>Lilljeram, Brita Nilsdotter,</b> dotter af
hofkansleren Nikolaus Chesnecopherus, blef gift med
kammarherren hos drottning Christina David
Stuart, i hans andra gifte. Hon dog 1683 och
är begrafven i Riddarholmskyrkan. Fru Brita
blef uti en tvist med sin styfmåg, Gustaf Adolf
Clodt, angående hennes adelskap, d. 11 Dec.
1658 af Svea hofrätt förklarad ofrälse, men hon
och hennes systrar fingo dock sedan, d. 15 Sept.
1660, konungens stadfästelse på deras adelskap.

<b>Limnell, Anna Maria,</b> var dotter af
professorn och dekorationsmålaren Emanuel L. Elev
af C. J. Fahlcrantz, målade hon landskap i olja,
i sin mästares manér. Hon hade, såsom
konstnärinna, mycken framgång och man hoppades
att hon skulle gå ganska långt; men döden
bortryckte henne tidigt från hennes konstnärsbana.
Hon hade dock redan i flera år varit agrée vid
Målareakademien.

<b>Lind, Catharina Johansdotter,</b> var gift med en
ansedd man, Bengt Haraldsson i Stora Wånga.
Han var ståndaktig i katholska läran och reste
derför ur riket 1529. Hustrun lät intala sig af
sin mans broder, biskop Magnus Haraldi i Skara,
att äfven förblifva de påfviska villfarelserna
trogen och for derför, efter mannen, med all sin
egendom ur riket. Deras efterlemnade tvänne
söner lät konung Gustaf I uppfostra, och blef
äldste sonen, <i>Johannes</i>, prost och kyrkoherde i
Fägred, samt den yngre, <i>Harald</i>, konung Carl
IX:s köpman och sekreterare på Elfsborg.

<b>Lind, Jenny,</b> den öfver hela den civiliserade
verlden beundrade sångerskan, föddes i
Stockholm d. 6 Okt. 1820. Hennes far var fabrikören
N. J. Lind. Hon röjde tidigt anlag för musik,
hvarom många tilldragelser från hennes barndom
vittna. Bland andra må anföras: då hon som
spädt barn öfverfölls af den häftigaste gråt, var
man alltid säker på att stilla henne derigenom,
att hon lades öfver ett fortepiano, der hon
tröstade sig med att utleta terser och andra
sammanstämmande toner. Vid tio års ålder blef hon
antagen som elev vid Kongl. theatern, der hon
snart med stort bifall uppträdde i barnroller och
sedermera, såsom större, på talscenen, dock i
smärre roller. Man hörde henne äfven stundom
sjunga, men man hade svårt att säga, om denna
röst, så outvecklad som den då var, någonsin
skulle blifva någon <i>egentlig</i> sångröst. --
Ändtligen uppträdde hon i <i>Friskytten</i>, i <i>Agathas</i> roll,
der hon väckte allmän förundran och vann
enhälligt bifall, och man började nu att på allvar
förespå henne en lysande konstnärsbana. Hon
var då aderton år gammal.

Då gjorde hon ett besök i utlandet, dock
utan några särdeles gynnande resultater ... man
hade deraf väntat sig något mera. Emellertid
hördes hon med särdeles nöje i sin födelsestad,
samt utvecklade sig, under sångmästaren Bergs
nitiska ledning, dag från dag, hvarför den
beundran hon väckte ökades i samma mån som
hennes framsteg på konstens bana.

Ändtligen gjorde hon om sommaren 1840 en
resa till Paris, i ändamål att studera för Garcia.
Man tanke sig dock den arma flickans
bestörtning, då denne mästare, vid det han hörde henne
första gången, fällde det alla förhoppningar
nedslående yttrandet: "Mitt barn, ni har ingen röst."
-- Och hon, som redan var van vid så mycken
hyllning!... hon, som på sin blifvande talang
hade byggt så många ungdomshoppets skimrande
luftslott! ... Hon, som -- nog af! ... detta var
för henne ett förskräckelsens ögonblick.

Garcia märkte det och ångrade sitt
förhastande. Han bad henne sjunga ännu en gång
och gaf henne nu den trösten, att, om hon
hvilade några månader, utan att sjunga en enda
ton, skulle måhända hennes af öfveransträngning
sjuka röst kunna åter blifva klangfull och mjuk.
-- Den stackars Jenny underkastade sig det hårda
vilkoret, att sysslolös, utan sångens ädla
tidsfördrif, hvarvid hon var så van, utan bekanta, i ett
främmande land och snart sagdt utan hopp för
framtiden, under flera månader uppehålla sig i
Paris. Efter den bestämda tidens förlopp
började hon åter sina studier för Garcia. Härvid
vann hennes röst alldeles oväntad utveckling, så
väl i styrka och omfång, som i mjukhet och
behag; men den kinkige sångläraren var dock icke
nöjd och afrådde henne vänligen från att
offentligen låta höra sig i Paris, hvars publik, enligt
hans förmenande, vore den svåraste i verlden
att i sådana fall tillfredsställa. -- Hon återvände
således till Stockholm, der hon väckte en
enthusiasm, stegrad för hvarje gång hon uppträdde.
Det var ock icke endast hennes röst, som hade
vunnit på det tvååriga vistandet i Paris: det var
äfven hennes sätt att föra sig -- hela hennes
yttre menniska. Själfull, genialisk och
hänförande hade hon alltid varit på scenen; hon hade
alltid förstått att föra publiken med sig; men nu
kom härtill, att hon förde sig med mera grace,
klädde sig med mera smak, var, med ett ord,
alldeles oemotståndlig, då hon sjöng och
agerade. Båda delarne gjorde hon med den
fulländning, att det var svårt att säga, i hvilketdera
hon var störst -- aktionen eller sången.

Detta var dock för mycket för det fattiga
Sverige; ty <i>när</i> har väl <i>det</i> någonsin fått hos sig
för alltid behålla en talang af första ordningen?
Flera sådana hafva ammats inom våra fjellar;
men då de blifvit färdiga, ja, endast halffärdiga
till täflan på konstens bana, hafva de, likt
flyttfåglar, flugit bort till främmande, af solen mera
gynnade länder, att der bygga bo och -- förblifva.

Så gjorde äfven vår frejdade, vår förgudade
Jenny Lind. Hon kunde ej qvarstanna i det
torftiga hemlandet; hon måste ut, att förvärfva rykte
och guld, båda delarne till en oerhörd grad.
Hennes tillfälliga besök i Sverige blefvo sedan
korta -- blefvo slutligen inga, och vi måste
åtnöja oss med att endast från fjerran höra
återklangen af hennes rykte.

Hennes utomordentliga flit i sina studier, i
förening med snille, hade bragt henne derhän
att i sina poetiska framställningar återgifva de
finaste nyanseringar af menniskokarakteren och
dess lidelser. Hon var på sådant sätt blefven
nästan större skådespelerska än sångerska, <i>fastän</i>
hon i denna sistnämnda talang eröfrat första
rummet bland konstnärer i två verldsdelar.

Med en djup fantasi begåfvad, kom hon
under inflytelse af tidehvarfvets pietistiska syftning,
och började snart betrakta theater, och i
allmänhet nöjen, såsom dels fåfänglighet, dels
såsom synd, och följden blef den, att hon, genom
ett enda beslut (kraftigt såsom hela hennes inre
menniska), förkastade hela den ena talangen, den
sceniska, som likväl till en stor del uppburit den
andra. Hon kunde, efter den stunden, icke mera
öfvertalas att uppträda på scenen såsom
agerande. Visserligen återstod den öfverlägsna
makten i hennes sång, men, ehuru man icke hörde
någon brist vid hennes föredrag, erinrade man
sig likväl den hänförelse, den fullkomliga illusion,
då hon med förening af sången och en allsidig
mimisk styrka målade passionen såsom verklig,
återgaf handlingen såsom lefvande.

Hennes första segerpris vann hon i Berlin,
till hvars publik hon kom, förberedd af
preussarnes omdöme, att ifrån det höga norden ingen
egentlig röst eller sång vore att förvänta.
Häpnaden blef derför så mycket större och fullt
svarande mot öfverraskningen. Man hade aldrig
förr sett denna förening af konst och natur,
ädelhet i ordens och rörelsernas uttryck, finhet och
böjlighet, det innerligt lekande i skämtet, det
höga, det storartade i återgifvandet af
handlingen. -- Dernäst blef England den omgifning som
skulle öka hennes triumfer, som också ledde till
en börjande förbindelse, men som, ehuru hedrande
den syntes i yttre afseende, likväl icke lärer
svarat emot Jenny Linds upphöjda föreställningar
om det inre värdet hos den person som skulle
följa henne genom lifvet. Emellertid hedrades
hon i detta land genom ovanliga utmärkelser
(till och med klockringning i städer, då hon
ditkom, #####.). -- Men i Amerika -- detta land,
der konsten ännu icke hunnit ställa sig i bredd
med företagsamhet och konstflit -- skulle hon
möjligtvis hafva rönt mindre framgång, om icke
hennes apparition varit förberedd genom
storartade humbugs af en man som kände
yankeelynnet. Följden var, att hon -- värderad af
tusende -- belönades af hundratusentals
menniskor, som offrade dollars till otroligt belopp, så
att hon derifrån återkom med betydande
tillökning på den rikedom som Europa förut
samlat åt henne.

Sjelf gjorde hon i Amerika en särskild
eröfring för sin person, då hon 1851, i Boston, vid
sina lefnadsöden, genom giftermål, fästade tyske
musikern Otto Goldschmidt, hvarefter hans namn,
i förening med hennes (Jenny-Lind-Goldschmidt),
öfvergått i konstnärshistorien.

Vid hennes första återkomst till
fäderneslandet efter de stora vunna triumferna i utlandet var
ifvern att höra och se henne så utomordentlig,
att stora summor offrades för ett så sällsynt fall
En vanlig försäljning af inträdesbiljetter kunde
icke nu komma i fråga. Publiken måste anteckna
sig och erhålla sådana i tur -- hvilka snart gingo
i handel till allt mera stegrade priser, så att
dessa slutligen uppgingo till otroliga belopp.

Men efter konstnärinnans öfvergång till
pietismen blef svenska publiken -- väl icke
kallsinnig, långt derifrån -- men mindre färdig att
fortsätta den yrande hyllning man förut egnat
henne. En sådan förändring verkade oangenämt
på Jenny Lind, som under sin nya och
kosmopolitiska ställning blifvit van att icke finna
annat än beundran. Följden var att hon, i stället
för en fullkomlig svenskhet, som förr alltid i
utlandet värmde hennes hjerta, småningom lugnade
sig och fann möjligt att hafva ett fosterland utom
Sverige. Så har det nu blifvit. Hon är blefven
half främling för Sverige, och tillhör oss nu föga
mer än genom den välgörenhet som hon fortfar
att öfva utan flärd eller ostentation, och som
hon öfvar i ganska vidsträckt skala, så väl för
välgörande inrättningar som för enskilda. Vi
vilja endast nämna en del af dem: År 1848
grundlade hon en fond till resestipendier åt
artister, hvilken fond 1859 uppgick till 55,000 rdr
rmt; till Malmqvistska barnhusinrättningen i Maria
församling har hon gifvit 10,000 rdr; till
Diakoniss-inrättningen gifver hon årligen 1000 rdr; till
en kyrkbyggriad i Illinois i Amerika gaf hon 6000
rdr, sedan hon förut till Unonii kyrkbyggnad i
samma land skänkt 8000 rdr; äfven till
Institutet för Döfstumma och Blinda vid Manilla gaf
hon ett nytt orgelverk m. m.

Under sin hitintills sista vistelse i Sverige
(sommaren 1865) bebodde hon ett landtställe,
ungefär en mil utanför Stockholm, i mycken
afskiljdhet, besökt blott af sina förra mest intima
relationer. Man kan säga att Stockholm icke
visste att hon fanns i dess närhet.

Icke blott den förlängda vistelsen i
främmande länder, utan också hennes giftermål med
en främling torde haft del i det lugn, med
hvilket hon i allmänhet umbär Sveriges moderliga
luft och dess folks egendomliga karakters trefnad.

Det är en hugnad att slippa afsluta denna
korta teckning med den vanliga uppgiften om
personens bortgång ifrån verldsscenen. Jenny
Lind-Goldschmidt är icke gammal och kan ännu
lefva länge, till hugnad åtminstone för hennes
anhöriga och närmare vänner -- inför hvilka hon
också ännu understundom i sin huslighet lemnar
prof af sin talang, <i>som lefver frisk såsom förr</i>,
ehuru den aldrig mera lemnas att bli uppfattad
af den stora tonälskande allmänheten.

<b>Lindahl, Charlotta.</b> Dramatisk skådespelerska
och sångerska; född i Stockholm 1833;
engagerades i början på 1850-talet vid dåvarande
Mindre theatern i Stockholm, der hon, tillsammans
med Arnoldsson, Arlberg m. fl., genom sitt
intagande spel och behagfulla sång uppehöll nämnde
theaters lyriska scen; drog sig 1858 tillbaka i
privatlifvet och blef gift med grosshandlaren
Bianchini; har sedermera uppträdt som sångerska i
flera konserter i Stockholm. Bland de operetter,
deri hon uppträdt, må nämnas: <i>En egendom till
salu</i>, Mozarts <i>Theaterdirektören</i>, Dittersdorfs
<i>Doktorn och Apothekaren</i>, samt <i>Fanchon</i>, deri hon
utförde titelrollen.

<b>Lindberg, Sofia Mathilda.</b> Ett gammalt ordspråk 
säger: "Ingenting nytt under solen". Men
med all aktning för häfdvunnen vishet -- och
på vishet ... åtminstone på erfarenhet, pläga
dock alla gamla ordspråk grunda sig -- våga
vi dock med skäl påstå, att mycket nytt sker,
mycket, som ej förr skett och som vi, äfven med
anlitande af vår lifligaste fantasi, aldrig skulle
hafva tänkt oss. Medgifvas måste, att vårt
tidehvarf är det nyas, det ovanligas, är
uppfinningarnes och framåtskridandets tidehvarf och att
mycket nytt, mycket ovanligt, mycket, som man
knappt kunnat tänka sig, nu händer och sker.

Bland annat har vårt lands styrelse blifvit
så frisinnad, att den tillåter äktenskap mellan
personer af olika trosbekännelser, d. v. s.
mellan jude och kristen; ty äktenskap mellan
katholik och protestant har visserligen, ehuru på vissa
vilkor, icke varit omöjligt, äfven för flera
decennier sedan. Man har dock hittills talat om, att
när en kristen man velat äkta en flicka af
mosaiska trosbekännelsen ... eller ock tvärtom, ha
de älskande alltid måst resa till Köpenhamn (ett
annat <i>Gretna Green</i>), för att få den presterliga
välsignelsen. Nu har man deremot, på riksdagen
i Stockholm 1861, bland andra reformer, äfven
åstadkommit den af dylika förbindelsers
möjliggörande förmedelst s. k. <i>civila</i> äktenskap, hvilka
äfven utan presterlig vigsel anses giltiga inför
verlden.

Ett sådant, nemligen en vigsel inför
Stockholms magistrat -- den första här i Sverige --
försiggick d. 18 Sept. 1863 mellan artisten
Samuel Levisson, af mosaiska, och mamsell <i>Sofia
Mathilda Lindberg</i>, af lutherska trosbekännelsen.
-- Sedan magistratspersonerna, hvilka med
afseende på aktens vigt voro högtidsklädda,
intagit sina platser, erhöllo kontrahenterna, som
uppehöllo sig i ett särskildt rum, tillåtelse att
inträda och voro, då de hörsammade kallelsen,
åtföljda af tre vittnen.

Ordföranden, herr justitieborgmästaren,
tillkännagaf nu för dem, att magistraten granskat
de bevis, hvilka blifvit bifogade den af
kontrahenterna ingifna ansökan om, att få blifva genom
civilt äktenskap till makar förenade, och funnit
att intet hinder derför mötte.

Nu tillfrågades först Levisson af
ordföranden, om han ville taga Sofia Mathilda Lindberg
till sin äkta maka, och då denna fråga blifvit af
brudgumen besvarad med <i>ja</i>, framställdes en
dylik till Sofia Mathilda Lindberg, angående
<i>hennes</i> önskan att taga den föreställde personen,
Levisson, till äkta, hvartill hon naturligtvis äfven
svarade <i>ja</i>.

Derefter yttrade justitieborgmästaren, att som
nu de båda kontrahenterna med <i>ja</i> besvarat de
till dem framställda frågorna, så förklarade
magistraten Levisson och Lindberg, "med stöd af
kongl. förordningen af d. 20 Jan. 1863, vara
såsom äkta makar förenade".

Betraktelserna öfver en sådan vigsel, utan
presterlig välsignelse, eller, rättare, utan
ringaste inblandning af det religiösa, som dock ger
hvarje handling af vigt sin rätta helgd och
betydelse, göra sig sjelfva, enligt hvars och ens eget
mer eller mindre upphöjda begrepp om det
högtidliga vid en äktenskaplig förening.

<b>Lindeberg, Maria,</b> den namnkunnige kapten
Anders Lindebergs syster, var född 1780 och dog
1860. Hon vistades en tid i Frankrike, och
utgaf efter hemkomsten ett arbete i tvänne delar,
med titel: <i>"Bref från Paris af ett resande svenskt
fruntimmer"</i>. Hon har äfven öfversatt åtskilliga
arbeten. -- Kapten Lindebergs enda dotter,
<b>Andreetta</b>, sysselsätter sig med xylografi, i hvilken
konst hon hunnit till stor färdighet.

<b>Linderoth, Aurea Beate Betty</b>, dotter af den
på sin tid utmärkte urfabrikören J. F.
Cedergren i Stockholm, föddes d. 13 Febr. 1822, och
blef sedermera gift med urfabrikören G. W.
Linderoth derstädes. I detta arbete hafva många
fruntimmer blifvit upptagna, som gjort sig
bemärkta för sina talanger i litteratur, slöjd och
konst m. m., men ingen i den genre, som fru
Linderoth hela sitt lif utöfvat. Hon är det
första och förnämsta svenska fruntimmer som
framträdt på en verldsexposition i det mekaniska
England och der eröfrat en Mention Honorable
för sitt arbete, som var ingenting mer eller
mindre än en <i>kronometer</i>. Den som vet hvilken
noggrannhet och konstfärdighet det erfordras
för att utföra ett sådant mästerstycke, kan
endast rätt bedöma hennes artistiska talang,
hvartill blygsamheten, att ej vilja bli bemärkt,
förlänar ett ökadt värde. I de storartade
urfabriksverkstäder, som hennes man eger i sitt hus vid
Drottninggatan, finnes äfven en afdelning, som
fru Linderoth, såsom mästarinna, förestår, deraf
upptagen endast af qvinliga elever. Det är
något imponerande och sannt glädjande att se detta
nya förvärfs-etablissement för fruntimmer, deraf
fru Linderoth har den största heder. Vi böra
äfven omnämna, att hennes man på sista
London-expositionen fick stora guldmedaljen för sina
urtillverkningar. Detta äkta par torde ha varit
det enda, der både mannen och hustrun
samtidigt blifvit belönade.

<b>Lindmark, Charlotta,</b> en af våra utmärktare
dramatiska artister vid Mindre theatern, dog
1858. Hon var välbekant ända från den tid hon
uppträdde på Djurgårdstheatern, der hon länge
var en af de förnämsta. Alltid naturlig i sitt
spel, aldrig öfverdrifven, vinnlade hon sig ifrigt
om att af de roller, man lemnade henne, göra
allt hvad i hennes förmåga stod, var förträfflig i
mången och misslyckades i ingen. Sjuk och
bräcklig ända från barndomsåren, kanske äfven,
lik så mången annan, bedragen på drömmen om
lifvet, var hon en ständigt lidande qvinna, men
hvaraf icke skönjdes det ringaste spår, när
hon visade sig på scenen. På henne kan verkligen 
tillämpas  refrängen till  den bekanta
kupletten:

<tab>"Vår inre verld, säg hvem uppfattar den? --
<tab>Ack! jordens små såväl som jordens höga
<tab><tab>ha roligt hela aftonen
<tab><tab>och le åt skådespelaren;
<tab><tab>men se ej tåren i hans öga."

<b>Lindqvist, Fredrika.</b> I Helsingfors'
Litteraturblad lästes i början af 1860: Mamsell F.
Lindqvist, född i Åbo, sednare öfverflyttad till Sverige,
var en bland de intelligentaste, älskvärdaste
personligheter på sin tid och i sin ort; hon stod
äfven i korrespondens med Atterbom,
Hammarsköld och flere litteratörer. "Ett sinne öppet
för det vackra i lifvet låg i hennes blick och
smög sig stundom fram i något ord." Efter sin
flyttning till Sverige stiftade hon vid sin död
ett stipendium för studerande i Upsala. Efter
hennes död utgafs ett häfte <i>"Reflexioner"</i>, dem
man funnit bland hennes papper. Till hennes
fädernesland kom kanske icke något exemplar
deraf, men ett svenskt blad yttrade om dem: "så
går mången varm och rik ande okänd genom
lifvet, och först sedan den är borta vet man att
den funnits."

<b>Lindström, Elisabeth,</b> mamsell, som under en
längre tid tillhört Östersunds samhälle och kan
räknas till de äldsta bland stadens nu lefvande
invånare, öfverlemnade, våren 1865, till
magistraten i Östersund, ett testamente och deponerade
köpeskillingen för en af henne för någon tid
sedan försåld egendom, utgörande 5000 rdr rmt,
hvaraf räntan skall utdelas till pensioner åt
behöfvande enkor och oförsörjda bättre mäns
döttrar, samt en mindre del till stadens fattiga.
Fonden skall bära namnet: "Rabinska familjens
åminnelse". Samhället har för denna vackra gåfva
för m:ll L. uttryckt sin tacksamhet och erkänsla.

<b>Linné, Lovisa,</b> den store naturforskaren Carl
von Linnés dotter, föddes 1749 och dog, ogift,
i Upsala 1839, således 90 år gammal. Hennes
syster, <i>Sara Christina</i>, dog 1835, 84 år gammal,
och yngsta systern, <i>Sofia</i>, 1830, 74 år.

<b>Lithander, Eva</b> och <b>Carolina.</b> Tvänne systrar,
utmärkta såsom sångerskor och
klavérspelerskor; fadern var lektor vid Kongl.
Krigs-Akademien på Carlberg. Flere ledamöter af Kongl.
Hofkapellet i Stockholm bidrogo till bekostandet
af de båda systrarnes musikbildning; förnämligast
Eva gjorde ovanliga framsteg i sång. År 1821
företog deras fader med dem en resa till Berlin,
der de i flera offentliga konserter uppträdde med
bifall. Öfver Holland och Danmark återvände
de 1824 till Sverige. Carolina blef sedermera
gift med konsul Conrad Stål och uppträdde
äfven som konsertsångerska i Stockholm på
1830-talet.

<b>Littorin, Margaretha,</b> dotter af kyrkoherden
i Ljunga B. L., blef omkring 1723 gift med
prosten i Wieslanda Samuel Wiesel, som vid 26 års
ålder efterträdde sin fader i embetet, utan något
annat val, än att församlingarne intet val
begärde. I detta äktenskap föddes ingen son, men
nio döttrar, hvaraf sju lefde till mogen ålder
och dogo som prostinnor i stiftet. -- Professor
Ödman, som uppfostrades i denna familj, har i
sina "Hågkomster från hembygden" beskrifvit detta
patriarkaliska hus och dess gammaldags hållning,
hvarför han kallar det ett öfverjordiskt
Herculanum. Ofta såg man prosten stadd på
sockenresor, med sin fru och sina döttrar, alltid till
häst. Döttrarne uppfostrades till amazoner, och
spisade alltid med träskedar, efter gammal sed,
ej af hushållning. -- Det är märkligt att af
denna slägt femton varit pastorer i Wieslanda, hvaraf
tvänne i 105 år, samt fyra, son efter far,
klockare i samma församling.

<b>Ljungberg, Märtha,</b> född 1656, död 1741, gift
med kommissarien L. Tockenström, har 1681
stiftat 1) ett stipendium åt en studerande af
Smålands nation i Lund, utgörande årsräntan af
trenne frälsehemman, att behållas i 4 år; 2) en
pension åt en enka i Sunnerbo härad, 100 daler
silfvermynt årligen, att utgå af vissa
hemmansdelar. Hvad som öfverblifver utdelas bland
fattiga i Angelstads pastorat af Småland.

<b>Ljungberger, Lovisa Charlotta,</b> dotter af
riksmedaljören och professorn Gustaf L., var gift
med majoren Axel Fredrik Virgin och mor till
doktorn Gustaf Virgin, båda författare, eller
åtminstone <i>dilettanter</i> i vitterhet. -- Majorskan
Virgin, född 1777, död 1830, var en ingalunda
misslyckad författarinna. Hon öfversatte dessutom
ganska skickligt från fransyskan, deribland <i>"Marci
Aurelii äreminne"</i>, af Thomas, samt flera
komedier. -- En liten skizz, eller novell, <i>"Almaïda,</i>
sann händelse under sist timade revolution i
Spanien, antecknad af en resande fransman 1820",
är af henne, fastän hon genom den fransyska
häntydningen velat omgärda anonymiteten.

<b>Lohm, Johanna Juliana Josefa,</b> född
friherrinna <i>Pechlin von Löwenbach,</i> var på sin tid ett
ganska märkvärdigt fruntimmer, så väl för sin
öfver hela Sveriges rike ryktbara
pensionsinrättning och sitt stränga sätt att behandla eleverna,
som för sitt oupphörliga behof af kontanter,
hvilka, komna i hennes händer, smälte, som om
de passerat mellan glödande kol. -- Hon var af
förnäm slägt, syster till den i historien från Gustaf
III:s tid så bekante generalen Pechlin, politisk
ränksmidare af första rangen. Hennes tidigare
öden äro ej bekanta, blott det, att hon ej var född
här i Sverige, samt att hon äfven lärer blifvit
uppfostrad utomlands. Hennes far var holsteinsk
minister vid svenska hofvet omkring 1740. När
hon kommit till Sverige vet man ej, endast att
hon här uppträdde såsom enka efter en major
Lohm, som lemnat henne i små omständigheter,
med tvänne minderåriga barn. Det var då hon
i Stockholm etablerade sin hel- och halfpension
för bättre mäns döttrar, hvilken inom några år
fick en sådan ton för sig, att den fröken eller
mamsell ur de mera ansedda husen, som ej
varit i friherrinnan Lohms pension, just icke kunde
göra stora anspråk på att höra till de
<i>fashionabla</i>. -- Emellertid, som det är allt verldsligts
bestämmelse att ej blifva särdeles långvarigt, så
florerade friherrinnan Lohms pension endast
under några få femtal af år, hvarefter den
småningom nedsjönk från sin glans och omtalades
sedan föga. Hvad härtill kunnat vara orsaken
vet man ej rätt: somliga sade, att fru Lohms
enda, afgudade, men särdeles fula och
obehagliga dotter varit dertill en orsak, förmedelst ett
felsteg, som hon skulle hafva begått. --
Emellertid fortfor den gamla med sin pension, fastän
i smått, mottog smärre barn i halfpension, så
väl gossar som flickor, var en buse för dessa
små, men undervisade väl och samvetsgrannt.
Hon var nu giktfull och krämpig, och ganska
fattig, skref ständiga biljetter till sina bekanta
om erhållande af små lån, dem hon aldrig
gäldade, och var illa klädd, men pratsam och
munter, som om ingenting hade fattats henne. 
Mången hyste dock deltagande för den sträfsamma,
högt bildade och verkligen genialiska gumman,
som i sin ungdom hade sett bättre dagar och
troligen drömt om en ljusare framtid. Bland
hennes outtröttligaste välgörare voro doktorn och
doktorinnan Hedrén i S:t Jakob i Stockholm,
sedermera biskop och biskopinna i Linköping.
Men då de flyttade från hufvudstaden, mistade
gumman Lohm sitt bästa mathus, jemte mycket
annat godt. -- Hennes födelse- och dödsår äro
icke kända, blott det, att hon afled på
1830-talet, helt säkert några och åttatio år gammal.

Med hennes dotter, fröken <i>Johanna
Catharina,</i> var det ännu vida värre, ty hon kunde ej,
såsom modern, göra sig angenäm och smila sig
in -- om ock endast för stunder -- i både hus
och hjertan. -- Stel, stolt, obehaglig och
frånstötande vandrade fröken Jeanna sin väg framåt,
oförstådd af alla, tåld af ingen, knappast
beklagad, ehuru hon väl var värd att beklaga.
Hvarmed hon efter moderns död uppehöll sitt
sorgliga lif är icke kändt; förmodligen var det väl
med detsamma, hvarmed hon i yngre år
sysselsatte sig, det, att åt s. k. nipperbodar förfärdiga
åtskilliga fina lyxartiklar, något, hvari hon var
utmärkt skicklig. -- Dock, när hon blef gammal ...
bortåt sextio år ... när synen gaf vika, när hon
ej längre var på modet och den sträfsamma
modern var borta, hon, som dock gjorde utvägar
till bröd, äfven de aldra vidunderligaste -- hvad
blef det väl då? -- Ingen hade reda derpå, tills
man ändtligen fick läsa uti tidningarne:
"Välborna fröken Johanna Catharina Lohm afledd.
24 Febr. 1860, i en ålder af 80 år och 3
månader." Det stod ej att hon sörjdes af slägtingar
och vänner -- troligen var hon den sista af
slägten -- och några andra vänner känner man ej
än tvänne små hundar, som hon beständigt hade
i sitt knä om dagarne och som värmde henne
om nätterna, synnerligast de tvänne sista, då
hon måste bo i en vedbod. En dag fann man
henne död på en trappa, emedan vedboden ej
mera uppläts åt henne. -- I lifstiden berättade
hon, att då hon, vid ungefär 12 års ålder, en
dag satt vid middagsbordet hos sin morbror,
generalen Carl Fr. Pechlin, som, ehuru mer än
vanligt tankspridd, likväl med sin vanliga
glädtighet höll konversationen i gång, den inträdande
betjenten anmälde, att någon i tamburen genast
ville tala vid "nådig generalen". "Man får vänta
tills jag spisat", svarade generalen. Betjenten
gick, men återkom snart, åtföljd af en
gardesofficer med blottad värja. Då reste sig
generalen, tryckte sina förstummade slägtingars händer,
kysste sin 12-åriga systerdotter och följde
officeren som fånge, skäligen misstänkt för
delaktighet i konung Gustaf III:s mord.

<b>Lohrman, Wendela,</b> dotter af borgmästaren
L. i Upsala, blef gift med den namnkunnige Olof
Rudbeck d. ä., med hvilken hon hade 4 barn,
och öfverlefde sin man efter ett 40-årigt
äktenskap. Hon är märkvärdig derigenom, att
hennes man på henne förrättade den bekanta
operatio cæsarea, så att både hon och barnet blefvo
vid lif, hvilket gjorde honom mycken heder.
Detta ur modern utskurna barn blef döpt till
<i>Gustaf</i> och dog sedan som kapten. Efter Gustaf
fick modern sedermera tvänne barn.

<b>Lovisa Charlotta,</b> prinsessa af
Mecklenburg-Schwerin. Denna furstinna var ej mera än nyss
fyllda 15 år gammal, då ödet så mildt tycktes
le emot henne och lofva henne att bli drottning
i Sverige; men ack! huru gäckande var ej denna
förhoppning! Konung Gustaf IV Adolf nalkades
nu den tid, då han, enligt sin faders testamente,
borde förmälas. Efter val bland flera
prinsessor, bestämde han sig för Lovisa Charlotta, och
sände sin favorit, friherre Munch, till hofvet i
Schwerin, för att på förhand göra sig noga
underrättad om prinsessans egenskaper. Då Munch
kort derefter återkom samt afgaf en fördelaktig
berättelse om prinsessan, stärktes konungen
ytterligare i sitt beslut. Det återstod derför blott
att sända någon till det lilla tyska hofvet, för
att å konungens vägnar formligen anhålla om
prinsessans hand, samt att, såsom en följd deraf,
låta förmälningsceremonierna gå för sig. Man
valde till denna beskickning dåvarande
presidenten i tribunalet i Wismar, friherre Klinckowström,
en af Reuterholms vänner, hvilken bodde i
grannskapet af Schwerin och sedan gammalt hade
förbindelser med detta hof. Reuterholm uppsatte
med egen hand de hemliga instruktioner,
hvarmed den utskickade försågs och hvilka gillades
af konungen samt erhöllo hans underskrift. --
Klinckowström afreste i början af Augusti 1795
från Wismar, samt begaf sig direkt till
lustslottet Ludvigslust, der hofvet om sommaren
residerade. Han var försedd med bref både från
konungen, hertigen-regenten och Reuterholm till
den regerande hertigen af Mecklenburg, hans
gemål samt dotter. Konung Gustaf Adolfs bref
till prinsessan Lovisa Charlotta lyder: "Min
kusin! Det tillfredsställande svaret från H. H., er
herr fader, som min utomordentlige ambassadör,
baron Klinckowström, meddelat mig, har fyllt min
själ med de ljufvaste känslor, dem jag dock
fåfängt skulle försöka i detta ögonblick att
uttrycka för E. H. så, som jag känner dem. Då
jag har allt skäl att anse såsom den säkraste
grundval för min framtida lycka en för mitt
hjerta så dyrbar förbindelse, skulle det vara
angenämt, om E. H. med mig delade denna
lyckliga aning samt upptog den med den godhet,
som skall vara utmärkande för er. De ömma
böner jag gör för E. H. skola ej upphöra förrän
med mitt lif. Lifligt genomträngd af denna
utsigt för framtiden samt sättande hela min ära
uti att förtjena och rättfärdiga edert val, skall
jag, under hvarje ögonblick af min bana, säga
till mig sjelf, att det är eder jag har att tacka
för en lycka, den man på en thron njuter endast
såvida man delar den med ett föremål, som
förtjenar att hyllas. Mottag, slutligen, min kusin,
mina lifligaste tacksägelser för det dyrbara
porträtt af er, som man lemnat mig. Det är i mina
ögon ovärderligt, emedan det, förutom det behag
det i sig sjelft eger, äfven har den sällsynta
egenskapen att hafva tillkommit genom E. H. egen
talang. Mottag min försäkran om dessa ömma
känslor och den djupa högaktning, hvarmed jag
städse framhärdar" etc.

Giftermålsunderhandlingen blef hvarken lång
eller svår. Det lilla hofvet i Schwerin, som fann
sig högeligen smickradt af en förbindelse,
hvarigenom det blef beslägtadt med Sveriges
konungahus, mötte Klinckowströms förslager med
synnerlig beredvillighet. Hertigens förste minister,
presidenten Dewitz, och hans förtrogne,
Bassewitz, valdes för att med Klinckowström
underhandla om de närmare bestämmelserna i
giftermålsfördraget, hvarom man snart blef ense. --
Bland vilkoren var, att prinsessan skulle i
hemgift erhålla Svartsjö slott med underlydande 
hemman. -- Sedan de båda kontrahenterna vexlat
porträtter, sagt hvarandra artigheter,
öfverenskom man att konungens ambassadör skulle
infinna sig, för att vid högtidlig audiens anhålla
om prinsessans hand. Denna ceremoni egde rum
den 1 November 1795 -- konungens födelsedag,
då han fyllde sitt 17:de år. Den firades med
all möjlig prakt, och den svenske ambassadören
uppträdde i all konungarikets gloria.
Öfverceremonimästaren afhemtade honom i hertigens
vagn samt förde honom till slottet Han blef
der emottagen af hela den hertigliga familjen
med stor ceremoni. Sedan han först vändt sig
till hertigen och hertiginnan, samt derefter till
deras unga dotter -- konungens af Sverige
gemål -- yttrade han till den sistnämnda: "Det
bifall, madame, hvarmed ni behagar mottaga min
proposition, fordrar denna underpant (han
öfverlemnade henne nu vigselringen), hvilken jag i
min konungs och herres namn har äran lemna
eder; en helig underpant, som med den
Allsmäktiges hjelp skall försäkra konungens lycka"
o. s. v. Den hertigliga familjen besvarade detta
tal med liflig rörelse, och den unga prinsessan
med rörande enkelhet. Härefter vexlades under
kanonernas dån de vid dylika tillfällen öfliga
skänker, hvilka å ingendera sidan voro
obetydliga. Det ville nästan ej taga slut med de
ömsesidiga lyckönskningarne. Prinsessan antog nu
titel af Kongl. Höghet. En familjmåltid för
ambassadören, hvarunder han betjenades af en
kammarherre, två kammarjunkare och två pager,
slutade dagens högtidligheter. Konserter, lekar,
fyrverkeri, hvaruti man såg alla kärlekens och
den äktenskapliga lyckans emblemer --
ingenting fattades under de trenne dagars oafbrutna
festligheter, som anställdes på Ludvigslust.
Sista dagen arrangerades en vacker bal paré,
hvarunder den unga prinsessan gaf ambassadören sin
hand för att dansa menuett. Fjerde dagen
återvände ambassadören till Schwerin.

Medan man sålunda roade sig på Ludvigslust, 
saknades ej glada tillställningar och fester
i Stockholm. För öfrigt fröjdade sig hela
fäderneslandet öfver denna händelse, som icke gerna
kunde vara någon, äfven den ringaste, likgiltig.
Samma dag förmälningshögtidligheterna egde rum
i Mecklenburg, upplästes på predikstolarne i alla
Sveriges kyrkor en kungörelse, som underrättade
alla trogna undersåter derom. Alla platser vid
det tillkommande unga hofvet tillsattes vid
samma tid, och för att ingenting skulle fattas,
afsändes utomordentliga beskickningar till de trenne
med svenska konungahuset närmast beslägtade
hofven, det danska, det preussiska och det
ryska, med underrättelse om händelsen. I 1797
års svenska almanach står till och med
prinsessan Lovisa Charlotta af Mecklenburg-Schwerin
upptagen såsom svensk drottning.

Betrakta vi nu åter medaljens frånsida, så
möter oss först kejsarinnan Catharina II:s vrede
öfver denna förmälning. Kejsarinnan hade i många
år invaggat sig i det hopp, att hennes sondotter,
den sköna Alexandra, skulle bli drottning i Sverige;
men efter detta giftermålsförslag med en liten
tysk hertiginna började kejsarinnan håna och
skymfa svenska hofvet; sedan började hon med
allehanda intriger göra det mecklenburgska
giftermålet om intet, hvilket ock slutligen lyckades,
till en del genom några vackra fröknar, Modee
och Piper, till hvilka konungen, tid efter annan,
fattade kärlek och ville gifta sig med; men detta
var blott förspelet till dess kejsarinnan vann sitt
syfte och förmådde Gustaf Adolf att infinna sig
i Petersburg för att förlofvas med Alexandra.
(Se vidare härom art. <i>Catharina</i>, Carl IX:s dotter.)

Dessa kabaler och de osanna uppgifter om
prinsessan Lovisa Charlotta att hon skulle vara
ful, sned, m. m., som svenska hoffolket utspridde,
verkade så på konungen, att han fick afsmak för
denna förbindelse. Han återskickade prinsessans
porträtt, samt återfordrade sitt. Allt detta
försiggick i största hemlighet mellan hofven, men man
underlät ej att utsprida allehanda rykten för att
förbereda allmänheten på hvad som tilldrog sig.
Den stackars prinsessan Lovisa Charlotta, som
hittills endast drömt om lyckan att blifva
Sveriges drottning, såg sitt hopp bedraget genom
intriganta personers mellankomst, och så upplöstes
denna med så mycken pomp och ståt afslutade
äktenskapliga förbindelse, till föga heder för
konungen. Hans besynnerliga lynne uppenbarade
sig så väl i denna, som sedan i många andra saker,
hvilket ock slutligen förorsakade hans fall;
kejsarinnan Catharina II måste snart sagdt sätta
lifvet till för Gustaf Adolfs vägran att förmäla sig
med hennes sondotter, storfurstinnan Alexandra.
Här ser man den hämnande Nemesis.

<b>Lovisa Josefina Eugenia,</b> prinsessa af Sverige
och Norrige, är född d. 31 Okt. 1851. -- Enda
barnet af vårt nuvarande konungapar, Carl XV
och hans gemål, drottning Lovisa, omfattas
prinsessan af de båda folken med varmaste intresse,
och man älskar att tro, det hon en dag skall
visa sig värdig den omsorgsfulla uppfostran hon
åtnjuter, samt följa de lärdomar och exempel,
som dess höga moder och nära anförvandter
gifva henne, af godhet, välgörenhet, enkelhet,
samt ett lågande nit för allt godt, ädelt och
upphöjdt här i lifvet.

<b>Lovisa Ulrika.</b> Denna den snillrikaste
drottning Sverige någonsin egt, lyser i dess häfder
såsom en stjerna af första rangen; icke för sin
godhets och sina qvinliga dygders skull, utan för
sitt nit om svenska litteraturen och de sköna
konsterna. Hennes kärlek till alla vittra
idrotter, hennes för den tiden ovanliga själsodling,
den omsorg, hvarmed hon uppsökte och
belönade lärde och konstnärer af alla slag, samt
hennes berömvärda ifver att inom sitt nya
fosterland sprida bildningens ljus, förtjena i sanning
att der lefva i ett tacksamt, outplånligt minne.

Lovisa Ulrika var född i Berlin d. 24 Juli
1720. Hennes föräldrar voro konung Fredrik
Wilhelm i Preussen, den för sin stränghet, ja,
sin oerhörda despotism vidt omtalade, och hans
gemål Sofia Dorothea af England.

Likasom Fredrik Wilhelm bemötte sina
undersåter med en ofta till grymhet gränsande
stränghet, så gjorde han det äfven med sina barn
och sin närmaste omgifning, bland hvilka han ej
sällan uppträdde med det brutalaste tyranni.
Lovisa Ulrika var således på intet sätt klemigt
uppfostrad. Men långt ifrån att de ständiga
uppträdena inom den preussiska konungafamiljen
skulle hafva kufvat hennes sinne, hade hon
snarare deraf blifvit mera stolt och sjelfrådig. Med
ett snille, liknande hennes äldste broder
Fredriks, med rik inbillning, eldig själ och liflig
fattningsgåfva, samt en ovanligt väl vårdad
intellektuell uppfostran, blef det henne snart för trångt
inom kretsen af hennes fars hof, der <i>han</i> ensam
egde talan, och först efter denne konungs död
och sedan Fredrik, som sedermera erhöll 
tillnamnet den Store, uppstigit på Preussens thron,
fick Lovisa Ulrika både mod och tillfälle att lysa
med sina stora själsgåfvor, att visa hvad hon var
och hvad hon, under gynnsamma förhållanden,
skulle kunna blifva. Hon var emellertid
herrsklysten och häftig, ett karaktersdrag, som hon
ärft efter sin fader, och då hon ju ej kunde
annat än känna sin inneboende kraft, ville hon ock
att allt skulle böja sig derför.

En sådan gemål var det, som af svenskarne
valdes åt den milde och fridsamme Adolf
Fredrik, Sveriges kronprins, som från
Holstein-Gottorp blifvit hitkallad, att, vid den då redan
ganska skröplige kung Fredriks möjligen snart
inträffade frånfälle, ärfva hans krona och spira.
Illa passade den sjelfrådiga och genialiska
preussiskan till maka åt Adolf Fredrik, som var en
god och rättskaffens man, men också ingenting
mer, och som ovilkorligen måste, under hela sitt
lif, lida icke så mycket af sin gemåls
öfverlägsenhet i själsgåfvor och bildning, som icke mer
af det sätt, hvarpå hon genast tog
husbondeväldet och städse behöll det.

Hvad nu konungamakten särskildt angår, så
var den, tack vare Ulrika Eleonoras oförlåtliga
eftergifvenhet, nästan alldeles ingen, och det var
dess återställande till hvad den förut varit, som
utgjorde målet för Lovisa Ulrikas ifriga, men,
som man vet, misslyckade sträfvan. Icke heller
må man förtänka henne, att hon, uppfödd i ett
land och fostrad inom ett hof, der kungen hade
- snart sagdt all <i>upptänklig</i> makt, skulle hafva
svårt att vänja sig vid ett missförhållande af
alldeles motsatt art, der kungen rådde <i>intet</i>, det
egenmäktiga rådet och de ännu egenmäktigare
ständerna deremot <i>allt</i>, och der man slutligen,
ehuru sagolikt det än må låta för aflägsnare
länder och tidehvarf, gick ända derhän, att ej
längre besvära konungen med sitt namns
undertecknande af hvad råd och ständer beslutat, utan
lät gravera en stämpel med konungens namn,
hvaraf man begagnade sig, utan att <i>han</i>, som
<i>hette</i> konung, men icke <i>var</i> det, ens behöfde lemna
sina rum, besväras med en fråga eller erhålla
ens en underrättelse om hvad som förehades. --
Det var icke underligt att den herrsklystna
drottningen sade till sin gemål: "Ni betyder så
mycket som en kung på ett kort!"

Det var i Juli 1744, som Adolf Fredriks --
den förre biskopens af Lübeck -- bröllop med
prinsessan af Preussen firades, och först sju år
derefter, vid den gamle Fredriks död, d. 6 Apr.
1751, helsades Lovisa Ulrika såsom Sveriges
drottning, samt kröntes, tillika med sin gemål, d.
7 December samma år.

Mycket har man hört talas om den
olyckliga revolutionen 1756, ett dristigt, ehuru tyvärr
alldeles misslyckadt försök af Lovisa Ulrika, att
åt sin gemål skaffa den makt, som en regent
höfves, och göra ett plötsligt slut på den så
kallade <i>frihetstiden</i> i Sverige, ett alltför oegentligt
namn, emedan ett land väl aldrig kan vara
<i>mindre</i> fritt, än under oligarkiens envälde. Man vet
huru -- då konungaparet drog sig undan och
man ej <i>ville</i> antasta dem personligen, ehuru
enhvar visste dem vara de egentligt skyldige -- en
mängd hufvuden, så väl af högt, som mindre
högt uppsatta personer, måste falla för bilan,
träffade af ständernas och det s. k. Sekreta
Utskottets hämnd, derför att de velat tjena sin
konung och sin drottning, hvilka dock, af lätt
förklarlig sjelfbevarelseinstinkt, räddade sig
genom att gifva sina stackars verktyg till spillo.

Djupt sårad i sitt hjertas innersta drog sig
Lovisa Ulrika tillbaka inom sin familjkrets, eller,
snarare, inom det vittra gille hon hade samlat
omkring sig, och sökte der tröst för sin lidna
smälek och sina misslyckade förhoppningar. Hon
hade redan 1753 stiftat <i>Svenska
Vitterhets-Akademien</i>, som på hennes älsklingsplats
Drottningholm hade sina flesta sammankomster. --
<i>Frimurareordens Barnhus</i> grundlades, några få år
derefter, under samma drottnings auspicier. --
Hon lade grunden till <i>China</i> slott, den lilla
lustpaviljongen invid Drottningholm, som med allt
sitt gammalmodiga curiosum ännu i dag lockar
vandrarens nyfikenhet och vittnar om den
snillrika drottningens både smak och
uppfinningsförmåga. -- Nära derintill lät hon anlägga
liksom en liten stad af allehanda slags fabriker,
den hon benämnde <i>Canton</i>, men som nu
längesedan upphört att existera.

Här, i den herrliga naturens sköte, trifdes
drottningen bäst och var här alltid vid godt lynne.
"Hon nedlät sig här", såsom en af våra
författare yttrar, "till att vara <i>qvinna</i>", genom att leka
och jollra med sina barn och att omgifva sig
med en mängd af damer -- eljest icke hennes
svaga sida. Men, anmäldes då Klingenstjerna,
Scheffer, Tessin, Botin, Rosenstein, Rudenschöld,
von Dalin, eller någon annan af hennes lärda
och vittra gunstlingar, så lemnade hon
ögonblickligen både barnen och damerna för det som
roade henne mest och som hennes själ mest
eftertraktade.

Lovisa Ulrikas partiskhet som mor är vida
bekant; man vet huru hon slösade hela sin
moderskärlek på de båda yngsta barnen, <i>Fredrik
Adolf</i> och <i>Sofia Albertina</i>, medan hon mot <i>Carl</i>
visade sig föga moderlig, samt visserligen med
stolthet betraktade <i>Gustaf</i>, såsom en framtida
hämnare af föräldrarnes nederlag och det
nesliga förtryck de såsom kung och drottning
erforo, men egentligen icke just <i>älskade</i> honom;
ty dertill var hans karakter för mycket lik
hennes egen, sjelfrådig och herrsklysten. -- Ju
äldre denne hennes förstfödde blef, ju flera
kantigheter uppstodo ock i förhållandet mellan mor
och son; och då den milde, af alla högaktade
och afhållne Adolf Fredrik år 1771 lades till
hvila i Riddarholmskyrkans konungagrift, urartade
så småningom kallsinnigheten mellan
enkedrottningen och den nye konungen till bitterhet,
slutligen till hat och personlig skiljsmessa. En resa,
som Lovisa Ulrika företog till Berlin, för att
besöka sina anhöriga, var visserligen för både
mor och son en ömsesidig lättnad; men efter
återseendet var friden snart åter borta och det
gick slutligen ända derhän, att enkedrottningen
måste på sitt enkesäte Svartsjö slott tillbringa
sina sista år, liksom i en förvisningsort, utan att
våga återvända till hufvudstaden. Der slutade
hon ock sina dagar, omgifven och tröstad af
sina båda älsklingsbarn, Fredrik och Sofia
Albertina.

Före sin död försonades hon dock med sin
konungslige son; men det var ej från <i>hennes
moderliga</i>, utan från <i>hans sonliga</i> hjerta, som önskan
om försoning utgick. Hon påstås till och med
hafva vägrat tillträde åt Gustaf III, som, vid
underrättelsen om att enkedrottningens slut var
nära förhanden, hade skyndat ut till Svartsjö,
åtföljd af sin son, då på fjerde året gammal.
Ett sönderslitande uppträde lärer det då hafva
varit, hvilket likväl slutade med att den döende
gaf sin moderliga välsignelse åt så väl
konungen, som den späde prinsen, hvilken i lång tid
bibehöll minnet af denna stund. -- Det var den
16 Juli 1782, som Lovisa Ulrika afled, 62 år
gammal.

Man har talat och skrifvit mycket, så väl
om Christinas, som Gustaf III:s lysande hof, men
det påstås dock att Lovisa Ulrika, hvarken
såsom kronprinsessa eller regerande drottning,
gifvit dem någondera efter, vare sig i förmåga att
uppfinna ständigt nya, omvexlande och genialiska
nöjen och tidsfördrif, eller i att draga till sig
och omkring sig samla allt hvad den tiden egde
mest framstående af lärda, konstnärer, skalder
och vitterhetsidkare af alla slag.

<b>Lucretia,</b> dotter af hertig Magnus, konung
Gustaf I:s tredje son, och Valborg, af en förnäm
tysk adlig ätt. Hon blef gift, enligt hertig Carls
tillstyrkande i bref till hertig Magnus, år 1585
med ståthållaren på Gefle hus och län samt
öfver Gestrikland, Helsingland, Medelpad,
Ångermanland, Westerbotten och Österbotten, rned Uleå
och Cajaneborgs fästningar, Christoffer von
Warenstedt, med hvilken hon hade fem barn,
hvaribland sonen <i>Magnus</i>, som ombytte religion. Hon
dog 1624 och jordfästades i Roslagsbro kyrka,
dit rikskansleren Axel Oxenstjerna var inbjuden.
-- <b>Lucretia</b> hette också äldsta dottern af konung
Erik XIV och Agda Pehrsdotter. Hon dog ogift.

<b>Lund, Linda,</b> född <i>Röske</i>. Dramatisk
sångerska; född i Stockholm 1836; utgången från
Kongl, theaterns elevskola i Stockholm, och
sedermera anställd såsom lyrisk skådespelerska vid
samma theater, har hon vunnit stort bifall. Hon
har användts med framgång i de mest olika
roller, t. ex. <i>Agathas</i> och <i>Annas</i> i <i>Friskytten</i>,
<i>Christina Gyllenstiernas</i> i <i>Gustaf Wasa</i>, m. fl.;
lemnade Kongl. operan 1862, för att företaga en
utländsk konstresa tillsammans med sin man;
engagerades 1863 såsom primadonna vid
Stadt-Theatern i Stettin, der hon fortfarande är
anställd. Der uppfördes nyligen <i>Robert af
Normandie</i>. De sångare, som utförde <i>Roberts</i> och
<i>Bertrams</i> partier, voro mycket klena, men denna
brist, säger stadens förnämsta tidning,
uppvägdes fullkomligt af talangen hos fru Lund,
hvilken på samma qväll utförde både <i>prinsessans</i>
och <i>Alices</i> parti. Recensenten vill just icke säga
att han finner en sådan dubblering berättigad
och ändamålsenlig, men han kan icke annat än
säga fru Lund sin uppriktiga komplimang för
det sätt, hvarpå hon löste den svåra uppgiften.
Hon höll såväl i musikaliskt som dramatiskt
hänseende icke allenast de båda partiernas särskilda
elementer sorgfälligt skiljda från hvarandra, utan
presterade äfven inom de för hvardera rollen
uppdragna gränserna någonting så förträffligt,
att man ej kan säga för hvilketdera partiet
naturen rikast begåfvat sångerskan. Fru Lund
tillvann sig sålunda publikens odelade intresse.

<b>Lundberg, Josefina,</b> är ett namn som troligen
icke är kändt af så många inom Sveriges rike.
Säger man deremot: fru <i>Wettergrund</i>, så ropa en
mängd röster: ack! då vet jag! då vet jag! och
skulle man dertill lägga: <i>pseudonymen Lea</i>, så
ropas med stigande pathos: o! ... den qvicka
författarinnan! och få torde då finnas, som säga:
henne känner jag icke till, åtminstone bland dem
som göra anspråk på bildning och på att räknas
bland de inom litteraturen i vårt land
någorlunda hemmastadda.

Josefina Lundberg, född 1820 och uppvuxen
i en af Sveriges mindre städer -- vi tro i
Carlshamn -- tillbragte sin ungdom i Ronneby, der
hon försörjde sig med barns undervisning, tills
hon ändtligen, efter en lång förlofningstid, gifte
sig med herr Wettergrund, tjensteman vid
Kalmare tullkammare, hvilken till denna stad
hemförde sin lika vackra som snillrika brud.

Det är just icke många år sedan fru
Wettergrund först framträdde såsom författarinna,
men hon gjorde det med heder och framgång,
och hvarje liten skizz af hennes penna, hvarje
hennes hjertas och tankes utgjutelse -- de äro,
beklagligen, alltför få -- mottages med sann
glädje af den läsande allmänheten, ty det ligger
intet pjunk deruti, der är friskt lif hos hennes
humoristiska sångmö. Man skulle kanske kunna
anmärka, att der finnes mer hufvud än hjerta,
att hennes teckningar röja ett slags besynnerlig
åtrå, att med skadeglädje framställa
menniskornas uselhet, lumpenhet, småaktighet, samt
haltlösheten af det guld, som hos dem ofta glimmar;
att det ligger på sätt och vis något sorgligt uti,
att en person, så ung som Lea var, då hon först
började skrifva, redan gjort så bittra
erfarenheter af lifvet, att hon märker dess lyten och
skuggsidor, samt menniskokarakterernas fel och
brister, tomhet och mörker, redan vid en tid, då
man vanligen plägar med den glada ungdomens
lättrogenhet och sorglöshet blicka ut öfver
lifvet och tro att allt är godt, tro att menniskorna
mena hvad de säga och handla så som de gifva
sig sken af. Kanske torde dock erfarenheten
för den lifliga Lea tidigare än för andra
menniskobarn hafva lyftat täckmanteln från
menniskornas svagheter och lyten: -- vi känna ej de
orsaker, som gjort henne så tidigt klarsynt; men
vi beundra hennes snille, hennes sanna
reflexioner, klädda i skämtets drägt, och vi njuta deraf
i fullaste mått.

Det var, om vi ej missminna oss, året 1847
eller 48, som de skaldestycken och smånoveller,
dem Lea första gången lemnade på trycket,
utkommo, under titel af <i>"Småbitar af Lea"</i>, och
till deras första resa i verlden utrustade med ett
företal af Braun. De hade visserligen icke
behöft denna rekommendation, för att komma fram
och göra sin rund och bli af alla omtyckta; men
skada kunde dock aldrig de af Wilhelm von
Brauns penna skrifna raderna, som upplyste om
huru han lärt känna den unga författarinnan,
samt hur hennes qvickhet och liflighet slagit an
på honom, hvilken eljest var så sträng mot
qvinnor i allmänhet.

Om våren 1863 var den älskliga
författarinnan på ett besök i hufvudstaden och dröjde här
någon tid. På en för henne af litteratörer
tillställd subskriberad middag på värdshuset Blå
Porten å Kongl. Djurgården hade vi tillfälle att
göra hennes personliga bekantskap, och säkert
är, att hon ej kunde annat än vinna vid att lära
kännas på närmare håll; ty hon är, i sanning,
ett både i yttre och inre måtto rikt begåfvadt
fruntimmer.

<b>Lundeberg, Amalia,</b> mamsell, född i
Stockholm 1816, gjorde sig derstädes känd genom sin
offentligt yttrade böjelse för katholska läran samt
sina intriger för denna tro. Hon var i
Stockholm en lekboll i katholikernas händer, och
utgaf ett digert arbete med titel: <i>"Bref från
andliga män ock andra ansedda personer af olika
trosbekännelser och från olika länder till Amalia
<i>Lundeberg, rörande hennes böjelse för Catholska
läran".</i> Detta arbete trycktes i Stockholm på
katholikernas bekostnad. Sedan utgaf hon flera
andra arbeten om katholska läran, hvartill hon
troligen ej sjelf var författarinna, men kom
slutligen, 1848, på andra tankar, öfvergaf
katholikerna, som så länge begagnat sig af henne för
sina ändamål, och dog omkring 1855. Amalia
L. hade gjort resor i Frankrike, Tyskland, Schweitz
och Italien, talade flera utländska språk, samt
utgaf äfven en icke ointressant berättelse om
sina många resor.

<b>Lysell, Catharina,</b> f. d. lärarinna vid
fruntimmersflickskolan i Götheborg, firade d. 23 Mars
1863 sin 100-åriga födelsedag. Vid middagen
öfverlemnades genom deputerade från allmänna
folkskolestyrelsen och direktionen för flickskolan
en samlad gåfva af 500 rdr rmt, vid hvilket
tillfälle domprosten Wieselgren uttryckte gifvarnes
deltagande för den åldriga lärarinnan, som ända
tills för tvänne år sedan biträdde med
undervisningen samt befinner sig vid god helsa och,
endast med undantag af synförmågan, ännu eger
sina förmögenheters fulla bruk. Under loppet
af dagen infunno sig en stor mängd deltagande
vänner hos den vördnadsvärda åldriga, som
åtnjuter lyckan att vårdas af sin dotter, som för
närvarande är föreståndarinna för samma skola,
vid hvilken modern undervisat i 46 år.

<b>Löf, Fredrika,</b> var, enligt erhållen uppgift,
"troligen" född i början af 1760-talet. Få
aktriser hafva varit så vackra som hon; ty hon
egde ej blott ett skönt, intagande ansigte,
grekiskt regelbundet, fullkomligt efter antikens
fordringar, utan hennes former voro tillika så
symmetriska, att den namnkunnige Sergel, alldeles
hänryckt, försäkrade att någonting mera
fulländadt och idealiskt skönt ej kunde existera. Hon
var också hans älskarinna. -- Hennes repertoir
lärer ej hafva varit stor; men hon fängslade vid
hvarje sitt uppträdande en hvar som såg henne.
Af hennes älsklingsroller uppgifvas: <i>Värdinnan</i>
i <i>Den förtroliga aftonmåltiden</i>, medan hon var
ung, och <i>Semiramis</i>, sedan hon blef äldre. --
Hon dog, vid 50 års ålder, af någon oordning i
hjernan. -- Hennes syster, <b>Euphrosyne Löf,</b>
dansös vid Kongl, theatern, var äfven utmärkt för
sin skönhet och en tid hertig Fredrik Adolfs 
förklarade älskarinna, sedan han öfvergifvit den
fint bildade och behagliga mamsell Hagman;
flyttade till Tullgarn och utgjorde prinsens
förtroliga och dagliga umgänge. -- Systrarne Löf voro
på sin tid mycket namnkunniga för sin skönhet
och sina galanterier.

<b>Löf, Johanna.</b> Från Björneborg skrefs i
Oktober 1865: "En girig qvinna vid namn Johanna
Löf, född i Örebro, hade här samlat några
tusen riksdaler. Hon gömde dessa i sin
sängbotten uti sin stuga, trefjerdedels mil från staden.
Den 1 Oktober nedbrann stugan af vådeld.
Gumman kom ut, men glömde i hettan sitt guld. Då
hon märkte detta, rusade hon tillbaka för att
hemta ut penningarne, men både hon och
skatten blefvo uppbrända."

<b>Lösch, Dorothea Maria,</b> gift med en Theslöf,
förmodligen sjöofficer. Bland qvinnor som
utmärkt sig för mod och tapperhet intager fru
Theslöf ett framstående rum. I det större,
afgörande sjöslaget vid Svensksund d. 9 Juli 1790
kommenderade hon skeppet "Armida", sedan alla
officerarne derpå dels stupat, dels sårats, dels
beordrats till andra fartyg. För denna
hjeltebragd fick hon af konung Gustaf III såsom
belöning en fullmakt att vara kapten vid svenska
flottan. Fullmakten lärer ännu finnas i behåll.
Hjeltinnan dog sedermera, d. 2 Febr. 1799, å
Serafimer-lazarettet i Stockholm, 69 år gammal.
Hennes porträtt, måladt af Isak Wacklin 1765,
exponerades 1865 i Wasenii & C:s bokhandel i
Helsingfors, såsom en intressant skatt, nyligen
påträffad af en resande antiqvarius uti en
aflägsen bygd i Finland. -- Måhända härstammar
ofvannämnda tappra sjöhjeltinna från någon af
nedanstående sjömän, som hafva liknande namn
med henne.

Vi nämna först en Hartvig Losch, som
föddes i Westervik d. 1 Nov. 1655 och var den
första sjökapten, hvilken med ett af de största
handelsskepp, som från Sverige utgått, benämndt
"Stockholm", och som var en tredäckare samt
förde tvänne lag kanoner, besökte Medelhafvet, från
hvilken resa han hemkom 1691 till Stockholm,
medförande fina viner och salt, samt frukter och
specerier. Konung Carl XI och hans drottning
besökte Losch på fartyget vid Skeppsbron,
hvarvid de skänkte honom 100 dukater hvardera.
Fartyget blef afmåladt, och Losch fick kaptens
rang och namn.

Carl Gustaf Löschern hette den tappre
sjöhjelten, som tvänne gånger slog ryska flottan
på Pejpussjön, men blef, den 14 Maj 1704,
då han anförde en liten flottilj å samma sjö,
öfvermannad af en öfverlägsen flotta, samt, för
att undvika fångenskap, tände eld på
krutkammaren i sitt fartyg och sprängde sig sjelf,
sitt manskap, tillika med en stor mängd fiender,
i luften.

<b>Löwen, Eva Helena,</b> dotter af
generalguvernören Axel L., föddes 1743 och blef 1764 gift
med riksrådet Fredrik Ribbing, och dog 1813.
Enligt Gustavianska papperen skall grefvinnan
Ribbing 1770 varit föremål för konung Gustaf
III:s "ömmare känslor", ådagalagda äfven i bref,
men hvilka hon endast med vänskap besvarade.
En anonym varnade konungen för en dame,
hvarvid konung Gustaf i en anteckning å brefvet,
sedan han skildrat sin olycka att vara förenad med
en gemål, säger: "Skulle det vara fru Ribbing!
Ack, skall jag då äfven beröfva mig älskvärda
fruntimmers sällskap." ... Den 10 Nov. 1778
var hon hertiginnan af Södermanland behjelplig
att till dopet i slottskapellet frambära sedermera
konung Gustaf IV Adolf. -- Men sedan skedde
en stor förändring. År 1780 blef hon en afton
ej befalld till konungens spelparti; reste derför
bort från sin för den publika spisningen
framsatta taburett, yttrande skarpa sarkasmer både
mot hof och etikett. Då förlikning vid denna
tid skulle uppgöras mellan konungen och hans
moder, begärde enkedrottningen, såsom vilkor,
att konungen ej ville begära, det hon skulle taga
något steg till försoning med drottningen,
hvarvid konungen framställde såsom motvilkor, att
ej grefvinnan Ribbing måtte ingå bland dem,
för hvilka enkedrottningen begärde amnesti i
hofrådslagstiftningen. -- Hennes son, <i>Adolf Ludvig
R.</i>, blef dömd från lif, ära och gods, samt att
mista högra hand, för sin delaktighet i
komplotten mot konung Gustaf III:s lif; fick dock nåd
till lifvet, men förlorade adelskapet och blef
förvist ur riket. Med honom utslocknade på ett
bedröfligt sätt grefliga ätten Ribbing. --
Grefvinnan Ribbing blef sedermera, 1796, gift med
kammarherren Gustaf Maclean.

<b>Löwen, Gustafva Johanna Elisabeth.</b> Anrep,
i Adelns Ättartaflor, kallar henne <i>Gustafviana
Elisabeth</i>. Hon var äldsta dottern af
öfverstelöjtnanten Sten Joachim L. och föddes 1764.
Om hennes giftermål med den sorgligt
namnkunnige konungamördaren Jakob Johan Anckarström
berättar Carl Gjörwell, som var dennes
förmyndare: "Såsom Anckarström hela den tiden han
tjente vid Gardet umgicks mycket i mitt hus,
blef han också der bekant med öfverstinnan
Löwen, som då bodde på Runsa, och hennes trenne
döttrar. Han blef anständigtvis kär i den
äldsta fröken, Gustafva Johanna Elisabeth, som var
något yngre än han, icke ful flicka, men till sinne
och böjelser alldeles lik. Således måste man
ock i denna angelägenhet vända sig till farbror
Gjörwell. Jag utverkade moderns och
morbroderns, som var rätter giftoman, major
Ehrensparres, samtycke, och han fick den begärda
personen, som förde med sig i boet af penningar
och bohagsting till en summa af omkring 100,000
daler. Detta skedde också 1783, men sednare
på året." I detta äktenskap föddes 7 barn,
hvaraf 4 lefde vid faderns död. Han bidrog ej litet
till att förkorta sin svärmors lefnadsdagar; men
det hör ej hit att skildra Anckarström, vi vilja
blott ytterligare anföra Gjörwells beskrifning om
makarnes sista skiljsmessa i arresten: "Nu
kommer en rörande scene af annat slag. En enda
gång fick hans fru komma till honom, och det
för att taga afsked. Det skedde
onsdagsförmiddagen och i pastor Roos' närvaro. Det borde
efter ordres icke räcka öfver en qvart, men
pastorn ansvarade för en half timma. Då var
Anckarström redan försonad med Gud och stod i
full känsla af sin tillkommande salighet.
Hennes sinnesstämning vet jag ej omröra . . . den är
på mer än ett sätt beklagansvärd. När hon kom
in, kastade hon sig öfver honom, der han satt
tvärs öfver sängen, och döljde sitt ansigte emot
hans bröst. Han tog henne i famn och ropade:
"Min Stafva! Se upp, se på mig, min Stafva!"
och när hon det ändtligen gjorde, sade han:
"Känner du igen mig? <i>ty nu ser du uti mig ett
Guds barn.</i>" Han talte sedan fast beständigt
både om sin och hennes själ, hennes framtida
vandel inför Guds ansigte, och om deras barns
uppfostran; tröstade henne dermed att hon och
barnen fingo behålla allt sitt timliga goda, och
begärde till slut af henne ett visst lintyg för att
bära på sin dödsdag. När den halfva timman
var förliden, påminte polisbetjeningen om
skiljsmessan, då slut-kyssen och famntaget gåfvos,
samt pastor Roos följde henne både ut och hem
i vagnen. Hon var naturligtvis mycket bestört
och nedslagen, men grät icke mycket. Hennes
sinne var mera hårdt, eller, kanske rättare sagdt,
mera karlavulet än qvinligt. När Roosen kom
hem, bad han få se hennes barn; de kommo alla
in, de voro fyra; det äldsta, om jag minnes rätt,
8, det yngsta 2 år, alla vackra barn. Han tog
dem alla i sin famn, kysste och välsignade dem
på deras faders vägnar; for sedan åter till
Smedjegården och gaf fadern dessa kyssar tillbaka.
Jag åhörde allt hittills denna berättelse af
prestens mun med uppmärksamhet och rörelse; men
här måste jag gråta. När han af gifvit denna
helsning, bad han Anckarström icke vidare tänka
eller tala om hustru och barn, det han ock
gjorde, såsom hade de aldrig varit till, utan bara
om sin själs angelägenheter." Några dagar
derderefter blef Anckarström halshuggen. -- Fru
Anckarström blef sedermera omgift med
häradshöfdingen Barthold Runeberg, men från hvilken
hon snart blef skiljd. Runeberg blef sedan, 1803,
ihjälskjuten på Sixarfve gård i Ahlskogs socken
på Gottland. Hon, som sett sina tvänne männer
så olyckligt dödade, öfverlefde sin första man i
52 år och sin andra i 41 år, ty hon var 80 år
gammal, då hon 1844 dog i Stockholm.


<b>M.</b>

<b>Magdalena,</b> dotter af konung Carl VIII
Knutsson och hans andra gemål Catharina, riksrådet
Carl Ormssons dotter, blef 1446 gift med Ivar
Axelsson Tott, som först var Danmarks, sedan
Sveriges rikes råd, men mot Sverige ganska
otrogen; var dock, enligt Fryxell, "den mäktigaste
man i Norden". Förrädare var han, och derför
blef hans gemål af Erik Oxenstjerna, på
riksdagen i Wadstena, fängslad och bortförd, hvilket
sårade honom mycket. För sina många gåfvor
till Gråmunkeklostret på Riddarholmen i
Stockholm hedrades hon af munkarne med följande
äreminne: Propentissima Benefactrix Ordinis
Nostri. Hon dog 1495 i Söderköping och blef der
begrafven i Gråmunkeklostret, vid S:t Fransisci altare.

<b>Magnild.</b> Då Magnus 1379 blifvit vald till
erkebiskop i Lund, lät han från Fulltofta föra
Magnilds ben till Lunds domkyrka. Denna qvinna
hade blifvit af sin sonhustru mördad och af
erkebiskopen Anders Sunesson förklarad helig. Då nu
hennes qvarlefvor icke nog hedrades i Fulltofta,
fördes de till Lund i procession. Alla som deri
deltogo, äfven mandråpare och barnaförtryckare,
fingo efter föregången ånger och bikt ett halft
års och tjugo dagars aflat.

<b>Magnus, Göthilda,</b> grosshandlaren L. E.
Magnus' fru, donerade 1812 ett hus i Götheborg till
skola för gossar af mosaiska församlingen.
Skolan bär namn efter henne och kallas
Göthilda-skolan. Härmed förenades 1838 en donation af
grosshandlaren M. Jakobsson till en flickskola
för bemälde församling.

<b>Magnus, Sara,</b> dotter af grosshandlaren och
bokförläggaren Simon M., är en utmärkt
pianospelerska. Hon har uppträdt på konserter med
utomordentligt bifall så väl i in- som utlandet.
Den 9 Febr. 1865 blef hon i Stockholm gift med
musikhandlaren Gustaf Heintze från Leipzig,
hvarefter hon med honom afreste till nämnde stad.

<b>Malfred,</b> <i>Vigarf</i> hette en hämnd, som
ärfdes efter aflidna fäder och fränder och som
nästan skulle kunna jemföras med den korsikanska
<i>vendettan</i>. Den bestod deruti, att om en man
dog innan han fick tillfälle att hämnas en
honom tillfogad oförrätt, skulle hans närmaste
manlige arfvinge ikläda sig hämnden, d. v. s. blodigt
straffa den som förfördelat den aflidne. Ingen
man var derför säker om sitt lif, hvarken hemma
i sitt hus eller på vägar och stigar; ty hvilken
man hade icke i dessa barbariska tider, då våld 
ansågs för hvarken synd eller skam, då det
straffades blott med sjelfhämnd och sjelfhämnd var
tillåten -- hvilken man hade icke då förolämpat
någon?

Äfven långt efter kristendomens införande
herrskade vigarfvets råa sed i norden, och
presterna voro således betänkta på att skaffa dem,
som af sina fiender voro förföljda, åtminstone en
ögonblicklig fristad. De förordnade således, att
hvarje <i>fridlös</i>, som det hette, skulle vara säker,
så snart han hunne inom en kyrkas heliga
område. Det måtte nu vara en af lagens tjenare
eftersatt brottsling, eller en af enskild hämnd
förföljd -- nog af, han var fri, så snart han
hunnit blott på första trappsteget utanför en
kyrkodörr. Dock icke längre var han af kyrkan
hägnad, än den tid han förmådde uppehålla sig inom
dess heliga område.

Att bryta den frid, som kyrkan sålunda
förlänade en olycklig flykting, ansågs för ett stort
brott, medförande vanära och allmänt förakt.
Likväl har man exempel på, att den mot nämnda
brott stiftade stränga lagen någon gång
öfverträddes af sjelfsvåldet, öfverdådet och den
ogudaktigaste hämndkänsla.

Så berättar historien huru en ung och
högättad svensk jungfru, vid namn <i>Malfred</i>, älskade
en yngling, vid namn <i>Ingemar</i>, och var af
honom älskad tillbaka. Men för deras förening
lades hinder af ärelystna och despotiska anhöriga,
som i stället förlofvade den unga flickan med
herr <i>Lave Lavmandsson</i>, hvilken straxt derefter
drog i härnad. Medan han var borta mottog
dock Malfred, på sitt gods Björkeborg i Blekinge,
der hon bodde, besök af Ingemar, den hon höll
så innerligt kär. Men -- utan att någon kunde
ana det, hade Lave Lavmandsson fått tillfälle
att rida hem från kriget, i den enda afsigten att
öfverraska och bespeja sin fästmö, hvilken,
såsom han visste, hade nödtvunget gifvit honom
sitt ja och mot hvilken han hyste en hop
misstankar, af falska vänner underblåsta. Och då
Malfred och Ingemar en dag sutto i Björkeborgs
gamla stensal, instörtade med bleka kinder en
småsven, som förkunnade att herr Lave
Lavmandsson var i antågande.

De förskräckta älskande kastade sig på hvar
sin häst och flydde; men Lave hade hunnit så
nära, att han varsnade och förföljde dem. De
redo till S:ta Maria kyrka, belägen på en kulle,
vid stranden af sjön Ifön, dit de hade blott
några stenkast.

Det lyckades dem att hinna in i kyrkan, der
de, omgifna af en mängd svenner, som hade
åtföljt dem, knäböjde och bådo om den Heliga
Jungfruns beskydd, hvilket den höga
himladrottningen dock ej förlänade dem. Innan de visste
ordet af började takplåtarnes smälta metall
droppa ned på deras hufvuden, och i ett nu stod
hela kyrkan i ljusan låga. -- Den grymme herr
Lave hade nemligen tändt eld, för att innebränna
alla som i kyrkan voro.

Då bad Malfred Ingemar hjelpa henne ut
genom ett kyrkofönster, och förmodligen ämnade
älskaren rädda sig på samma väg. Men den
elake herr Lave såg Malfred krypa ut, skyndade
att gripa henne, förde henne med sig bort och
tog henne till hustru, trots all hennes
motsträfvighet. Hurudant hennes öde sedan blef
förmäler ej sägnen. Icke heller omnämnes huru Lave
Lavmandsson lyckades undgå det straff, som den
nya lagen stiftat mot brott af en så oerhörd
beskaffenhet. Förmodligen förskansade han sig inom
sin väl befästade borg.

Ingemar lyckades ej att komma ut ur elden,
ej heller någon af hans män. Allesammans
omkommo ömkligen, och af kyrkan återstod icke
mer än en grushög, som ännu i dag visas för
resande.

Äfven efter slottet Björkeborg lära
lemningar vara synliga, ehuru öfvervuxna med bokskog.

<b>Malmqvist, Johanna,</b> född <i>Lindberg</i>, af
borgerlig härkomst, från Köping, född den 29 Dec.
1805. En af vårt lands märkvärdigare qvinnor,
icke genom snille och talanger, men genom
uthålligt ädel verksamhet. Hon bör likväl, såsom
tillhörande ett särdeles vackert familjlif, icke
nämnas ensam. Hennes man, som icke i det
allmänna kan prunka med en hög
samhällsställning, delar hennes verksamhet i lika grad som
hon. Äfven dottern, <i>Evelina Malmqvist</i>, egnar sig,
sedan många år, åt samma bemödanden som
föräldrarne. Dottern är äfvenledes gift. Hennes
man, herr Söderberg, är lärare i den
uppfostringsanstalt som föräldrarne stiftat och tillhör
stiftelsen med samma nit, som de öfriga 
familjmedlemmarne. Likaså fru Malmqvists ogifta syster,
som åtagit sig "Märthas bekymmer".

Husfadern, först kantor, sedermera klockare
i Slottsförsamlingen i Stockholm, gjorde första
steget till diakoniss-inrättningen, som sedermera
tillvuxit i betydande proportioner, och
hufvudsakligast är märkvärdig för den esprit som inom
densamma råder, och hvarigenom adepterna
utgöra detsamma som deras namnsystrar i de
katholska länderna. En stor mängd olyckliga sjuka
hafva genom dessa svenska diakonissor fått den
kärleksrikaste vård, och derigenom lindring i
deras olycka. Flera försökte sig under danska
kriget, såsom vårdarinnor åt de sårade. Härvid
emottogos de först med någon tvekan, men
erkändes snart såsom förtjenta af den varmaste
tacksamhet för det nit och de uppoffringar, som
äro oskiljaktiga från dylik verksamhet.

Första anledningen till institutionen gafs af
en friherre Creutz, som önskade i Sverige se
utfördt, hvad man hade i Kaiserswerth. Han vände
sig först till fru Malmqvist, som likväl icke
genast vågade åtaga sig utförandet; men flera utaf
hennes relationer ville icke släppa idéen. Ibland
dem som yrkade på utförandet voro
expeditionssekreteraren Carlheim Gyllensköld,
grosshandlaren Kejser och baron Posse (densamme som
redigerade tidningen Wäktaren). Under tiden
organiserade fru Malmqvist en Sy-förening, der
man köpte upp linne- och bomullsväf samt deraf
tillverkade beklädnadspersedlar. Ledamöterna i
denna förening voro till en början endast fem.
Antalet växte sedan till öfver 100. Under
fortsatt verksamhet i tre år hade man en behållning
af 3000 rdr, dels genom vinst på arbetet, dels
genom årsafgifter. För utförandet af den vackra
idéen med en diakoniss-inrättning medverkade
också demoiselle Jenny Lind -- fru Goldschmidt
-- som väl förtjent att vara lika känd genom
sin välgörenhet som genom sina talanger. Hon
förhyrde för ändamålet en lokal på
Kungsholmen. Dermed var således idéen realiserad.

Emellertid var mannen Malmqvist icke med
att verka under inflytandet af en direktion lika
belåten, som då han efter eget sinne fick
hängifva sig åt en vacker tanke. Fördenskull
lemnade familjen de närmare åtgärderna för saken,
och flyttade till en aflägse stadsdel, der han köpte
ett litet (nyss förut af brand skadadt) hus, der
hans mångsidiga skicklighet i handarbeten fick
ett lämpligt fält att öfva sig på. Knappt hade
han hunnit komma någorlunda i ordning der,
förrän man öfvertalade makarne att upptaga ett
värnlöst barn. Det skedde, och dermed kom
första anledningen till den betydande Inrättning, som
sednare inom familjen utvecklades.

Sedermera, när dottern Evelina hemkommit,
efter att hafva lemnat en anställning såsom
ledarinna i en familj i landsorten, förekom ett
ömmande tillfälle, der hon tillstyrkte föräldrarne
att upptaga ännu ett olyckligt barn. Då man
såg hvilken föräldraömhet blef dessa till del, och
då samhället under tiden blifvit hemsökt af
koleraepidemien, och eländet med föräldralösa barn
yppades mångfaldigadt, blef Malmqvistska
hemmet en räddande tillflykt för ett större antal,
hvarvid naturligtvis en så liten familj icke kunde
ensam belasta sig med en så stor utgiftsstat.
Andra välgörande menniskor kommo fördenskull
till hjelp, men det fordrades ett starkt, kristligt
mod för att i all händelse ställa sig i ansvar
för en sådan barnskocks uppfödande, enär det
alltid kunde tänkas möjligt att en eller annan
af dem, som åtogo sig att medverka, kunde af
flerfaldiga vexlingar i lifvet hindras från att
fortsätta med sina bidrag, hvaremot familjen icke
kunde, i sådant fall, kasta de olyckliga små ifrån
sig. Betydande ekonomisk uppoffring var, och
är ännu, förenad med denna verksamhet, enär
bidragen för månget barn äro otillräckliga att
ersätta verkliga kostnaden, utom det att
familjen sjelf besörjer en stor del af hvad som
tillhör hela barnavården. Man och hustru, den
sednares syster, den numera gifta dottern och
hennes man, Söderberg, alla egna deras verksamhet
åt denna omvårdnad, som nu blifvit deras
bestämmelse.

Men, emedan en tanke på den annalkande
åldern manat familjens äldsta medlemmar att
icke utan erinring om alltings vansklighet
fortsätta sitt arbete intill dess att bräcklighet eller
döden kunde göra ett tvärt afbrott, och dermed
äfventyra hela Inrättningens bestånd, som de
önska göra fortgående, hafva makarne besörjt att
en direktion blifvit tillsatt för att, då förut
betänkta förändringar kunde komma att inträffa,
likväl hafva föresett en oafbruten fortgång. --
Malmqvist, som under tiden, med stöd af andra
varmhjertade menniskor, högst betydligt utvidgadt
sin lokal, byggt ett par eller tre stora stenhus,
och under sparsamhet för egen räkning afbetalt
mycket på de lånta summor som erfordrades för
så stora byggnadsföretag, har, för att lätta
möjligheten att få den så långt uppdrifna
inrättningen fortsatt, sålt de stora husen för 10,000 rdr
(de äro brandförsäkrade till 90,000). Genom
denna slutliga uppoffring, hvarvid man icke bör
förbigå den <i>yngre</i> familjens lika oegennyttiga
medgifvande, är Inrättningens pekuniära bestånd
någorlunda tryggadt. Det beror nu derpå huruvida
en direktion kan verka med lika enhet och lika
hjertevarmt som de afgående stiftarne under
deras tid! Man skulle önska att direktionen kunde
uppsöka en familj som, likt den Malmqvistska,
öfvertoge det moraliska ansvaret och
sjelfständigt inginge i fortsättningen af de afgåendes
arbete, för att med den sannt kristliga anda, som
varit fru Malmqvists häfkraft, befordra den
sedliga utvecklingen med lika lycklig följd som hon
förmått. Det är ett stort ansvar att lefva för
100 uppväxandes framtida lycka, såsom beroende
af den ädlare lefnadsrigtning som de under sin
ungdom fått sig inympad.

Underhållskostnaden för hvarje barn, boning,
föda, kläder, tvätt, vedbrand, lyshållning,
uppassning vid köket m. m., samt undervisning och
böcker, steg år 1864 till 178 rdr 85 öre. Deremot
har fru Malmqvist emottagit 9 barn mot en
förmedlad afgift af 59 rdr 91 öre, samt ännu 9 barn
som lefva på familjens enskilda kostnad. Öfriga
ersättningarne göras dels genom enskilda, dels
genom Stockholms fattigvård.

Stockholms kommun anses såsom den mest
välgörande bland alla, till och med så, att man
i katholska länder, der barmhertighet är särskild
religionspligt, befordrande gifvarens eviga väl,
förundrar sig öfver den frikostighet, med hvilken
härvarande invånare understödja hvarje
välgörande stiftelse eller ändamål. Man måste på det
allvarligaste önska det här omhandlade
barnahems inre beskaffenhet och välgörande
verkningar på ungdomens sinne måtte blifva tillräckligt
bekanta. Mera behöfves icke för att nya bevis
af deltagande skola tillkomma, nya ledamöter --
helst bland Stockholms bildade qvinliga invånare,
som med deras böjelse för allt ädelt och godt
säkert skola känna sig manade att ytterligare
framkalla välsignelse öfver det ädla företaget.

Ännu, 1866, fortverkar, tills vidare, den eniga
familjen, utan att någon länk deraf erfarit någon
förminskad kraft. Men vi upprepa, att en
lycklig fortsättning af institutionens välsignelserika
verksamhet beror af enhet i dess ledning, beror
af att en direktion icke förvandlar det hela till
en formsak, sedan det hela nu så lyckligt
fortgått utan spår af flärd och ostentation.
Familjlifvets esprit är det enda som här kan gifva
välsignelse.

<b>Marci, Kerstin,</b> var den enda efterlefvande
dottern af fält-superintendent en Georg M., ehuru
han var 5 gånger gift. Hon är den första
arfspastorska man känner. Hennes far fick af
konung Johan III Annerstads pastorat i Småland,
med arfsrätt så väl på mans- som qvinnolinien,
och enär M. ej hade någon efterlefvande son,
då han dog 1613, så erhöll enda dottern detta
pastorat i arf. Hon blef gift med Anders
Osængius, som då blef pastor i församlingen, och
sedermera har detta pastorat i nära 300 år, utom
en gång, 1720, gått i arf inom slägten, uti
hvilken förekommit flera arfspastorskor, nemligen
Gunilla Osængius, som blef gift med Joh. Wallén,
hvilken dog 1685, samt Vendela Ulrika
Wickelgren, gift med Peter Oseen, som med henne fick
pastoratet. När en sednare pastor Anders
Osængius dog, 1780, hade han en 12-årig dotter, till
hvilken en prestman L. inför sjelfva
konungathronen anmälte sig såsom friare, men hvilket afslogs
i kongl. brefvet d. 11 Dec. 1781, och en
slägting, Joh. Erland Wickelgren, fick då pastoratet.

<b>Margaretha,</b> dotter af Birger Jarl och hans
andra gemål Mechtild, blef gift med riksrådet,
riddaren och lagmannen Leonard Ottesson Örnefot.

<b>Margaretha</b> är namnet på tvänne döttrar till
Waldemar Birgersson. Den ena, dotter af hans
första gemål Sofia, förlofvades med hertig Johan
af Braunschweig; men då detta äktenskap ej gick
i fullbordan, dolde hon sin sorg och saknad i
Skenninge kloster år 1288. Hennes halfsyster,
<b>Margaretha</b>, dotter af Waldemars fjerde gemål
Lucradis, troligen född år 1298, gick äfven i
Skenninge kloster, der hon blef abbedissa.
<b>Margaretha,</b> dotter af Waldemars sonson,
Waldemar Eriksson, blef gift med Christer
Brodersson till Kjärr, hvilken anses såsom
stamfader för Lewenhauptska ätten.

<b>Margaretha.</b> Waldemar Atterdags dotter ...
Nordens Semiramis! ... Hon, som med en
manligt kraftfull hand höll spiran öfver de tre
nordiska konungarikena! ... Hon, hvars kloka
hufvud både fattade och genomdref planen för
Kalmareunionen! ... Hon, på en gång måhända den
slugaste qvinna och den mäktigaste regentinna,
som verlden någonsin har egt! ... Hvilket
företag, att söka teckna hennes bild, och hur skulle
man väl gå ut dermed, så vida den icke för
sekler sedan vore med outplånliga drag inetsad i
häfdens taflor?

Margaretha föddes 1352. Besynnerliga,
alltifrån början, voro denna stora drottnings öden.
Redan som barn var hon bestämd att träda i
vägen för en annan furstinnas lycka och att --
ehuru ofrivilligt och omedvetet -- utestänga denna
från den höjd af jordisk ära, dit hon vinkades,
och störta henne i en smälek och sorg, som
förorsakade hennes död. -- Händelsen var följande:

Elisabeth, prinsessa af Holstein, var
högtidligen förlofvad (1362) med den 14-årige konung
Håkan, son af Magnus Smek och dennes gemål
Blanka eller Blanche af Namur. Den unga
Elisabeth hade redan antagit titel af Sveriges och
Norriges drottning -- ty öfver båda dessa riken
herrskade då konung Håkan, och hon steg, i
denna egenskap, ombord på ett skepp, som skulle
föra henne öfver till Sverige, der förmälningen
genast efter hennes ankomst skulle försiggå.

Men en storm uppstod och skeppet blef
väderdrifvet till danska kusten, till redden af
Köpenhamn, der kung Waldemar III Atterdag med
hycklad vänlighet emottog den vackra resanden
och erbjöd henne en fristad vid sitt hof tills
vidare. Med en raffinerad listighet, som var
honom egen, förstod han qvarhålla Elisabeth en
längre tid, under åtskilliga förevändningar. Än
var årstiden för mycket missgynnande, än
väderleken. Den till sin brudgum längtande
prinsessan visste emellertid icke ordet af, förrän i
Köpenhamn, år 1363, 1 söndagen efter Påsk, en
stor fest tillställdes och bröllop firades just
mellan samme kung Håkan och Waldemars 
minderåriga dotter Margaretha, då på elfte året
gammal. Den ränkfulle Waldemar hade så
intrigerat med Håkan, hvilken i samråd med sin far,
utan att besväras af hederskänsla eller plågas
af samvetsförebråelser, helt tvärt bröt
förbindelsen med sin brud, för att äkta en annan -- ett
barn, hvilket han ej på många år kunde såsom
maka hemföra.

Elisabeth blef så förödmjukad och så djupt
bedröfvad öfver denna nedriga trolöshet, att hon
ej kunde förmå sig att återvända till Holstein.
I stället begaf hon sig till Wadstena kloster och
lät der inskrifva sig såsom nunna. -- Hon var
ej den första, ej heller den sista, af lyckan svikna
furstinna, som inom dessa heliga murar gick att
dölja sin harm och sina tårar.

Vidare hände, på Håkans och Margarethas
bröllop, att den förres moder, drottning Blanka,
plötsligen afled, förgiftad, som det påstods, af
sin förmente vän kung Waldemar. -- Men det
hände ock, till den kunglige mördarens rättvisa
straff, att hans ende son, Christoffer, ännu barn,
oförvarandes kom att dricka af samma förgiftade
dryck, som var tillredd åt Blanka, och deraf
afled, till faderns stora sorg, ja förtviflan. -- Blanka
hade genom sina i många år fortsatta intriger
och hemliga stämplingar mot sin gemåls
fosterland, som äfven bordt vara hennes, hulpit
Waldemar att beröfva Sverige provinserna Halland,
Skåne och Blekinge; och nu -- då han med en
giftbägare lönade förräderiet, skulle hans egen
son oförvarandes bli ett offer. -- Förunderliga
vedergällningsrätt!

Margaretha, fastän förmäld och med
dubbelkrona på sitt hufvud, var dock ännu länge barn
och behandlades såsom ett sådant. Fru Märtha,
en dotter af den heliga Brigitta, var hennes
hofmästarinna, med full rätt att näpsa och aga henne.
Märtha var en sträng fru. Hon uppfostrade den
unga drottningen tillsammans med sin egen
dotter Ingegerd, hvilken sedermera blef Wadstena
klosters första abbedissa. Och som det hörde
till den tidens barbari, att man piskade barnen,
i tid och otid, för att, som det hette, genom agan
upprycka allt syndens ogräs ur deras hjertan,
så lät fru Märtha både drottningen och sin
dotter alltsom oftast smaka af samma ris. De båda
förblefvo vänner intill döddagar, ehuru olika än
deras lefnadsöden gestaltade sig. Båda voro dock
bestämda till herrskarinnor -- den ena på
thronen, den andra inom klostret.

Åren framskredo emellertid. Margaretha var
Håkans maka och skänkte honom en son, som
blef kallad <i>Olof</i>. Några år derefter dog kung
Waldemar Atterdag och hade till sin efterträdare
bestämt sin dotterson, eftersom han ej mer hade
någon egen. Men emedan den unge Olof ännu
blott var 6 år gammal, så måste der ju bli
förmyndareregering tills vidare, och till att förestå
densamma kallades -- icke den minderårige
konungens fader, konung Håkan i Norrige, utan
hans fru moder, drottning Margaretha, hvars
utomordentliga snille och -- man kunde säga --
<i>manliga</i> kraft redan då voro vidt omtalade.
Håkan qvarstannade således i Norrige och regerade
der, medan Margaretha flyttade till sitt älskade
födelseland, att styra der, i sin sons ställe, och
hon gjorde det så väl och till hela nationens
fullkomliga belåtenhet, att danskarne dervid
prisade sig oändligt lyckliga.

Det dröjde icke länge, förrän äfven hennes
gemål med döden afgick och Margaretha
utnämndes att äfven i Norrige styra, i egenskap af
sonens förmyndare. Hon gjorde det, men qvarsatt
dock beständigt på Danmarks thron.

När den unge konung Olof blef sexton år
gammal, förklarades han myndig och reste till
Norrige, att der intaga sin efter fadern ärfda
thron; på den efter morfadern ärfda danska
skulle han först vid aderton års ålder uppstiga.
Men han dog, då han var sjutton år
gammal. Margaretha ärfde båda rikena efter sin
aflidne son.

Dock -- Margaretha var en mera slug än
god qvinna. Ärelystnaden var hennes idol och
för den kunde hon våga allt. Det är icke gerna
troligt, att hon, firad, berömd och uppburen såsom
hon var, nästan af en hel verldsdel -- ty ryktet
om hennes ovanliga själsförmögenheter spridde
sig vida omkring -- att hon, <i>då</i> ännu ung --
endast trettiofyra år gammal -- skulle funnit sig
nöjd med att nedstiga från sin äras höjd och
med ens träda i skuggan. Man besinne dernäst,
att hon var dotter af Waldemar Atterdag, af
denne konung, stor och snillrik, äfven han, men
som aldrig skydde något medel, för att komma
till sitt föresätta mål, skulle han än på vägen
klifva öfver ett och annat lik.

Så var då Margaretha under några år
oinskränkt herrskarinna öfver Danmark och Norrige,
men höll derunder sina ögon ständigt fästade
äfven på Sverige, menande att det nog kunde
varit godt, att i sin hand hålla äfven <i>detta</i>
landets rikstömmar.

Ödet, slumpen -- lyckan, eller hvad man
skall kalla det, kom henne härvid ypperligt till
pass. Magnus Smeks systerson, hertig Albrekt
af Mecklenburg, hade, som man vet, förklarat
krig mot sin morbroder och tagit honom till
fånga. Sonen Håkan, som var Magni medregent
i Sverige, hade, för att frälsa sin far ur
fängelset, nödgats afsäga sig Sverige och åtnöja sig
med endast Norrige, der han länge varit konung.
På detta sätt blef den tyske Albrekt Sveriges
konung, men en hvar vet hur ytterst olycklig
hans regering var för vårt land. De betryckta,
djupt bekymrade, alldeles rådlösa svenskarne,
som ej visste hvad de skulle taga sig till,
funderade på att hos någon makt <i>utom</i> riket söka råd
och hjelp, och deras val föll dervid på
Margaretha, hvars ovanliga klokhet var vida spord.

Att Margaretha under tiden suttit med
korslagda armar och i lugn sett på huru det månde
utveckla sig i grannriket, är icke troligt, ej
heller påstår häfden det; utan tvärtom, att den sluga
qvinnan, en mästarinna i att smida ränker, hade
alla sina finger med i spelet och gjorde allt hvad
hon förmådde för att -- icke reda, men väl allt
mer och mer intrassla saken.

Emellertid gick det så, som hon väl kunnat
förutse. Svenska adeln, som förut i riket
inkallat utlänningen Albrekt med en armé, för att så
till sägandes använda honom såsom en häfstång,
att dermed störta Magnus Smek från thronen,
och som sedan nästan mot sin vilja nödgats hylla
honom såsom konung, vände sig nu till en
annan utländsk makt, för att få honom bort igen;
och Margaretha åtog sig villigt det så kallade
medlarekallet mellan konungen och nationen,
hvilket slutade <i>så</i>, att Albrekt blef besegrad i
slaget vid Fahlköping 1389 och insattes i
fångenskap på Lindholmens slott i Skåne.
Margaretha hade redan förut, 1388, blifvit af
svenska adeln vald till drottning i Sverige, men 
genom denna seger kom hon först i verklig
besittning af riket.

Då nu Margaretha var drottning äfven i
Sverige och såg sig väl befästad på alla sina
tre throner, ingaf hennes klokhet henne en tanke,
hvars genomdrifvande till handling gjorde ett
oerhördt uppseende i hela Europa. Denna tanke,
denna handling var <i>Kalmare-unionen</i>, som
underskrefs d. 20 Juli 1397, just på drottningens
namnsdag. Härigenom skulle nordens alla tre riken
för everldliga tider förenas under en spira och
styras af en och samma konung. Intet split,
ingen ofrid skulle hädanefter vara mellan dem; de
skulle -- ehuru styrda hvart och ett efter egna
lagar -- hafva gemensamma intressen och under
gemensamt sjelfförsvar mot yttre fiender förkofra
sig till en enda stor, oöfvervinnelig och
blomstrande stat.

Denna union såg ut som en tanke, säger
Geijer härom, och den torde ock hafva
blifvit lycklig för alla tre rikena, om den varit
så ärligt menad, som det i början lät och såg
ut. Men det visade sig snart att Margaretha,
vid de nordiska ländernas förening under en
och samma spira, mera afsett sin egen
storhet och upphöjelse, än folkens sällhet. Att
prydas med en tredubbel krona -- hvilken
oerhörd utmärkelse! ... hvilken fåfängans triumf!
Margaretha var slug, men icke vis, statsklok, men
icke ädel och högsinnad, framför allt icke
rättvis, såsom hvarje regent dock <i>måste</i> vara, om
han skall få namn af verkligt stor. Detta synes
bäst af hennes vid alla tillfällen visade förkärlek
för Danmark, hennes födelseland, der hon
ständigt vistades och som också, under alla hennes
efterträdares tid, så länge Kalmare-unionen räckte,
förblef konungens stadigvarande residens. I
Danmark var Margaretha afgudad och hennes namn
nämnes der ännu i dag med kärlek och aktning.
Mot Norrige var hon ljum, så att norrmännen
hvarken egnade henne någon varm kärlek eller
något egentligt hat. Men mot Sverige var hon
ständigt hård och orättvis. Hon hatade detta
land och tycktes hafva rent af föresatt sig att
icke blott behandla det styfmoderligt, utan ock
göra det så olyckligt som möjligt, hvadan
hennes minne här väcker idel bittra känslor, i
stället att lefva i välsignelse.

En hvar, som blott någon gång blickat i det
förflutnas fjerrglas, vet hur olyckligt vårt land
var under Margarethas spira, samt under alla de
efterföljande danska konungarnes, under en tid
af 120 år, intill dess den store Gustaf Wasa
ryckte det undan det tryckande oket och gjorde
det åter till hvad det af ålder varit, ett
sjelfständigt och af hvarje annan makt oberoende rike.
Man vet huru de s. k. danska fogdarne, de af
Margaretha hitsända landshöfdingarne, med den
mest barbariska grymhet huserade här, samt huru
svenskarnes klagan deröfver ohörd återstudsade
från den mot deras land så omilda drottningens
öra, eller med hån, stundom med hot,
tillbakavisades, samt huru detta olyckliga förhållande,
långt ifrån att med Margarethas död upphöra,
snarare förvärrades än förbättrades under de
följande regenterna, intill dess Christian II, med
tillnamnet Tyrann, och vid hvars blotta
nämnande hvarje svensk ryser, här efterlemnade sina
outplånliga blodspår. Margarethas fel var det
visserligen icke att <i>så</i> skedde; men hon hade
dock föregått med exempel af hårdhet och
orättvisa mot Sverige och derigenom vikit in på en
väg, som sedermera blef ansedd både riktig och
beqväm att följa.

Afklädd sin purpurmantel och sina tre
kronor, eller rättare, sin tredubbla krona, och
betraktad såsom blott och bart menniska, är
Margaretha icke det ringaste älskvärd. Ful och
med snarare manligt än qvinligt utseende, samt
manliga later och denna karlavulenhet i skick
och beteende, som var en naturlig följd af
hennes ställning i lifvet, egde hon dock en
sjelfsvåldig qvinnas alla svagheter och nycker, i fråga
om kärlek till det manliga könet, ty för sådana
känslor var hon långt ifrån oåtkomlig.
Historien vet att omtala ett mer än klandervärdt
förhållande mellan henne och en prior i Sorö
kloster i Danmark, åt hvilken hon skall hafva skänkt
en dotter, om hvars öden olika berättelser äro
gängse; och allmänt bekant inför samtiden var,
liksom det intill sednaste efterverld förblifver,
hennes kärlek till den lika sköne som högmodige
herr Abraham Broderson till Bjälbo, hvilken,
oaktadt svensk till börden, hos henne vann ett
så stort insteg.

Den efter sonens, konung Olofs, död 
barnlösa Margaretha hade sedermera såsom
fosterson och tillämnad efterträdare upptagit en sin
systerson, Henrik af Pommern, den hon fann för
godt att, redan under sin lifstid, lemna en plats
på thronen, bredvid sig sjelf. Han blef hyllad
såsom konung redan samma år som Kalmare-unionen 
underskrefs, men måste dervid ändra
sitt namn Henrik till det i norden mera bekanta
och omtyckta Erik. Men han var då endast
fjorton år gammal och kunde således ej bli
konung mer än till namnet. Sedan, då han blef
myndig, hette det väl, att han och Margaretha
skulle styra tillsammans; men i sjelfva verket var
det dock hon, som ensam behöll herraväldet
öfver de trenne nordiska rikena, och det till Eriks
stora förtret. Det visade sig emellertid i en
framtid att det ej heller bordt vara någon
brådska med hans sjelfständiga styrelse, ty Erik, som
i Sverige kallades Erik XIII, i Norrige Erik I
och i Danmark Erik V, blef en föga berömlig
regent.

Drottning Margaretha hade rest till
Flensborg i någon regeringsangelägenhet. Under
tiden tog Erik sig dristigheten till att låta fängsla
och halshugga hennes älskling Abraham
Broderson, till hvilken den unge konungen hyste ett
oförsonligt hat för det inflytande han hade, hos
drottningen. Underrättelsen härom väckte hos
den gamla qvinnan lika mycken vrede som sorg,
och hon beslöt att genast resa tillbaka till
Danmark, der hon väl skulle låtit Erik rätt tungt
drabbas af det raseri, som kokade inom henne.
Men det var ej så beslutadt i himlen, att
Margaretha skulle återse sitt älskade fosterland; ty
väl kommen ombord på fartyget, hvilket ännu ej
hunnit lägga ut från Flensborgs redd, angreps
hon (28 Oktober 1412) af pesten, som då hade
nyss der utbrutit, och dog straxt derpå, jemnt
sextio år gammal. Hennes lik nedsattes först i
Sorö, men flyttades 1423 till Roeskilde.

<b>Margaretha,</b> dotter af Fredrik I, kurfurste af
Brandenburg, förmäldes med Albrekt IV, son af
konung Albrekt och hans andra gemål Agnes,
hvilken son efter sin fader blef hertig af
Mecklenburg.

<b>Margaretha,</b> en dotter af Carl VIII och hans
andra gemål Catharina, fick af sin fader Svartsjö
i testamente, och lärer hafva dött ogift.

<b>Margaretha Fridkulla.</b> Detta för oss
besynnerliga tillnamn, som på gammal svenska
betyder <i>fridsjungfru</i> eller <i>fridsstifterska</i>, erhöll
prinsessan Margaretha af följande anledning:

Hennes fader, konung Inge den äldre, hade
stämt möte med de andra båda skandinaviska
monarkerna, konung Magnus Barfot i Norrige
och konung Erik Ejegod i Danmark. De
sammanträffade i staden Kungshäll (nu Kongelf) och
samtalade der om den vigtiga sak, som låg dem
alla, men synnerligast konung Inge, på hjertat,
nemligen att det skulle bli stadigvarande fred i
Norden, efter de långvariga krig, som onödigtvis
förödt länderna och hopat så förfärliga
olyckor öfver folken. Ingendera af de trenne
regenterna skulle hädanefter söka utvidga sina
gränser åt någotdera hållet, utan skulle dessa få
förblifva såsom de vid den tiden voro.

En stor myckenhet folk hade kommit
tillsammans för att skåda Skandinaviens trenne
konungar, och alla påstodo, det man aldrig kunde
få se några vackrare och mera intagande män
tillsammans, än Inge med den ståtliga gestalten,
Erik med de sköna anletsdragen och Magnus
med den ovanliga lifligheten i rörelser och elden
i blicken.

Då allt var väl afslutadt, begärde konung
Magnus, till ytterligare bekräftelse på freden,
konung Inges dotter, Margaretha, till äkta. Hon
blef då, omkring år 1100, drottning i Norrige,
och erhöll af folket benämningen Fridkulla.

Hon förtjenade ock till fullo namn af
fridsstifterska, ty hon var lika god som skön och
verkade godt, hvar och när helst hon det kunde.

Länge lefde ej konung Magnus Barfot. Han
stupade i krig mot något folkslag vesterut. --
Margaretha förblef några år enka, men gifte sig
sedan för andra gången med konung Nils i
Danmark, som var Erik Ejegods broder och
efterträdare. -- Äfven der förtjenade hon sitt namn
af <i>fridkulla</i>. -- I sednare äktenskapet blef hon
moder åt Magnus Nilsson, som 1130 blef af
vestgötherna vald till konung och sedan stupade,
1135, i det namnkunniga slaget vid Fotevig i
Skåne.

<b>Margaretha i Kumla.</b> Thomsens berättar i
sin Kyrkohistoria: "Mycket buller väckte
prostens i Kumla femåriga dotter Margaretha. Ifrån
Oktober år 1627 till Februari 1628 antastades
hon af en svindelanda eller sjukdom, hvars
symptomer voro förfärliga. Man trodde henne vara
besatt af en ond ande; hon plågades med
lemmarnes onaturliga än utsträckning, än
indragning, förlorade förmågan att höra, se och tala,
samt vred tungan ned i strupen. Men med
lossadt tungband utbröt hon i rysliga blasfemier
emot Treenigheten. Sedan hon varit sådan i tre
veckors tid, förvandlades hon liksom i en ljusens
engel, påyrkade hållandet af den judiska
sabbaten, spådde, bestraffade den då brukliga
yppigheten i kläder, t. ex. valkar, kragar, sporrar,
sammetsbindlar, snörsatta mössor och muffar,
silfverkedjor, röda regarnsstrumpor, puder i
håret, med mera dylikt."

<b>Maria,</b> dotter af konung Edvard i England,
blef 1476 förlofvad med konung Johan II eller
Hans, men dog i Greenwich innan förmälningen
hann försiggå.

<b>Maria af Pfalz.</b> Drottningnamnet bars väl
icke egentligen af denna furstinna, emedan hon
dog innan Sveriges krona öfverflyttades på
hertig Carls, sedermera konung Carl IX:s, hufvud;
men såsom maka till en bland vårt lands mest
framstående konungar bör hon dock bland raden
af svenska drottningar intaga ett rum, särdeles
som hon intager det med så mycken heder och
lefver i kär och tacksam åminnelse, såsom en
god, mild och välgörande furstinna.

Under en utrikes resa, den Carl företog
medan han var hertig af Södermanland, nemligen
under Johan III:s regering, förälskade han sig i
en ung tysk prinsessa och anhöll om hennes
hand. Han hjertas utkorade var Maria, dotter
till kurfursten af Pfalz, Ludvig VI. Hon var
född 1562 och således blott 17 år gammal, då
bröllopet firades i Heidelberg, d. 3 Maj 1579.

Innerligt och varmt älskade Carl denna sin
första gemål, hvilken också med den innerligaste
kärlek slöt sig till honom. Sträng, befallande
och despotisk mot alla andra, var han mot henne
mild och eftergifven och beviljade icke sällan
hennes böner, dem hon med den henne egna
gratien förstod att framställa. Dessa böner gällde
vanligtvis någon olycklig, som ådragit sig
hertigens vrede och för hvilken hon sökte utverka nåd.

Den unga Maria var så obeskrifligt täck, så
intagande, så sannt qvinlig, så undfallande och
så innerligt god, att Carl, den eljest så sträfve
och bistre, ej kunde annat än lyckönska sig att
hafva bland sitt stormiga lifs många törnen och
blodiga lagrar fått infläta en sådan täck och ljuft
doftande blomma, hvars egande utgjorde hans
högsta lycka.

Men denna lycka blef ej långvarig. Efter
ett tioårigt äktenskap, hvarunder Maria skänkt
sin gemål sex barn, af hvilka ej mindre än fem
dogo helt späda och endast det fjerde i ordningen
blef vid lif, afled hon på Eskilstuna slott d. 29 Juli
1589, och begrofs i Strengnäs domkyrka. Hon
hade länge lidit af en svår, lokal sjukdom,
hvilken ingalunda förbättrades af de många sorger
hon erfor; ty hårdt måtte det vara, att gifva
lifvet åt så många barn, för att efter en kort tid
nödgas öfverlemna dem åt döden och grafven.

Maria var djupt sörjd af hela svenska
nationen, dock allramest af sin gemål, som aldrig
kunde glömma henne.

Hennes fjerde barn, som öfverlefde henne,
var prinsessan <i>Catharina</i>, sedermera gift med
pfalzgrefven Johan Casimir af Zweibrücken. --
Mariestad, som anlades 1583, har sitt namn
efter hertiginnan Maria, äfvensom den der bredvid
liggande kungsgården Marieholm, der hon och
hertig Carl ofta vistades.

<b>Maria Eleonora.</b> Om denna drottning,
likasom om alla högt uppsatta eller mycket
framstående personer, hafva ofta blifvit och skola
ofta blifva olika och hvarandra motsägande
omdömen fällda. Somliga kasta en mörk skugga af
klander och förkastelse öfver Maria Eleonoras
bild, för hennes synnerliga nyckfullhets och
häftighets skull, för den efterhängsna, nästan
vansinniga kärlek, hvarmed hon mera plågade än
gladde sin kungliga gemål, för hennes brist
på moderlighet mot sitt enda barn, för hennes
theatraliska sätt att sörja som enka, för hennes
aldrig öfvervunna ovilja mot Sverige, samt för
hennes klandervärda flykt derifrån. Andra åter
förlåta henne allt, på grund af hennes olycka
att förlora den dyrkade maken; de vilja ursäkta
hennes besynnerliga lynne, såsom medfödt och
ej i barndomen stäfjadt, och hennes ringa tycke
för vårt land vilja de skylla helt och hållet på
rikskansleren Oxenstjerna, som från början skulle
varit henne gramse. Svårt är ock att rätt
bedömma vissa karakterer; sjelfva historien tvekar,
då hon skall uppfatta och återgifva dem, och
valet mellan mörka och ljusa färger, till deras
bilders framställande, är henne stundom ganska
brydsamt.

Bäst är att, så vidt möjligt är, låta
händelserna tala och att endast noggrannt framlägga
fakta, hvarefter en hvar eger att fritt bilda sitt
omdöme om personen.

Maria Eleonora var dotter till Johan
Sigismund, kurfurste af Brandenburg (sedermera
konungariket Preussen). Född 1599, förmäldes hon
1620 med konung Gustaf II Adolf af Sverige.

Mycket har blifvit taladt och skrifvet om
den unge monarkens af flera omständigheter,
men särdeles genom hans egen moders ifriga
bemödanden tillintetgjorda förhoppning att få
taga till gemål sin ungdomsbrud Ebba Brahe,
den han från barndomen varit huld och sedan,
såsom yngling, älskade med hela styrkan af sin
varma, lågande själ. -- Då man tvungit Ebba
till ett giftermål med fältherren grefve Jakob
De la Gardie, sörjde Gustaf Adolf bittert öfver
förbleknandet af sin ungdoms rosenprydda dröm;
men han var dock alltför mycket upptagen af
regeringsbestyr, jemte de beständiga krigen, för
att hafva tid att öfverlemna sig åt något
sorgligt svärmeri öfver ödets fiendtlighet och
menniskornas bitterhet, såsom mången annan på sina
skönaste förhoppningar besviken yngling skulle hafva
gjort. Gustaf Adolf lade den rastlösa
verksamheten för sitt folks väl såsom balsam på det
svidande, länge nog blödande hjertesåret, och
det läktes -- ehuru med ett djupt qvarlemnadt
minne.

Efter någon tid, så snart den ständiga
fejden utom riket lemnade honom något andrum,
sökte han sig en brud bland utlandets
prinsessor, dervid gifvande vika för så väl svenska
nationens, som sin egen önskan, att se thronföljden
inom hans ätt betryggad.

Valet föll på Maria Eleonora af
Brandenburg, ett val, förestafvadt af politiken, dock,
såsom Gustaf Adolfs samtida påstodo, denna
gången förträffligt, äfven för den höge brudgumen,
då den föreslagna gemålen var ovanligt skön;
liksom skulle den yttre skönheten allena kunna
utgöra äktenskapets lycka,  vare  sig på thronen
eller för den enskilde.

Porträtter voro redan vexlade; men Gustaf
Adolf åtnöjde sig icke dermed; han ville med
egna ögon skåda originalet. Han reste således
till Brandenburg, uppträdde der inkognito och
lagade så att han i kyrkan fick se prinsessan,
utan att hon sjelf hade någon aning derom. Vid
hennes åsyn blef han hvad man kallar betagen.

Men att <i>vara kär</i> och att <i>älska</i> är långt ifrån
ett och detsamma, och fastän Gustaf Adolfs
<i>sinnen</i> voro berusade af Maria Eleonoras skönhet,
återstod henne derefter att vinna hans hjerta,
hans på aktning och ömhet grundade
tillgifvenhet, något som den stackars drottningen aldrig
förstod. Hennes öfverdrifna kärlek till honom,
som var så intensiv, att den snart sagdt hade
ingenting menskligt, började snart nog att mer
besvära än smickra, mer plåga än glädja honom,
hvarjemte hennes mångfaldiga nycker och
otaliga önskningar, oftast omöjliga att efterkomma,
gjorde honom mycket bryderi. Jemförelsen
mellan hans förlorade <i>svenska</i> brud, den alltid --
äfven i den största motgång -- tåliga och
undergifna, alltid lugna, ädla och högtänkta Ebba, var
ej heller till Maria Eleonoras fördel.

Man säge hvad man vill om att somliga
historieskrifvare gå för hårdt åt denna drottnings
minne och borde visa mera skonsamhet; men
då, enligt flera aktade häfdatecknares
sammanstämmande intyg, den frejdstore konungen sjelf,
under förtroliga samtal med vännen Oxenstjerna,
kallade Maria Eleonora sitt <i>malum domesticum</i>
(huskors), så torde det vara temligen bevisligt,
att hon gjorde honom långt ifrån lycklig.

Hade hon dock haft den lyckan att åt sin
afgudade make föda en son, så hade visst
glädjen deröfver -- åtminstone hos folket --
öfverskylt många hennes brister; men det blef, till
allas ledsnad, hennes egen icke minst, den ena
dottern efter den andra. Två dogo helt späda;
den tredje blef vid lif. Det var <i>Christina</i> --
sedermera svensk drottning.

Det är ej något förtal, då man säger, att
Maria Eleonora var en bland de underligaste
mödrar någon tids och något lands historia har
att uppvisa. Sin dotter Christina ville hon ju i
början knappast se eller veta af, derför att 
barnet var en flicka och dessutom ovanligt mörkt
och fult; hvaremot, efter konungens död, den
stackars lilla prinsessan hade allt att lida af
moderns ömhet, som då började flöda öfver,
liksom om hon då velat ersätta den späda för de
år af likgiltighet, nästan af hat, hvarunder Maria
funnit sig bäst, då hon varit <i>långt</i> från sitt barn.
Vi sade med flit ordet <i>lida</i>, ty Maria Eleonoras
förvända uppfostringsmethod är ju nogsamt
bekant. Än slösande med yttringarne af en
kärlek, som den lilla på intet sätt förmådde
motsvara, än utöfvande en orimlig stränghet, än
smekande, så att det var högst besvärligt, än
utdelande aga för ingenting, qvarhöll Maria Eleonora
i fyra års tid Christina, från och med dess sjette,
till och med dess tionde år, i den för lefvande
inrättade graf, hennes hejdlösa sorg öfver
makens förlust beredt åt hennne sjelf och alla dem,
hvilka hade det missödet att utgöra hennes
uppvaktning. -- Ändtligen gjorde ständerna ett slut
härpå och ryckte den blifvande regentinnan med
våld undan denna lika oförståndiga, som på
barnets själ menligt inverkande behandling.

Detta var ett åskslag för Maria Eleonora.
Hon rasade af sorg och harm, och utgöt
synnerligast sin vrede öfver Oxenstjerna, som hon trodde
vara mest vållande härtill. -- Denne herre hade
dock icke större del deri, än Gyllenhjelm och
de andra förmyndarne, och han visade sig, nu,
såsom alltid, lugn mot drottningens förebråelser,
tålig mot sin hänsofne kunglige väns maka. --
Mest grämde det dock denna, att Christina skulle
förblifva under vård och uppsigt af "den
kalvinska qvinnan", såsom hon kallade sin älskvärda,
af alla högaktade svägerska, pfalzgrefvinnan
Catharina, den hon aldrig kunde fördraga, troligen
derför, att Gustaf Adolf alltid hade till henne
flytt med sina bekymmer och af henne tagit råd,
då något maktpåliggande var å färde, hvaremot
han med sin drottning endast <i>jollrat</i>, såsom man
jollrar med ett barn.

Då andra enkor under blott ett år bära sin
sorgdrägt, bar Maria Eleonora i <i>tretton</i> års tid
den aldra djupaste enkedrägt, och den så tung,
vanställande och öfverdrifven som möjligt. Det
var endast på hennes dotters, den då regerande
drottningens, under form af maktspråk uttalade
önskan, som hon något litet lättade på sorgdrägten. 
-- Det innersta af sina rum på Stockholms
slott hade hon, genast vid sin återkomst hit
såsom enka, låtit helt och hållet bekläda med svart
sammet, så till tak som väggar, och ytterligare
fördystra med tunga draperier af samma tyg, samt
pryda med breda silfverfransar och andra sirater
af silfver eller försilfrad metall, så att det såg
ut alldeles såsom ett grafchor, eller en kolossal
likvagn. Det hör till saken, att alla fönstren i
rummet voro tilltäppta och dolda under det svarta
sammetet, samt att matta ljuslågor flämtade i
försilfrade pipor, placerade omkring alla väggar,
på lika afstånd från hvarandra.

Det var här den oförnuftigt sörjande enkan,
hvars tårekälla aldrig utsinade, ensam satt och
begrät den så tidigt hädangångne, och det under
flera timmar af dagen. Hon lemnade då sin
omgifning i de angränsande rummen, och det
hörde till de särskilda ynnestbevisen att hon
tillät någon annan än prinsessan Christina der
sätta sin fot öfver tröskeln. Det ovanligt
snillrika barnet var dock föga smickradt af
företrädet, då fråga var om "grafrummet", såsom hon
kallade det, men hon <i>nödgades</i> ditin, mot sin
vilja, och kom ej heller derifrån så fort hon det
önskade.

Det var här som Maria Eleonora idkade det
sjelfplågeriet, att i timtal betrakta och med sina
aldrig sinande tårar öfverskölja Gustaf Adolfs
balsamerade hjerta, som hon fört med sig från
Tyskland och ständigt hade hos sig, förvaradt i
en förgyld silfverask. Denna ask stod på ett
litet svart altare i det svartklädda rummet. På
framsidan af detta altare voro anbragta ord af
oljadt rödt papper, hvilka, då en brinnande lampa
ställdes der bakom, lyste genomskinligt i glödande
och gyllne brand. Dessa ord bildade fyra rader
och utgjorde den bekanta versen, som Maria
Eleonora sedermera, då hon ändtligen blef
tvungen att lemna ifrån sig hjertat, för att befordras
till ro i grafven, lät gravera på de stora
guldhjertan, hvilka utgjorde insignierna till den
orden hon då stiftade, ehuru endast för några få
af de henne mest tillgifna hoffruntimren samt för
sina anhöriga i Brandenburg.

Så framlefde Maria Eleonora i det för henne
aldrig angenäma Sverige några bedröfliga år,
intill 1640 -- hennes dotter var då fjorton år
gammal -- då hon fann sig ej längre kunna
uthärda med vistandet härstädes. Hon flydde i
största hemlighet härifrån, till stor bestörtning
för den unga drottningen, för dennas
förmyndare, aldramest för rikskansleren Oxenstjerna,
samt icke litet för hela rikets öfriga invånare.

Dock -- <i>hvarthän</i> hade hon begifvit sig?
Det var hvad man i början omöjligt kunde gissa.
Till Brandenburg, hennes fosterland? -- Nej;
detta var nu i krig med Sverige. -- Till något
af de katholska länderna i Europa? -- Lika
litet. Maria Eleonora var ju så svärmiskt
tillgifven den lära, för hvilken hennes gemål hade
utgjutit sitt ädla blod, att hon aldrig kunde
misstänkas för att söka skydd hos något folk, som
ej var densamma tillgifvet. -- Till Danmark
således.

Ja, till Danmark hade hon rest. Hon hade
i aldrastörsta tysthet invigt det danska
sändebudet i Stockholm i sin hemliga plan att
öfvergifva Sverige och på detta sätt lyckats utverka,
att danska kungen sände fartyg emot henne till
Gottland, att der hemta henne. Hon hade dock
under denna resa mycket att utstå af en envis
storm, jemte svår sjösjuka.

Konung Christian i Danmark var enkling
och i sina bästa år, och det var icke utan, det
han ju hade sina funderingar på Gustaf Adolfs
enka, hvars af alla prisade skönhet eggade
honom, lika mycket som hennes sorg efter den
aflidne maken föreföll honom pikant. Det vissa
är, att han hoppades vinna den svenska
enkedrottningens bemedling under en snart stundande
tid, då han åt någon af sina trenne söner,
Fredrik, Ulrik eller Christian, önskade den unga
drottning Christinas hand.

Förhållandet mellan den i början så
ridderlige värden och den sköna gästen -- ty
utmärkt skön var Maria Eleonora ännu, i trots af
sina fyrtioett år och sina utgjutna tårar --
förhållandet, säga vi, förblef icke länge godt. Ty
svenska rådet vägrade envist att till drottningen
öfversända hennes lifgeding, hvilket, enligt dess
påstående, var henne förbjudet att i främmande
land förtära. Men väl öfversändes hela hennes
ganska talrika hofstat och betjening, dvergar och
narrar icke ens undantagna; ty drottningen hade,
bland andra svagheter, den, att omgifva sig med
sådant otyg, hvilket för Christina utgjorde en
fasa. Då nu kung Christian var mycket
hushållsaktig och det varit alldeles tvärt emot hans
uträkning, att i längden nödgas bekosta allt hvad
en kunglig gäst, så slösande och upptågsfull som
Gustaf Adolfs enka, kunde fordra för sin
hofhållning, råkade de i ett ganska spändt
förhållande till hvarandra. Tvister uppstodo till och
med. Konungen lät påskina, det han ångrade
att för Maria Eleonora hafva öppnat sina stater;
hon, häftig och nyckfull som hon alltid var,
besinnade ej att hon vistades der på nåder, utan
anklagade Christian för brist på grannlagenhet.

Så fortskredo, under otaliga obehag, trenne
år, hvarefter svenska rådet ändtligen lät förmå
sig att sända enkedrottningen 30,000 rdr årligen.
Men hon stod just då på resa till Brandenburg,
der hennes brorson emellertid blifvit regerande
hertig. Han hade gjort vissa vilkor för fasterns
emottagande i hans land, först, att han, och icke
hon sjelf, skulle förvalta de från Sverige
öfversända penningarne, hvilket högeligen misshagade
drottningen, sedan, att hon skulle bo och vistas,
icke i den dåvarande brandenburgska
hufvudstaden, utan i Königsberg, i det från hufvudstaden
temligen långt aflägsna Preussen, som då var
endast en provins under Brandenburg och der hon
icke trifdes.

Ändtligen föll det henne in att längta
tillbaka till det förr så hatade Sverige. Hon skref
derom ett bref till Christina, som genast svarade
att hon med glädje skulle återse sin mor, och
for sjelf med stor ståt henne till mötes. Mor
och dotter återsågo hvarandra under upprepade
ömhetsbetygelser, och enkedrottningen sparade
icke heller nu sina tårar, hvaraf hon ännu egde
ett aldrig trytande förråd.

Maria Eleonora blef nu mera stilla och man
hörde henne icke, så som förr, klaga öfver Sverige
och svenskarne. Hon försonade sig till och med
med Axel Oxenstjerna, så att förhållandet dem
emellan blef på slutet ganska vänskapligt. Men
deremot blef förhållandet mellan de båda
drottningarne aldrig sådant det borde vara mellan
mor och dotter. De sågo hvarandra sällan och
när det skedde, aflopp det vanligen icke utan
ordvexling.

Djupt och innerligt sörjde Maria Eleonora
öfver dotterns brist på sann religiositet, och
hennes moderliga bekymmer ökades ju mer hon
varsnade Christinas tilltagande lättsinne och gäckeri
med allt heligt, samt blef underrättad -- ty
sqvallret inom hofven är lika beställsamt som
annorstädes -- om att förklädda jesuiter funnos här
i landet. Hon beklagade sig för Axel Oxenstjerna,
som emellertid, utträngd af de många <i>unga</i>
gunstlingarne, fallit i Christinas onåd, ocb dessa båda,
lika djupt bedröfvade, öfverlade och rådslogo,
men förmådde dock ingenting hjelpa, ingenting
afstyra.

Men huru stor blef ej den arma
enkedrottningens förfäran, vid bevittnandet af det steg
hennes dotter tog, då hon sjelfmant nedlade
Wasarnes konungakrona och nedsteg från den thron
hon ärft efter sin store fader, en thron, den hon
sjelf under en tid gjort så strålande af ära.

Maria Eleonoras sista olycksbud var
underrättelsen om Christinas offentliga afsägelse af
den religion, för hvilken hennes egen far, den
store Gustaf Adolf, kämpat, blödt och låtit sitt
lif, men -- <i>segrat</i>. Endast ett år öfverlefde hon
detta för henne så fasansfulla slag. År 1655
fick ändtligen hennes oroliga hjerta frid och hon
fick hvila, i Riddarholmskyrkan, vid sidan af sin
gemål, den så bittert begråtne.

Vi äro dock skyldiga den så mycket
klandrade Maria Eleonoras minne den upprättelsen,
att hon var långt ifrån elak till själ och hjerta.
Tvärtom kunde hon stundom vara ganska god,
och välgerningar utöfvade hon som oftast, ehuru
alltid tanklöst och utan urskiljning. Alla hennes
fel lågo på ytan och jäste der, såsom ett skum;
men på bottnen af hennes själ var dock så klart,
att himlens stjernor skulle kunnat spegla sig
deruti, om der någonsin varit så stormfritt på
ytan, att deras strålar kunnat tränga till djupet.

<b>Maria Elisabeth.</b> Denna prinsessa, olycklig
i åminnelse, var född 1596 och af naturen
särdeles vanlottad. Ful var hon, samt beständigt
sjuklig, till följd af en klen, icke fullkomligt
färdig och välbildad kroppsbyggnad. Hon var
äfven ganska klen till förståndet och påstods
stundom vara mindre redig till sinnes; dock härrörde
väl detta mest af de konvulsioner, hvaraf hon
så ofta plågades.

Maria Elisabeths föräldrar voro konung Carl
IX och hans sednare gemål, drottning Christina.
Den sjukliga prinsessan var således Gustaf II
Adolfs egen syster.

Emellertid blef hon, just för sina både
kropps- och själslytens skull, af sina föräldrar mycket
bortklemad. Föräldrarne pjollrade ofta med det
stackars sjuka barnet och sökte på allt sätt
inför verlden öfverskyla hennes brister, så godt
det sig göra lät.

Man skulle väl svårligen kunna tro, det fråga
någonsin kunde uppstå om denna stackars klena
varelses bortgiftande. Icke desto mindre voro
både kung och drottning allvarsamt betänkta
derpå, då Maria Elisabeth var femton år
gammal, och till hennes gemål utsågs den då
tjugotreårige prins Johan, son till framl. konung
Johan III och hans sednare gemål Gunilla Bjelke.
Den unge fursten hade vid tre års ålder blifvit
faderlös och vid sju års ålder äfven förlorat sin
mor, hvarefter han uppfostrades vid farbroderns
hof, tillsammans med dennes barn. -- Han var
af ett mildt, stilla och böjligt sinnelag och sporde
visst aldrig någon lust att tillvälla sig kronan.
Icke desto mindre fruktade både kung och
drottning att så kunde ske, om Johan förmälde sig
med någon utländsk, ärelysten prinsessa.

Någon motsägelse å Maria Elisabeths sida
kunde naturligtvis icke komma i fråga; men
Johan blef liksom slagen af åskan, då man
förkunnade honom det val, hvarmed han var af
konungen <i>hedrad</i>. -- Dock, hvad var att göra?
Han vågade icke motsätta sig den bistre
farbroderns önskan.

Det var i början af 1611, som de unga blefvo
förlofvade, och bröllopet firades 1612, efter Carl
IX:s död. Äktenskapet blef högst olyckligt; de
unga makarne, som höllo sitt hof, än i Wadstena,
än på hertigens slott Bråborg i Östergöthland,
leddes alldeles ofantligt med hvarandra. <i>Hon</i>
var nästan beständigt sjuk och <i>han</i>, som dagligen
allt mer och mer kände tyngden af att för
egenmäktiga slägtingars skull vara uppoffrad, sörjde
och grämde sig öfver sitt olyckliga öde, så att
han dog, d. 5 Mars 1618, i blomman af sin
ålder. Fem månader derefter afled den sjukliga
hertiginnan, och enhvar tyckte det var godt att
det tråkiga, barnlösa äktenskapet blef så snart
upplöst af döden.

<chapter name="Porträtt 66—70">
<img>
<table o>
<td c>66. LOVISA JOSEPHINA EUGENIA<td c>67. SOFIA ALBERTINA
<td 2 c>68. HEDVIG ELEONORA STENBOCK<br>Grefvinna Tessin
<td c>69. ANNA SOFIA HERMANIA NECKER<br>Fru Staël<td c>70. HEDVIG ULRICA TAUBE<br>Grefvinna von Hessenstein
</table>
</img>
</chapter>
Besynnerligast utaf allt var, att drottning
Christina hade den obilligheten att vredgas på
Sveriges presterskap, hvilket, såsom hon påstod,
hade bordt på allvar lägga sig emot <i>hennes</i>
dotters giftermål. Det var dock i hennes,
drottningens, hjerna, som idén derom först hade vaknat,
och nu ville hon på andra välta skulden för ett
ondt, hvaröfver hon sjelf så bitterligen sörjde
och hvars tillvaro hon så djupt ångrade.

<b>Maria Elisabeth,</b> en dotter af pfalzgrefven
Adolf Johan och sondotter till pfalzgrefven
Johan Casimir. Hon var förmäld med en förnäm
sachsisk herre, vid namn Gersdorff, men de lefde
olyckligt tillsammans och åtskiljdes. -- Född i
Stockholm 1663, öfvergick Maria Elisabeth år
1700, i Paris, till katholska läran. Hon dog
dersammastädes 1748, 85 år gammal. Hennes enda
dotter gick i kloster.

<b>Maria Euphrosina</b> var tredje dottern i
ordningen af pfalzgrefven Johan Casimir och hans
gemål Catharina, Carl IX:s dotter, och föddes d.
4 Febr. 1625. Mellan henne och hennes äldsta
syster, Christina Magdalena, som var tre år
äldre, hade varit tre syskon: Carl Gustaf,
sedermera konung i Sverige, Elisabeth Amalia, som
dog vid sju års ålder, och en liten prins, som
blef endast en dag gammal. Men Maria
Euphrosina behöfde dock icke ensam leka och ensam
studera under sina barnaår, ty hon hade en syster,
blott ett år yngre än hon sjelf, Eleonora
Catharina, samt äfven -- och det just under de rätta
läroåren -- sin kusin, den unga drottning
Christina, att sällskapa med. Man vill dock
allmänneligen påstå, att denna hennes höga kusin vid
mognare år beredde henne mycken sorg. Maria
Euphrosina älskade af hela sin själ grefve
Magnus De la Gardie, sin tids älskvärdaste, mest
lysande och mest utmärkte ädling, och som
Maria Euphrosina var obeskrifligt vacker och
intagande samt af ett mildt, stilla och qvinligt
väsende, var det ej heller underligt, om han, å sin
sida, fästade sig vid henne. Man känner dock
af historien hurusom den unga drottningen fann,
äfven hon, De la Gardie utmärkt älskvärd.
Påståendet, att hon skulle velat förmäla sig med
honom, har man ej kunnat med full
tillförlitlighet vidhålla, men att hon måtte hafva <i>älskat</i>
honom, och det med yttersta häftighet, kan väl icke
gerna omtvistas. Hon ville ju ständigt hafva
honom vid sin sida, och den öfversvinneliga nåd
hon honom bevisade, den höghet och rang,
hvartill hon honom upphöjde, de skatter och
rikedomar hon på honom slösade, genom att gifva
honom slott och förläningar, måtte väl
tillräckligt tala för en ömmare känsla. Det var henne
emellertid icke obekant, att en ömsesidig kärlek
länge hade förenat grefve Magnus och
prinsessan Maria, hvilka med pfalzgrefvens samtycke i
flera år gingo förlofvade, ehuru han, ärelysten
och kanske med skäl syftande på att få bekläda
sig med purpurn, ständigt visade sig vacklande
och ojemn, kall mot Maria, då drottningen var
närvarande, men brinnande och fängslande, så
snart han var tillsammans med henne utan
andra vittnen än hennes far och syskon. Den unga,
ännu icke tjugoåriga drottningen bör man dock
förlåta, om hon någon tid lät hänföra sig af den
unge mannen, som verkligen lärer varit utmärkt
intagande.

Det påstås ju emellertid, att då Oxenstjerna,
så väl som andra inflytelserika höga herrar,
ifrigt motarbetade De la Gardie, och Christina
ej såg någon möjlighet att få göra honom till
sin gemål, skulle den tjugoåriga monarkinnan
hafva till sin så länge af svartsjuka och ångest
marterade kusin hafva yttrat: <i>"jag skänker dig
den, som jag icke sjelf får ega",</i> och så blef der,
1647, bröllop af mellan de båda länge
förlofvade, hvarvid dock brudgumen lärer haft nog
liten sjelfbeherrskning att visa sig mulen och
missnöjd.

Äktenskapet blef ej heller bland de
lyckligaste, ty äfven under detsamma och allt
framgent fortvarade det ömma förhållandet mellan
grefven och drottningen, och man begriper lätt
hvad den arma prinsessan Maria Euphrosina
skulle deraf beständigt lida.

För att gifva ett begrepp om det yttre
anseende De la Gardie åtnjöt, vilja vi nämna, att
han var grefve till Leckö och Arensburg,
friherre till Ekholmen, herre till Hapsal, Helmet,
Magnusberg, Höjentorp och Wennegarn, Sveriges
rikes råd, riksdrots, president i Kongl. Svea
Hofrätt, Upsala Akademis kansler, lagman öfver
Westergöthland och Dal m. m. -- Och det redan
vid tjugofyra års ålder, då drottningen på 
Stockholms slott firade hans och sin kusins,
prinsessan Marias, bröllop.

Och att detta icke var endast toma titlar
är också säkert; ty man läser med verklig
häpnad om de oerhörda, nästan sagolika
inkomster, som denne lyckans och Christinas
gunstling, denne fältherren Jakob De la Gardies och
Ebba Brahes mest älskade son, uppbar af de
många slott och städer -- ja, af hela
landskaper, som han hade i förläning.

Prinsessan Maria Euphrosina, föga lycklig
såsom maka, var ej heller som mor särdeles
afundsvärd, då hon, af <i>elfva</i> barn, dem hon skänkte
sin gemål, nödgades begråta ej mindre än <i>åtta</i>
och ej fick se mer än tre fullvuxna, en son och
tvänne döttrar. Sonen dog ogift och de båda
döttrarne, som visserligen blefvo gifta, dogo dock
barnlösa. Maria Euphrosina blef således icke
någon ätts stammoder. Hon upplefde dock en
ålder af sjuttiotre år, dog på Höjentorp 1687
och begrofs i Riddarholmskyrkan, hvarefter
liket flyttades till Warnhems kyrka i
Westergöthland och nedsattes der jemte stoftet af
prinsessans tvänne år förut aflidne make.

<b>Marina,</b> dotter af Erik, Waldemars son,
förmäldes 1285 med Rudolf, grefve af Diepholt.

<b>Mathsdotter, Maria Magdalena,</i> är ett namn
som väl förtjenar att i minnet förvaras bland de
svenska qyinnors, hvilka utmärkt sig för något
godt, stort eller allmännyttigt. -- Hon var
nemligen en lappflicka, som under vintern 1864
anlände från Lappmarken ända till hufvudstaden,
för att få tala med kungen, hvilket ock lyckades
henne. Hon erhöll ej allenast flera audienser
hos konungen, utan blef äfven mottagen hos
båda drottningarne, hvilka, varmt intresserande
sig för allt godt, det må uppenbara sig nära
eller fjerran, på höjden eller i dalen, gerna ville
se den modiga lappflickan, som trotsade allt
för det ädla mål hon hade i sigte, förbiseende
att hon var främling, ensam och, i anseende till
den drägt hon bar, ett mål för allas nyfikenhet.
-- Hennes ärende var, att hos konungen
bönfalla om att skolor, eller s. k. barnhem, måtte
inrättas der och hvar i Lappmarken, så att de
fattiga lappbarnen måtte få lära sig kristendom,
utan att, såsom hittills skett, behöfva skickas
några och tjugo mil bort från föräldrarne, och
det endast på en kortare tid, då undervisningen
måste bli ofullständig. -- Hon erhöll på högre
ort ett gynnande svar och Stockholms hela
allmänhet omfattade med värme hennes sak, så
att en s. k. <i>Femöreförening</i> genast
åvägabragtes, till medels insamlande för en friskola, som
är afsedd att till en början inrättas i
Wilhelmina församling, der det är meningen att
lärjungarne skola få oafbrutet tillbringa sin längre
eller kortare lärotid. De flera mil långa
afstånden göra der nemligen omöjlig en skolgång i
den mening man tager den i landets mer
bebyggda trakter. -- Den modiga 28-åriga flickan,
som i 9 år gått och begrundat sin vackra tanke,
hade från sitt hemfjell i Åsele lappmark 92 mil
till Stockholm, och har således vid sin återkomst
tillryggalagt inemot 200 mil, deraf nära halfva
vägen till fots eller på skidor, och detta ej för
någon materiel vinst och icke heller för att väcka
uppseende, ty hon var så blygsam, att hon ej
ville att hennes namn offentligen skulle nämnas,
utan för sin stams andliga väl, som ej ens kan
tillgodokomma några af hennes närmaste
anhöriga. Hon lemnar i sanning föredöme af ett
nit, som förtjenar efterföljd ej endast af prester
och andra ljusets officiella vårdare, utan äfven
af hvarje den sanna upplysningens och
folkbildningens vän, af hvilka man har rätt att vänta
desto mer, ju större medel stå dem till buds.

Maria Mathsdotters uppträdande i Stockholm
1864 har äfven blifvit omnämndt i Tysklands,
Englands, Frankrikes, Hollands och Schweitz'
tidningar, och det med den framgång, att flera
utländska män uppträdt i de förnämsta kyrkor och
hållit föredrag, för insamlande af medel till
bildande af barnhem och skolor i Lappmarken,
hvilka äfven lemnat glädjande resultater. Man
har till och med nyligen på fransyska tryckt en
ströskrift, med titel: <i>"La Laponie et Maria
Mathsdotter"</i>, i 3000 exemplar, och spridt den till alla
klasser och åldrar. Man har känt sig bevekt och
uppmuntrad genom hängifvenheten hos denna
qvinna, som, full af förtröstan på Gud, kärlek
till sin Frälsare och deltagande för sina
medmenniskor, trotsat faror för att söka skaffa hjelp
åt sitt folk. Huru skola vi ej i gengäld för allt
det goda, som hennes föredöme verkat, med
glädje gifva vår skärf, såsom ett svar på hennes
vädjande till våra hjertan! Från utlandet hafva
också verkligen betydliga bidrag ankommit, dock
mest från Holland, till Femöreföreningen, för att
användas till barnhem i Lappmarkerna.

<b>Matsen, Dorothea Elisabeth.</b> Vi beklaga att
vi ej känna när hon föddes eller dog, men att
hon var gift med grosshandlaren Gustaf B.
Santesson, det veta vi, samt att hon är moder till
den namnkunnige Berndt Harder Santesson, som
hade så stor förtjenst om Götha kanals byggande.
Fru Dorothea utmärkte sig för sina goda
gerningar, derigenom att hon efter mannens död
fortsatte hans ädla uppoffringar för Willinska
skolan i Götheborg. Hon försträckte äfven åt
boktryckaren, direktör Norberg i Götheborg
förlagskostnaden till en upplaga af Bibeln, à 8000
exemplar, och då denna upplaga, nyss blefven
färdigtryckt, uppbrändes i en vådeld som
öfvergick tryckeriet, försträckte hon Norberg sedan
ånyo förlaget till en ny upplaga å 13,500
exemplar. Hennes goda och ädla hjerta
uppenbarade sig på många sätt.

<b>Matthisdotter, Ingeborg,</b> gaf 1482 till Westerås
kloster åtskilliga jordegor, mot vilkor att få sin
lägerstad i klostret och 10 årliga själamessor i
20 år efter sin död, samt flera andra
bestämmelser.

<b>Matthisson, Sigrid,</b> testamenterade 1437
Landerstads gård, belägen på Argxöö i Wermdö
socken, till Fransiskaner-klostret på Riddarholmen
i Stockholm. Hon ärnade, med sin älskelige
bonde Joan Matthisson, företaga en pilgrimsfärd
till Rom och andra heliga städer.

<b>Matthsdotter, Elisabeth,</b> dotter af Matths
Pedersson (Uppländning) och Brita Wasa, konung
Gustaf I:s kusin. Genom konungens bemedling
och för att visa hans förste lutherske erkebiskop
en heder, blef hon gift med Laurentius Petri, som
1531, vid 33 års ålder, redan innehade det höga
embetet. Likasom brodern Olaus var den förste
prest som i Svea land blef gift (1525), sedan det
af påfven Gregorius IX år 1240 vid lifsstraff varit
förbjudet för andans män att ingå äktenskap,
likaså var Laurentius Petri den förste erkebiskop
som egde en äkta maka, och blef således konung
Gustaf I:s syssling, Elisabeth Matthsdotter
Uppländning, af adel, den första erkebiskopinna.
Eget är det också, att af hennes tvänne döttrar
blefvo trenne erkebiskopinnor, hvilket förklaras
på det sättet, att dottern <i>Margaretha</i> blef först
gift med Laurentii Petri efterträdare på
erkebiskopsstolen, Laurentius Petri Gothus, och
efter hans död, 1579, med den tredje
erkebiskopen i ordningen, Andreas Laurentius
Bothniensis. Andra dottern, <i>Magdalena,</i> blef gift med
den fjerde evangeliske erkebiskopen, Abraham
Andreæ Angermannus, som utstod många
lidanden för sitt nit och sin hårdhet, och slutligen
blef afsatt och kastad i fängelse på Gripsholm,
der han, blottställd för allt slags elände och
omsider förtärd af ohyra, omkom 1607, efter
nio års fångenskap. -- Flera ansedda adliga
ätter leda sitt ursprung från ofvannämnda
erkebiskopinnor.

<b>Mechtild</b> eller <b>Mathilda,</b> dotter till grefve
Adolf af Holstein, förmäldes med Abel, då
regerande hertig i södra Jutland, och hvilken påfven
hade på förslag till kejsare, men som genom mord
och stämplingar blef konung i Danmark. Då
han år 1252 blifvit slagen af friserna, gick hans
enka, Mechtild, i kloster, sannolikt för att
försona sin makes handlingar, hvari hon troddes
haft icke ringa andel. Erkebiskopen i Lund,
Jakob Erlandsson, förmådde henne likväl att bryta
sitt klosterlöfte och förmäla sig med Birger Jarl
som anhållit om hennes hand, förmodligen i hopp
att genom henne kunna hämna sig på danske
konungen Christoffer, hvilken prelaten hatade.
Förmälningen gick väl för sig år 1261, men
biskopens uträkningar slogo felt, ty Birger Jarl
lemnade sin gemål ingen inflytelse på
regeringsärenderna, utan fortsatte sin fredliga politik i
hänseende till grannarne. I detta äktenskap lära
tre döttrar blifvit födda. Enka efter sin andra
gemål år 1266, lefde hon sjelf till 1288. Man
har velat göra henne till ett helgon; men
sannolikt är detta ett misstag och hon är dervid
förblandad med en annan Mechtild, som rymde
från sin man bröllopsnatten och i S:ta Ingrids
sällskap företog en pilgrimsfärd till Compostella,
Rom och Jerusalem.

<b>Mechtild,</b> som lefde 1288, var en jungfru som
tillika med S:ta Ingrid besökte de heliga orterna.
Hon bör ej förblandas med den holsteinska
prinsessan Mechtild, som först var gift med konung
Abel i Danmark och sedan med Birger Jarl.
Den förra är upptagen på förteckningen öfver
svenska helgon.

<b>Meijer, Margaretha,</b> dotter af rådmannen i
Lübeck, juris doktorn M., blef gift med
fändriken vid Jemtlands regemente Christoffer Stråle
af Sjöared. Han rymde till sin moder på
Strålsnäs, men hustrun lyste efter honom 1671, och
blef han genom Kongl. Maj:ts dom d. 20 Mars
1672 ålagd att fortsätta äktenskapet.

<b>Melin, Ulrika,</b> dotter af majoren Lars M.
och syster till generalmajoren Henrik Georg
Melin. Hon föddes 1767, blef 1788 gift med
sedermera ståthållaren på Westerås slott Peter Thure
Gerhard Drufva och dog 1834, såsom ledamot
af Fria konsternas Akademi. Hon egde en
ovanlig skicklighet uti att sy landskap.

<b>Mendoza, Mauritia.</b> Här möter oss en
otrolig och mystisk historia, som flera gånger varit
tryckt efter ett manuskript som funnits på Strö
i Skåne. Peter Sparre, som talar i eget namn,
skrifver att han föddes 1590 i Sverige, der hans
fader, en af rikets herrar, som höll med sin
konung, blef halshuggen då sonen var 10 år.
Gossen säger sig nu blifvit hemligen bortförd
till konung Sigismund i Polen. Då han var 15
år, kom erkehertiginnan Maria till konung
Sigismunds hof. Vid hennes hof blef han
kammarjunkare och medföljde till Österrike. Sedan
understödd af prinsessans dukater begaf han sig
ut i verlden; kom till Spanien öfver Frankrike.
I Madrid utrustades då en armada till Westindien.
Peter Sparre blef dervid anställd såsom kapten
vid ett kompani infanteri, som skulle afsändas.
En storm öfverföll skeppet och kastade 5 karlar
och 2 qvinnor upp på en ö och 273 i hafsdjupet.
De 7 bestego, då lugn blifvit, det ej krossade
skeppet, och seglade vidare. Nedsatte sig sedan
på en skön ö. Sparre tog styrmansenkan Anna
Popes till hustru, sedan skeppspatronens dotter
Mauritia Mendoza gifvit honom korgen. Men
när de öfriga karlarne omkommit i en storm,
friade Mauritia ifrigt till Sparre, som nu blef
tvägift, anseende detta vara sin <i>skyldighet</i>. Då
de 3 makarne varit der på ön i 20 år, hade de
42 barn, hvilka fadern undervisade, förrättande
dagligen bön och hvar sjunde dag messa. Efter
40 år voro de 330. Blott halfsyskon fingo taga
hvarandra till äkta. Först 1664 kom ett skepp
till denna ö. Det var engelskt. Kaptenen
berättade huru Sveriges konungar och rike under
sednare tider vunnit mycket i ära och kraft.
Sparre skref sin berättelse, som afsändes till
Sverige, då han var 85 år. Hans ö låg under
Kräftans vändkrets och var 60 mil i omkrets.
Ingen hade sotdött. De voro nu emellan 800
och 900 personer. Sparre regerade dem. I
mödrarnes katholska religion, som ock Sparre lärt
i Polen, voro alla uppfostrade. -- Något rykte
torde nog legat till grund för berättelsen och
någon verklig händelse till grund för ryktet.
Men i sin nuvarande form är dokumentet
tydligen understucket. Erik Sparre hade visserligen
ej mer än en son som bar aposteln Petri namn,
och han stannade i Sverige; men han hade ock
söner, om hvilka vi blott veta dopnamnen.
Manuskriptet måste nu vara mer än 100 år gammalt.

<b>Menja.</b> Enligt mythen en utomordentligt stark
trälinna, hvilken tillika med sin kamrat, Fenja,
såldes af kung Fjolner i Sverige till kung Frode
i Danmark. Fenja och Menja skulle tillsammans
mala på trollqvarnen Grote. Men då Frode
behandlade dem hårdt och ej lät dem hvila
hvarken natt eller dag, blefvo de vreda och började
mala krig och ond tid. Det var således slut med
Frodefriden. Innan kort hade trälinnorna Fenja
och Menja <i>malit konungen en här på halsen</i>, och
det blef örlog och olycka i landet. Mysing hette
den konung som då öfverföll Frode, och honom
tillföll sedermera både trollqvarnen och de starka
trälinnorna. Han tog alltsammans med sig
ombord, då han seglade hem, hvarunder han
befallde trälinnorna mala salt. De malde och malde;
slutligen frågade de, om han ännu icke hade
salt tillfyllest. Han befallde dem ännu fortsätta.
Då malde de så mycket salt, att fartyget sjönk,
och har alltifrån den dagen hafsvattnet varit salt.

<b>Mentzer, Magdalena von,</b> dotter af
landshöfdingen, friherre Johan v. M., föddes 1726 och
blef 1746 gift med landshöfdingen i Upsala län
Thure Gustaf Rudbeck. Fröken Mentzer var
uppkallad efter fröken Magdalena Dücker, faderns
första fästmö. Då denne karolin, som först tjent
i venetiansk tjenst mot turkarne på Morea och
Kandia, sedan vid Adam Lewenhaupts och Carl
XII:s sida i Ryssland, vid Bender och slutligen i
Norrige, der han qvarlemnade ett ben, ändtligen
efter slutadt krig hemkom, försedd med ett
engelskt kopparben, för att stå brudgum, mötte
han den älskades likprocession. En fönsterruta
på Tidaholm i Westergötland, hvaruti
landshöfding Mentzer hade ristat: "Min Magdalena
förgäter jag aldrig", bar ännu för barn och barnbarn
vittne om den gamles långa och ömma saknad. --
Då Rudbeck, såsom kapten, första gången såg
den 19-åriga Magdalena Mentzer -- dotter-dotters
dotter af den sköna Ebba Brahe -- smärt och
hvit som en lilja, med blå ögon, tindrande af
qvickhet, och ett behagligt leende kring munnen
-- upplågade han af kärlek, men erfor till sin
smärta att hon ansågs vara förlofvad med en
ung baron Fredrik Ulr. v. Essen, R:s vän. Han
frågade henne sjelf derom, och erfor att sådant
varit i fråga, men att hon hört, det baronen i
Stockholm gjort ett annat val. Rudbeck friade,
fick ja och blef en förtjust brudgum. Det unga
paret flyttade till majors-bostället Ål, ett
otrefligt ställe; likväl försäkrade fru R. sedan ofta
att hon aldrig märkt det vara fult, förrän hon
några år derefter flyttade till
öfverstelöjtnantsbostället Haga, en vida angenämare bostad.
Deras sammanlefnad var då förljufvad af fyra
hoppfulla barn. När svärmodern dog, utlöste R.
arfvingarnes andelar i Tidaholm, Ebba Brahes fordna
arfvegods, och behöll detsamma. Under öfverste
R:s fälttåg i Pommern skötte hans fru, med
drift och glad verksamhet, den vidlyftiga
hushållningen så väl vid Edsberg som vid Ultuna,
hvilken kungsladugård hennes man hade
arrenderat och der hennes svärmor och svägerska
bodde. Uti en liten släde, med en dräng vid
sidan, reste hon tid efter annan till
hufvudstaden, för att med de summor, hon genom idog
hushållning kunnat hopspara, göra afbetalningar
på den betydliga skulden. Vid sin mans
hemkomst kunde hon också för honom presentera
en under hans frånvaro född son. Ungefär ett
och ett halft år bodde familjen i Finland, ehuru
mannen större delen af denna tid uppehöll sig i
Stockholm, under dåvarande partistrider, deri
han var en af hufvudmännen.

Geijer yttrar om Rudbeck: "en välmenande
och verksam, men föga bildad man". Detta
omdöme lärer vara riktigt, ty samtiden ville ej
tillskrifva honom någon särdeles stor politisk 
skicklighet, utan påstod, att han styrdes af sin fru,
som var själen i hans företag. Onekligen var
detta ovanliga fruntimmer sin man öfverlägsen i
klokhet och bildning, följde med intresse de
allmänna händelserna och egde sin mans
förtroende. Men å andra sidan var denne stränge,
nästan despotiske man alltför öm om sitt
husbondevälde, för att af henne eller någon annan
låta leda sig. Hennes inflytelse måste således
varit omärklig, emedan hennes förstånd i det
hela var af qvinlig art. Hon hade med sin man
11 barn och öfverlefde honom i 23 år, samt dog
1809, på Edsberg. Hon ligger begrafven i
Sollentuna kyrkogård jemte sin man.

Om döttrarne vilja vi här äfven intaga
några af Palmblad gjorda teckningar. Den äldsta
dottern, <i>Catharina Charlotta,<7i> född 1753, hade vid
19 års ålder, mot föräldrarnes önskan, gift sig
med enklingen, f. d. riksrådet Axel Arnell, som
var tjugo år äldre än hon. Denna förening blef
dock lycklig, men kort, ty mannen dog 1777.
Efter hans död anmälde sig såsom friare öfverste
Robert Montgomeri, ur hvars skiftesrika lefnad
följande må anföras. Han var son af en
urgammal norrmannisk slägt, som med Wilhelm
Eröfraren hade kommit öfver till England. Hans
farfar, pär af Skottland, hade understödt
pretendentens försök att återfå sina fäders krona, och
i följd af dess nederlag förlorat all sin egendom.
John, en af hans 21 söner, kom i sitt 16:de år
till Sverige, blef bokhållare hos en slägting,
grosshandlaren Robert Campbell, gifte sig med
dottern, fick med henne en betydlig förmögenhet,
bruk i Finland och Norrland, samt ett hus i
Stockholm; 1736 blef han, jemte flera andra
slägtingar af samma namn, naturaliserad svensk
adelsman. Sonen Robert, född i Finland, snart sina
föräldrars enda, återstående barn, bortskämdes i
rikedomens sköte genom en klemig uppfostran;
tjugo år gammal ingick han i fransk krigstjenst
vid regementet Royal Suedois, deltog i det för
franska krigsäran så nesliga slaget vid Rossbach
och flydde som de öfriga. Full af förtrytelse,
begaf han sig till Amsterdam, yttrande under
vägen till en, som frågade honom om slagets
förlopp: <i>"nous courrumes, nous avons courrus, nous
courrons encore".</i> I Frankfurt hade han en
kärlekshandel med en prinsessa, enleverade en tysk
fru, gifte sig med henne i Hamburg och
återvände till Sverige; fadern skaffade honom genom
ackord majors-fullmakt vid Finska Lifdragonerna.
Presenterad för Gustaf III, vann han, genom sitt
namn, sitt utseende, sin ledighet i väsende och
färdighet i franska språket, kanske ock genom
sina äfventyr och sjelfva sin lättsinnighet,
konungens utmärkta tycke, deltog i dess fester, under
hvilka han en gång spelte Carl X. Nu var han
öfverste, men förmögenheten längesedan borta;
hustrun hade dött i sin elfte barnsäng och fem
barn lefde ännu. Ehuru icke mer ung, var M.
ännu ganska vacker, i umgänget angenäm,
skicklig militär, ett ideal af riddare, enligt den tidens
begrepp. Sådan var den friare, som 1782
anmälde sig hos den unga friherrinnan Arnell. --
Men hvarken den gammalmodige, strängt sedlige
pappa eller hans fru hade något sinne för
sådana lysande egenskaper; den oemotståndlige
förtjuste dock först den unga enkan, och tillvann
sig sedan svärföräldrarnes ja. Det nygifta paret
öfverreste till Finland. Förbindelsen blef lycklig,
ty M. älskade uppriktigt sin maka och visade
henne all grannlagenhet; länge varade dock icke
detta giftermål, ty hon dog året derpå i barnsäng.
Öfversten hemkom med en båtlast barn af tre
särskilda kullar till svärföräldrarne, och gifte sig
kort derefter med enke-öfverstinnan Märtha
Ulrika Leijonhjelm, dotter af den mycket rike, men
mycket snåle baron Josias Cederhjelm, af
hvilken redan den förra mågen mot drygt arrende
emottagit Lindholmen. Det stenhus, hvaruti
Gustaf Wasa blifvit född, var ännu möjligt att bebo
uti Cederhjelms föräldrars tid; till dess
reparation hade egaren vid en riksdag begärt anslag,
men då detta förvägrades, lät man det med flit
förfalla. Numera finnas deraf endast stenhopar
qvar. Under finska kriget var Montgomeri en
af dem, som lät förleda sig att deltaga i
Anjala-förbundet; han, liksom de fleste, trodde att
Gustaf III, som ville hafva fred, i brist på medel
att fortsätta kriget, men som var för stolt att
göra första steget, sjelf hemligen hade uppgjort
denna sammangaddning. Så hade Hastfehr
inbillat honom; och denna öfvertygelse vidhöll han
ända till sista stunden, åberopande såsom bevis
derpå, att gamle general Armfelt, gunstlingens
farbror, och Otto Klingsporr, broder till Mauritz,
som också stod i icke ringa gunst hos
konungen, voro invecklade deruti. Hästesko blef
afrättad, Montgomeri och Leijonstedt förvistes till
Barthelemi. Efter Gustaf III:s död fick M.
tillstånd att återkomma, och erhöll en pension af
1000 plåtar, men kunde icke återfå sitt
Svärds-Kommendörsband, ej heller någonsin erhålla
företräde hos hertigen. Han afled på Lindholmen
år 1798.

Baron Kudbecks andra dotter, <i>Gustava</i>, hade
på en gång fyra friare, bland dem den
sedermera så mäktige Reuterholm. Hon sjelf
föredrog troligen Jean Frölich, en älskvärd, men
fattig yngling. Den annars så stränge fadern hade
nu mot denna dotter blifvit förunderligt god; en
dag, då hon spelte bräde med honom, bad han
henne göra sitt val emellan de fyra, försäkrande,
att han, i hvilket fall som helst, ville göra allt
för att befordra hennes lycka. Besegrad af detta
ädelmod, nämnde hon Reinhold von Essen, den,
som icke för <i>henne</i>, men för <i>fadern</i> var den
angenämaste, såsom son af en god Mössa och af
en gammal vän. Nyårsdagen 1786 stod deras
bröllop. General Rudbeck låg på sin sotsäng
med en atlasmössa med hvita kanter och en
silkestofs på det sjuka hufvudet, hvars blessyr var
en bidragande orsak till hans död. Han
välsignade de nygifta och afled få dagar derefter.

<n>Meunier, Sofia Maria,</i> mamsell,
testamenterade år 1840 till Clara församlings fattighus 3000
rdr rmt.

<b>Michaeli, Louise Charlotta Helena.</b> Utmärkt
lyrisk och dramatisk sångerska; ledamot af
Musikaliska Akademien; född 1830, dotter af
kantorn vid S:t Jakobs kyrka och chorsångaren vid
Kongl. operan i Stockholm Michal; gift med herr
Michaeli från Götheborg; anställdes 1852 vid
Kongl. theaterns lyriska scen; utnämndes 1854
till hofsångerska; engagerades för sommarsaisonen
1863 vid her Majesty's theatre i London såsom
primadonna; uppträder under vintersaisonerna
på Kongl. theatern i Stockholm. Icke endast
omfånget af hennes röst är ovanligt, äfven
styrkan och klangen deri söka sin like, och hennes
konstfärdighet uthärdar täflan med många af
utlandets yppersta sångerskor. -- Den 23 Maj 1865
öfverlemnades till henne, af en deputation af
konstvänner, en krans af drifvet förgyldt silfver,
med deri inflätade juveler, samt med följande
inskrift: <i>Till Louise Michaeli, Prestinna i Konstens
tempel, af Konstens vänner.</i>

<b>Mickelsdotter, Catharina.</b> Man vet huru hårda
straff fordom tillämpades, t. ex. då
förmyndareregeringen 1662 lät skära ett stycke af tungan
på en båtsman, hvilken i fylleri smädat Herrans
Nattvard; men äfven sednare förekommo dylika
grymma bestraffningar, såsom man finner af
förhållandet med Mickelsdotter, hvilken, under
konung Carl XII:s frånvaro, d. 2 Maj 1702 af
rådet dömdes att nypas med heta tänger, för att,
såsom orden lyda, bringa "tjufkonan och
mordbrännerskan" till sann bättring och syndaånger.

<b>Modée, Ebba Wilhelmina,</i> dotter af amiralen
och öfverståthållaren Carl Wilh. M., föddes 1775.
Man vet att Gustaf IV Adolf knappt hunnit bli
förlofvad med prinsessan af Mecklenburg, förrän
han blef intagen af en lidelsefull kärlek till
fröken Modée. Denna unga hofdam var lika klok
som intagande, samt uppmuntrade på intet sätt
konungens vaknande böjelse; men denna växte
med lavinens fart. De mest exentriska idéer
började yra i den kunglige älskarens hufvud.
Han tänkte verkligen allvarsamt på att gifta sig
med fröken Modée och för detta ändamål
afsäga sig kronan, samt draga sig tillbaka i det
enskilda lifvets lugn, för att söka en sällhet, som
han föga väntade sig i det kungliga kallet. En
ordentlig abdikationsakt uppsattes verkligen, samt
renskrefs af Gustaf Adolfs egen hand, hvaruti
han förklarar, att han ej vill regera och
lyckönskar sin farbror att vara konung, med tillägg att
han ej vill gifta sig med prinsessan af
Mecklenburg; han återskickade också hennes porträtt
och begärde sitt åter, hvarmed förlofningen med
henne blef uppslagen. Med fröken Modée blef
ej heller något äktenskap, emedan en annan
skönhet, fröken Piper, fängslade konungen med
sina behag, och åtskilliga andra kabaler
förhindrade honom från sina giftastankar med
inländska fröknar. År 1801 blef den 26-åriga fröken
Modée på Rosersbergs kongl. lustslott gift med
kaptenen, sedermera statsrådet Axel Otto
Mörner, som dog 1852. Grefvinnan Mörner blef
statsfru hos H. M. drottningen och afled 1840
på Brevik. Hon hade i sitt äktenskap trenne
döttrar.

<b>Moll, Charlotta Wilhelmina,</b> gift med
grosshandlaren Herman Theodor Philipsén, dog d.
27 Nov. 1835. Dessa makar stiftade, 1811,
gemensamt, en skolinrättning i Maria Magdalena
församling för fattiga barn, som bär namn af
Philipsénska skolan och deri per medium 70
gossar och 60 flickor få undervisning samt, under
6 månader vintertiden, middagsspisning. Efter
mannens död, 1819, har hon 1833 skänkt 18,000
rdr till samma inrättning, jemte det prydliga
huset vid Adolf Fredriks torg, hvarest skolan är.
År 1855 utgjorde skolinrättningens kapital 100,000
rdr. Utom ofvannämnda stora gåfvor har hon
äfven gifvit 9000 rdr till Murbeckska
Inrättningen, 9000 rdr till Stora Barnhuset och 9000 rdr
till Allmänna Barnbördshuset, allt i Stockholm.

<b>Moræus, Sara Elisabeth,</b> dotter af
provincialläkaren, assessor M., blef 1739 gift med Carl
von Linné, som innehade en thron inom
vetenskapens rike, hvilken af ingen bestriddes honom
och hvarifrån blott döden kunde bjuda honom
att nedstiga. Örtslägtet Morsæ uppkallade Linné
efter sin svärfader, eller kanske efter sin fru.
Hon dog 1806, i den höga åldern af 94 år.
Hennes dotter <i>Sara Christina</i> dog vid 84 års
ålder, en annan dotter <i>Sofia</i> vid 73 år, och <i>Lovisa,</i>
den sista med detta namn, hvarmed slägten
utdog, afled 1839, i Granby by, en fjerdedels mil
från Upsala, 90 år gammal.

<b>Mould,</b> med tillnamnet <i>den Tjocka,</i> emedan
hon var ovanligt fet, var Ivar Widfamnes gemål
och dotter af en fylkiskonung i Nerike. Hon
var moder till <i>Audur</i> (Djupaugda, den
bottenrika) och mormoder till <i>Harald Hildetand.</i>

<b>Muhl, Sofia Catharina,</i> förtjenar ihågkommas
för sin höga ålder och sitt långa enkostånd.
Hon var dotter af öfversten vid Wiborgs
kavalleri Muhl, föddes den 29 Juni 1674, blef gift
med majoren Brunow, som stupade i slaget vid
Narva 1700, och lefde sedan enka till sin död d.
21 Aug. 1774. Hon hade några kronohemman i
förläning, åtnjöt en god helsa och var aktad för
sitt exemplariska lefnadssätt.

<b>Munch, Lovisa,</b> gift med lektorn Pehr Hultin
i Linköping, som dog d. 27 Nov. 1790, har till
Linköpings gymnasii bibliothek skänkt sin mans
ovärderliga arbete, ett slägtregister öfver
omkring 500 presterliga familjer inom Linköpings
stift, och derigenom lemnat ett vedermäle af sin
mans både arbetsamhet och kärlek för
landsmäns minne.

<b>Müller, Caroline Friederike,</b> född <i>Halle</i>. En
på sin tid berömd lyrisk skådespelerska; född
1763, till börden danska; var gift med en
musikus Walther i Köpenhamn; gjorde 1781
bekantskap med den utmärkte violinspelaren
Christian Friedrich Müller, som var elev af Saloman
och anställd såsom kammarmusikus hos prins
Henrik af Preussen, samt, vid denna tid,
sångerskan Mara följaktig på en konstresa till
Köpenhamn. Fru Walther, som fattat böjelse för den
resande virtuosen Müller, lät, besegrad af sin
passion, skilja sig från sin man, för att kunna
få gifta sig med sin nya flamma. Då detta
förvägrades henne af danska konungen, flydde hon
med sin älskare till Stockholm, der de blefvo
vigda och anställda vid dervarande opera. År
1782 gjorde de en konstresa till England, der
de vunno stort bifall; återkommo 1783 till
Stockholm, der de ånyo engagerades på de
fördelaktigaste vilkor, Müller såsom förste konsertmästare.
Fru Müller, hvilken sedermera lär hafva skiljts
från sin andra man, vistades 1788 i Köpenhamn,
der hon dog 1827. I operorna <i>Alceste, Armide,
Gustaf Wasa</i> m. fl. firade hon verkliga triumfer.
Hennes f. d. andra man fortfor att vistas i
Stockholm, der hans särdeles vackra ton och föredrag,
synnerligast af Adagiot, tillvunno honom talrika
beundrare. Han dog 1809, vid 57 års ålder,
under konstresor i Ryssland.

<b>Müller, Louise,</b> född <i>Nernst</i>, bördig från
Rügen, der hennes far var läkare och der hon
med sin mor, sedermera blifven enka, i flera år
vistades i ett stift för enkor och ogifta
fruntimmer, halft andligt, halft verldsligt, blef på
1830-talet gift med den af alla så högt älskade och
värderade Daniel Müller, en tysk gartner, lika
kunskapsrik som han var anspråkslös, lika
kraftfull, då det gällde hans kall och hans vetenskap,
som han var i själ och hjerta god, då det gällde
honom personligen.

De båda makarne kommo mot slutet af
1830-talet öfver till Sverige, dit Müller blifvit
efterskrifven, såsom utmärkt skicklig i botaniken och
hortikulturen, och der han vid Botaniska
trädgården i Upsala började sin bana inom Sverige.
Hans vistande i den lärda staden blef emellertid
kort, emedan Stockholms Trädgårdsförening
erbjöd Müller att på förmånliga vilkor flytta till
hufvudstaden och mottaga vården öfver den stora
och vackra trädgården, som då var i sin början.
Efter ytterligare några få år tog dock Müller
afsked från denna sin befattning och köpte
Charlottenburg vid Reimersholm, nära Stockholm, ett
herrligt och naturskönt ställe, der han
hoppades få vara stilla till döddagar.

Annorlunda hade dock Försynen beslutat.
Daniel Müller blef ånyo kallad till Upsala och
Botaniska trädgården, denna gången såsom
direktör för densamma, eller, såsom det benämnes,
<i>orangör</i>, egentligen <i>örtagårdsmästare</i>, på det gamla
klassiska språket. -- Så väl Müller som hans fru
stretade länge emot denna förflyttning till en
annan ort; ty de trifdes så väl i Stockholm och
på sitt förtjusande Charlottenburg. Men
ingenting hjelpte: upsalienserna, med professor Fries
i spetsen, voro envisa, helst de understöddes af
en ännu högre autoritet, den dåvarande
akademikansleren, Sveriges och Norriges kronprins,
sedermera konung Carl XV, som lofvade att
Müller, om han bifölle H. K. H. kanslerens, så väl
som hela akademiens, önskan, skulle få betinga
sig sjelf sina lönevilkor, såsom han också gjorde,
deribland i första rummet var en lifstidspension
åt hans hustru, i fall hon öfverlefde honom. --
Ack!... hans bortgång skedde blott alltför snart.
Daniel Müller afled, endast några och fyrtio
år gammal, i den 1857 i Upsala förfärligt
rasande koleran, der han var det trettonde offret
inom ett och samma hus, sedan han, en
menniskovän i ordets vidsträckta mening, hade
slösat både tid och krafter på vårdandet af
fattiga sjuka och slutligen, klen och sjuklig som
han alltid var, dukade under för
öfveransträngningen. -- Få menniskor hafva vid sin
bortgång ur tiden varit så allmänt och så uppriktigt
saknade, som han i alla hänseenden det var. --
"Han var", yttrade en af hans vänner, "stark
som en man och from som ett barn", och aldrig
har väl något omdöme varit sannare än detta.

Om fru Louise Müller torde det vara nog
att till hennes beröm säga, att hon var <i>Daniel
Müllers i allo värdiga maka</i>. Också har väl
sällan något äktenskap varit enigare och lyckligare,
än detta var. De båda makarne, hvarandra
jemnlika i hög bildning, i svärmeri för allt skönt i
naturen och lifvet, i ömhet för sina likar och
känsla för sina pligter, lefde ett lif af kärlek och
sympathi, sådant himlens englar kunna glädja sig
åt och alla goda menniskor betrakta med
beundran och rörelse. Båda hemma inom Diktens
verld, togo de äfven der jemna steg med
hvarandra. De utgåfvo, i början af deras ankomst
till Sverige, ett häfte samlade dikter på tyska,
<i>"Gedichte von Daniel und Louise Müller"</i>, samt
sedermera på svenska många vackra saker,
deribland ett par julkalendrar på vers och prosa,
den ena tillsammans med mamsellerna Bremer
och Knös, den andra med mamsell Bremer ensam.

Må man föreställa sig, om man kan, den
arma Louises sorg, då hennes älskade make,
hennes själs hälft, så plötsligt rycktes ifrån henne!
Dock, man kan det icke. Man kan ej föreställa
sig hur det kan vara att lefva, sedan allt hvad
man i lifvet högst älskat och värderat och vid
hvilket man hängt fast med hvarje sin själs tanke,
hvarje sitt hjertas fiber, är för alltid ryckt öfver
gränsen för det ändligas område. Dock -- den
ädla qvinnan böjde sig såsom en sann kristen
under det förfärliga slaget och bar sin förlust
med en ståndaktighet, som, om möjligt, ännu
mer tillvunnit henne aktning och beundran af
de talrika vänner, dem hon och hennes
bortgångne make voro vana att se samlade omkring
sig. Det fanns i Upsala ingen krets så hög,
eller så lärd, der icke Müller och hans fru voro
bjudna och ansedda nästan såsom hedersgäster.
Landshöfdingen, baron Kræmer hade gifvit
tonen dertill och de öfriga familjerna följde efter.
Äfven såsom enka omfattas fru Müller med
samma välvilja, fastän hon genom arbete, d. v. s.
genom sina språkkunskaper, måste förvärfva sig
en god del af sitt uppehälle, ty pensionen är
på långt när icke tillräcklig.

<b>Müller, Maria.</i> I Januari år 1861 lästes i
Stockholms tidningar en artikel om vår
ofvannämnda landsmaninna: "Demoiselle Maria Müller,
som för några år tillbaka debuterade å
härvarande Kongl. theater såsom <i>Fides</i> i <i>Profeten</i>,
är från och med instundande Maj månad
engagerad såsom kongl. hannoveransk operasångerska,
med en lön af 3000 preussiska thaler (omkring
8000 rdr rmt). Sångerskan är för närvarande
engagerad vid theatern i Stettin. Om hennes
engagement vid hannoverska hoftheatern berättas
närmare följande. Kapellmästaren Fischer hade
hört så mycket loford om den unga sångerskans
sång, att han beslöt sjelf resa till Stettin för att
höra henne. Detta skedde äfven, och
kapellmästaren var så belåten med hvad han hört, att
demoiselle Müller några dagar efter jul i ett
telegram uppmanades att komma till Hannover och
debutera. Debuten derstädes består uti, att en
sångerska trenne gånger uppträder på scenen.
Den 6 Januari uppträdde hon för första gången
i <i>Hugenotterna</i> såsom <i>Valentine</i>. Den berömde
tenoristen Roger befann sig just då i Hannover.
Han och demoiselle Müller "gasterade" på
samma gång. Roger var <i>Raoul</i>. Efter duetten med
Marcel framropades vår landsmaninna med
stormande bifall tvänne gånger. I 4:de akten efter
stora duetten med Raoul framropades hon fyra
gånger, under ett väldigt unisono af bravo
bravissimo från alla sidor. Äfven efter 5:te akten
hedrades hon ännu tvänne gånger på samma vis.
Den 11 dennes sjöng hon <i>Donna Anna</i> i
Mozartz <i>Don Juan</i>. Efter hvarje aria framropades
hon tvänne gånger med enhälligt bifall. Den
13 var demoiselle Müllers sista debutdag. Hon
var <i>Bertha</i> i <i>Profeten</i>. Äfven i Profeten sjöng
Roger tenorpartiet. Men denne farlige
medtäflare och hans rykte oaktadt, erhöll demoiselle
Müller dock det amplaste bifall. I duetten med
Fides, vid det ställe der hon sjunger allena, blef
applåden till den grad liflig och långvarig, att
orchestern under nära 5 minuters tid nödgades
tiga. Demoiselle Müller stod i ett verkligt
blomsterregn."

<b>Mützow, Barbara Dorothea,</b> blef 1777 gift
med öfverstelöjtnanten vid Amiralitetet Mauritz
Botvid Stjerngranat, som dog 1794. Hon dog
1818, och före sin död donerade hon 4775 rdr
rgs till understöd åt fattiga enkor inom Clara
församling.

<b>Månesköld</b> eller <i>Minnisköld, Ingeborg,</b> af
folkungaätten, blef gift med Uplandslagen författare,
lagmannen Peder Birgersson Brahe, i hans
andra gifte. Hon var dotter af
östgötha-lagmannen Bengt Magnusson och Sigrid den Fagra samt
syskonbarn med konungarne Magnus Ladulås och
Waldemar. Hon hade med sin man trenne barn,
deribland den namnkunniga <i>Sancta Brigitta</i>. Då
hon gick hafvande med henne, 1304, skall fru
Ingeborg hafva lidit skeppsbrott vid Öland, men
blifvit räddad af hertig Erik, samt säges på
förhand hafva afvetat sin dödsstund, som inträffade
1320. -- Hennes man gjorde 1313 en
pilgrimsfärd till S:t Jakobs graf i Compostella i Spanien,
och torde hans fru varit med på resan.

<b>Mårtensdotter, Margaretha.</b> Hon var
bonddotter, och tjenade hos ryttmästaren Henrik
Sabelfana, men blef icke dess mindre gift med
ryttmästaren Carl Carlsson von Lindelöf, som 1685
blef adlad, och hon är således stammoder för
denna adliga ätt. Mannen blef flera gånger i
krig blesserad och måste utstå ett års svårt
fängelse. Hon dog 1719 på Waxholm, under
flykten för ryssarne. Hon och hennes man fingo
1680 af ofvannämnde Sabelfana, der hon tjent,
till skänks Hämmenkylä gård. -- De hade två
söner och en dotter, hvaribland <i>Henrik</i>, hvilken
såsom kapten blef dödskjuten vid Storkyro 1714.

<b>Märtha,</b> hvilket namn fordom var en
försvenskning af <i>Margaretha</i>, tillhör flera svenska
kongl. och eljest utmärkta personer, hvarför de
flesta af dem få sökas under besagda namn;
några som ej finnas deribland, äro:

<b>Märtha,</b> dotter af Erik X, som blef gift med
Nils Sixtensson till Tofta, och, genom detta
äktenskap, stammoder för Sparre- och
Oxenstjerna-slägterna.

<b>Märtha</b> var en dansk prinsessa, dotter till
konung Erik Glipping, men redan i spädare åren
öfverflyttad till Sverige, der hon vid Magnus
Ladulås' praktfulla hof uppfostrades af dennes
älskvärda drottning Hedvig, som för henne var i
mors ställe. Hon ämnades till brud åt
kronprinsen Birger, och en sällsynt lycka var det att de
båda unga ömsesidigt älskade hvarandra. Så
snart de hunnit den dertill erforderliga åldern,
förenades de inför altaret, och den mest ljusa,
den mest lofvande framtid syntes le mot detta
unga furstepar.

Det var sommaren 1297 som konung
Birgers bröllop firades i Stockholm, och den stora
prakt, som då utvecklades, taga vi oss friheten
berätta. Ståtligt beskrifver rimkrönikorna denna
högtid:

<tab>"Der var mjöd och kirsedrank
<tab>Och vin, både rödt och blankt."

"När konungen gick till sin brud, bars ett
silkevirkadt baldachin eller thronhimmel öfver
honom, och en mängd riddare i lysande drägter
redo omkring på ömse sidor, och många af dem
redo af och an, sprängde sina frustande hästar
"till och ifrån" mellan brudgumen och bruden,
med budskap och helsningar, den ena om den
andra, i friskt hvimmel. Sådan sed är
bibehållen än i dag bland Sveriges allmoge, att
brudmän rida, när brudgum nalkas bröllopsgård, till
och ifrån, två och två korsande hvarandra, med
helsning och ståtligt tal, hvar gång de
återkomma till brudgumens medfölje. Detta bruk är ett
minne från de hedniska tider, när ofta brudar
bortröfvades, och brudgumen ofta måste bestå i
mången kamp på vägen, förrän han uppnådde
brudens gård.

"Med härlig och högtidlig sång af
gråmunkarne i deras klosterkyrka, nu Riddarholmskyrkan
kallad, samt af jungfrurna i Sancta Clara
kloster, begyntes hvarje dag af bröllopshögtiden;
derefter gingo gästerna till bords, och blefvo de
der med största öfverflöd undfägnade. På
aftonen höllos dryckesstämmor i konungens
härbergen, och voro den tiden många af de svenska
mycket uthålliga med dryckjom, så att dervid
förled stor del af natten. Mycket sorl och buller
af krigsfolk, gående och ridande, var på gator
och gränder, och hördes öfverallt, såsom
krönikan säger: <i>"pipara, trumpetara och bombara"</i>
eller pukor. Der var <i>"rusk och bång"</i>, folk blefvo
öfverridna, och hela natten ströfvade vidlöftiga
sällar omkring på Öster- och Westerlånggatorna
med stoj, krakel och slagsmål. Så säges i
krönikan :

<tab>"Ther dag förgick, tå kom ther natt,
<tab>Hvar man sitt härberge sökte;
<tab>Hvar gjorde som honom tyckte:
<tab>Somma drucko, somma gingo att sofva; --
<tab>Å gatorna slogos the bofva."

"Andra bröllopsdagen, när messan var
sjungen, slog konungen hertig Erik till riddare och
efter honom flera herrar, så väl inländska som
utländska; men ingen tycktes bära guldsporrarne
så väl som hertigen. Det höga brudparet gick
sedan i kunglig prakt till hertig Eriks härberge,
dit de i stort och lysande följe voro bjudna till
gäster, och slutades der högtiden med skådespel
och riddarelekar. En skådebana var härtill byggd,
och framred der inom skranket mång' ädel
riddare, att försöka hvarannans mandom och lycka;
mången, som red bort med seger och under
högljudda bifallsrop af åskådarne; -- mången, som,
kastad af sin häst, misslynt drog sig undan
och gömde sig bland myckenheten; men af alla,
som på vädjobanan inredo och vunno bifall och
seger, tycktes den unge hertigen vara den
ypperste, och spridde sig från den dagen hans
beröm vida bland folket. Hurudana den tidens
skådespel voro, visas icke så lätteligen; men i
krönikorna omtalas, att <i>"Gärande"</i> utförde sådana
lekar på skådeplatsen. I Göthalandet säges
allmänneligast <i>gära</i>, i stället för <i>göra</i>, och
talesättet <i>gära sek sjuk"</i> betyder: ställa sig såsom en
sjuk, ändock man är frisk. "Gärande" voro de
af ungdomen eller sjelfva riddarne, som framträdde 
utklädda för åskådarne, att föreställa de
hjeltars och jungfrurs äfventyr, hvilka omtalas i
sagorna eller i folkets gamla qväden. Så lektes
Helges och Swawas, Sigurds och Brynhildas
kärlek sångvis och med lifliga åtbörder, såsom ännu
i dag i några landsorter ringlekar utföras med
sång och dans. Från dessa tider är det ännu
sed i de flesta landsorter, att annandagen af ett
bröllop begynnes med ett slags skådespel af
utklädda "Gärande" bland bröllopsgästerna, hvilka
med förställda och målade ansigten, utspökade i
ut- och invända kläder, utföra allahanda gyckel
till åskådarnes förlustelse. Ofta utsiras i sådant
ändamål en stor oxe, sommartiden med
blomsterkransar, om vintern med granna band eller band
och papper kring de ståtliga hornen, och på oxen
sitter en "Gärande", löjligt tillspökad, med
något gammalt rostigt svärd eller dylikt i handen;
så ledes oxen med sin riddare kring byn, åtföljd
af en hop utklädda gossar och flickor, hvilka
utföra hvar och en sitt spel, så godt de förmå;
före dem gå ännu löjligare utspökade
musikanter, och ibland dem några, som förfärligt larma
takten på spjäll och stekpannor, i stället för
forntidens "bombara". På sådant sätt inkommer
hela sällskapet i bröllopssalen, der den ridande
hjelten omtalar, hvem han föreställer, och vidare
utförer sitt spel." -- -- -- 

Det dröjde dock icke länge, förrän oenighet
började utbryta mellan Birger och hans båda
bröder, Erik och Waldemar. Hertigarne,
afundsjuka på sin bror, sökte att störta honom, och
togo slutligen både honom och hela hofvet
tillfånga, hvarvid Magnus Birgersson, kronprinsen,
som då var ett minderårigt barn, blef räddad af
en hofman, en trogen vän till konungahuset, som
i sin famn bar honom långt bort, genom skog
och ödemarker, samt lagade så, att han kom
öfver till Danmark.

Ändtligen, efter många vändningar och öden,
ingicks mellan bröderna en förlikning;
konungen hade likväl i sinnet att, förr eller sednare,
hämnas den skymf han lidit. Man vet huru
han genom en makalös förställning lyckades få
de båda bröderna i sitt våld, på så sätt, att
han tillställde ett det mest lysande gästabud i
Nyköping, der kung Birger höll ett rörande tal
om kristlig försonlighet och broderlig vänskap.
De intet ondt anande hertigarne läto sig
undfägnaden väl smaka och insomnade tungt, för
att vakna under bödlars öfverfall. Till den
djupaste fängelsehålan i Nyköpings slott blefvo de
förda, halfnakna, såsom de rycktes ur sömnen,
för att med tunga jernkedjor om händer och
fötter fastsmidas vid muren och -- svälta till döds.

Menskligheten ryser öfver sådana illbragder,
och hur skulle ej den arma drottning Märtha
rysa öfver att med äktenskapets band vara
fängslad vid ett sådant odjur, för hvilket hon nu, i
stället för den fordna kärleken, ej kunde hysa
annat än afsky? -- Och <i>hon</i>, som dock var så
god, att hon vid sin förmälning, till enda
morgongåfva, begärde nåd för några svenska herrar,
hvilka för politiska förbrytelser försmäktade i
fängelse eller landsflykt!

I hela tjugo åren, till 1341, öfverlefde hon
sin gemåls störtande från den thron, han med
ett dubbelt brodermord befläckat. Hon såg sin
oskyldige son <i>Magnus</i> halshuggas och äfven sina
trenne öfriga barn nedstiga i grafven före henne.
-- Arma drottning Märtha!

<b>Märtha,</b> Svante Stures andra gemål, en
dotter till Ivar Jönsson, en dansk riddare, och förut
gift med ståthållaren på Aggerhus' slott Knut
Alfsson, efter hvilken hon var enka, då hon
förmäldes med den svenske riksföreståndaren.
<b>Mö,</b> en svensk prinsessa, Blotsvens syster och
Inge den Godes första gemål. Hon lärer hafva
dött barnlös och ganska ung. -- Man vet
ingenting om hennes personlighet; men det tros, att
Blotsven hade med flit tillställt giftermålet
mellan henne och Inge, på det han skulle kunna
närma sig till thronen och bemäktiga sig den.

<b>Mörk, Karin,</b> skänkte år 1475 sin gård
Dragaby i Skuttunge socken till Sko nunnekloster för
sin själaryckt.

<b>Mörman</b> eller <b>Danielsdotter, Maria Charlotta,</b>
hemma på Eckerön under Bråborgs egendom,
räddade den 12 Oktober 1861 med egen lifsfara
fyra stycken skeppsbrutna, hvarvid hon gick 2000
alnar från land och ofta nedsjönk i vattnet ända
till halsen. Hon släpade sålunda ensam den ena
sanslösa personen efter den andra i land, under
det två fullvuxna manspersoner stodo på
stranden overksamma.

<b>Mörner, Charlotta Christina,</b> dotter af
öfverstelöjtnanten Carl Gustaf M., född på Gåfvotorp d.
2 Mars 1760, gift med presidenten i
Krigskollegium, friherre Bror Cederström, var sin tids fru
Nordenflycht, som samlade omkring sig en krets
af skalder och tonkonstnärer, hade anlag för
teckning och ännu mer för poesi, hvari hon, utan
anspråk på vitter ära, skrifvit flera skaldebref,
ej blott lyckligt versifierade, utan äfven utmärkta
genom upphöjda tankar. Hon lät ej trycka
något, men den allmänt bekanta sången:
<i>"Välkommen, o måne, min åldriga vän"</i> m. m. skall vara
af henne. Hon blef ledamot af
Målare-Akademien och dog 1832. -- Hon var det äldsta af
13 barn och syster till en af rikets herrar Carl
Stellan M., generallöjtnanten Hampus Elof M.,
generallöjtnanten Gustaf Fredrik M. och
statsrådet Axel Otto M.


<b>N.</b>

<b>Nagelsdotter, Mätta Wilkin,</b> enka efter herr
Ditmarsson, gaf 1436 till domkyrkan i Westerås
100 marker penningar till ett Anniversarium för
sin och sin älskelige bondes, Gerexa Thålmassons,
deras föräldrars och efterkommandes själar.

<b>Nanna</b> (myth.). Neps dotter. En älskelig,
skön och god asynja. Hon var den sköne och
fromme guden Balders maka och moder till
Forsete, rättvisans gud. Hon var sin make så
tillgifven, att när han genom Lokes list blef
mördad, hon icke kunde lefva längre, utan dog
genast af sorg, då deras lik blefvo brända på
samma bål och de tillsammans fingo vistas i Hels
boning, derifrån Nanna aldrig kastade en enda
saknadens blick mot Walhall.

<b>Natt</b> (myth.). En jätteqvinna, dotter till
Narve eller Nörve. Hon var den personifierade
natten; derför skildras hon såsom svart och mörk.
Likväl blef hon tre gånger gift: först med
Nagelfare, åt hvilken hon skänkte sonen Öder,
sedan med Anar, åt hvilken hon födde dottern
Jord (Hertha, Göja), och sist med Delling 
(gryning), som blef fader till sonen Dag. Natt och
hennes son Dag blefvo sedan af gudarne utsedda
till att köra tvänne kärror på himlen, den förra
om natten, den sednare om dagen. Nattens häst
heter Rimfaxe och är kolsvart, då deremot
Dagens häst, Skinfaxe, är ljus och har en gyllene
mahn.

<b>Natt och Dag, Brigitta Månsdotter,</b> dotter af
riksrådet Måns Bengtsson Natt och Dag, som d.
3 Maj 1436 ihjälslog Engelbrekt samt fängslade
hans fru och tjenare. Hon var två gånger gift.
Hennes sednare man, Abraham Lejonhufvud, och
Brigitta gåfvo 1496 en gård och en tomt i
Arboga till gråmunke-klostret derstädes, emot
förbindelse å munkarnes sida, att hvarje thorsdag
hålla en själamessa och gå öfver grafven med
rökelse och vigvatten för hennes far och
farföräldrar samt enkannerligen för gifvarne; i annat
fall skulle arfvingarne hafva makt att gåfvan
återtaga.

<b>Neruda.</b> Tvänne systrar, bland hvilka den
mest framstående är <i>Wilhelmina</i>. Utmärkt 
violinspelerska; född 1838 i Brünn; elev af Jansa i
Wien, har uppehållit sig förnämligast i Eyssland
1851; konserterade 1858 i Breslau; reste från
Hamburg, tillsammans med sin yngre syster
<i>Maria</i> (äfvenledes förträfflig violinspelerska) och sin
broder Franz (violoncellist), till Stockholm, der
syskonen 1861--63 väckte enormt uppseende i
flera konserter. Franz är för närvarande
engagerad vid Hofkapellet i Köpenhamn. Wilhelmina
utnämndes af konung Carl XV till hedersledamot
af hans hofkapell, och invaldes äfven till ledamot
af Musikaliska Akademien; är innehafvare af
svenska medaljen "Litteris et Artibus" samt af
danska förtjenstmedaljen i guld. Hon blef 1864 gift
med hofkapellmästaren Ludvig Norman.

<b>Nicander, Carolina,</b> syster till skalden Carl
August Nicander. Hon utgaf år 1840 ett häfte
<i>"Dikter"</i>, hvari hon tyckes återgifva broderns
språk och en flägt af hans skaldeanda.

<b>Nicander, Catharina Eleonora,</b> var dotter af
den store latinaren, tullinspektören Anders N.
och dess fru Gertrud Christina Durietz. Fadern
sökte ett professorat, men blef tullinspektor, och
dog 1777. Vid prins Gustafs födelse höll dottern
Catharina Eleonora N. ett tal, som är bekant
genom 1749 års lärda tidningar.

<b>Niclis,</b> Lafrinzssons husfru. Det äldsta,
hittills kända, originalbref på svenska är ett
gåfvobref af ofvannämnda fru, af år 1271, och lyder
som följer:

"Thet see (sic!) allom mannom viterlikt som
thetta breff höra æller see at iak ragna j Vigby
j Danmarka sokn fordhom Niclis lafrinzssons
husfru gudh hans siell haffui. kenis oppenbarlica mz
thesso mino opno breue. mik hafua. unt. ok
gifuith minom son oloff Niclisson ok hans arfuom.
til æuerdhelike ægno thet gozich . j . Grimsta .
j . ernatuna sokn. ther hans fadher Niclis for:de
gaff mik til morghengavo tha han togh mik. sik
til hustru, ok gifuer Jak for:da Olaff niclisson
minom son ok hans arfuom fulla makt thz sama
gozich. fara ok ny tja. skipta ok sælia æpter
sinom eghnom vilia, Ok affhender iak mik thz ok
androm minom arfvom vm the kunno nokre wardhe
ok vndersæter ok hemolar, thz f or: da olafue ok
hans arfuom mz akr ok æng. skoghom ok
sænnkom ok allom androm tillaghom engo
undantakno. I. vato ok torro ther hafver a aldr 
vnderlighet ok förbiudher iak allom mannom. han
seller hans arfva, her innan hindra . j . nokra matto.
Datum Vigby anno Dni. millo. cc entesimo
septuagesimo pmo die sa martini epi meo sub
sigillo." I Sigillet R.

<b>Nielsdotter, Ingeborg,</b> i Hälleby, gaf 1490 till
Jungfru Mariæ altare i Westerås domkyrka sin
gård i staden och sin gård Husta om ett
markland och ett örtugland jord i Kumla socken, och
skulle en klerk, som samma altare hade, hålla
en läsen messa hvarje fredag för denna donation.

<b>Nilsdotter, Anna.</b> Utom de vanliga messorna
i kyrkorna firades äfven under katholska tiden
så kallade prelat- eller helgonfester. Åtskilliga
donationer hafva tid efter annan blifvit gjorda
för dylika andaktsöfningar. Bland de många
fester, som i Lunds domkyrka blifvit firade, vilja
vi exempelvis omnämna den som Anna
Nilsdotter år 1491 stiftade till Guds och Jungfru
Marias lof, sin egen och sin aflidne mans salighet,
samt för begges föräldrars och alla goda
kristnas själaro. Hon donerade tvänne gårdar å
landet till denna fest, hvilken skulle årligen hållas
i högchoret. Afkastningen af ifrågavarande
hemman skulle vid högtiden utdelas till närvarande
prelater och kaniker, vikarier och chorsångare,
samt till kyrkokassan för ljushållning vid
ottesång, högmessa och aftonsång. De fattiga skulle
äfven få sin andel. Kantorn fick för sig behålla
det öfriga såsom ersättning för gårdarnes
förvaltning och penningarnes utdelning.

<b>Nilsdotter, Anna Sofia.</b> Norrköpings museum
fick år 1864 bland andra gåfvor emottaga en,
hvilken på följande sätt beskrifves af Norrköpings
tidningar:

"Ett så kalladt tapisseriarbete om 5 tums
qvadrat, föreställande ett kors i svart med en
törnekrans i grönt samt F. å ena och F. å andra
sidan i rödt, jemte blå och gula sirater i borderna.
Om detta arbete icke eger något egentligt
konstvärde eller estetik, så eger det deremot så
mycket mera af historik, såsom vittnande om
menniskans förmåga att mildra inträffade svåra och
störande afvikelser från naturens vanliga gång.

"Arbetet är nemligen förfärdigadt af flickan
Anna Sofia Nilsdotter från Rosberg af Blackstads
socken, Kalmar län, född år 1848, med
armstumpar af omkring 1 1/2 qvarters längd samt fötter,
hvaraf den ena med 3 och den andra med 4
tår. Flickans längd är 1 aln och 19 tum,
gången vaggande, hufvudet stort i förhållande till
kroppen, och anletsdragen antyda en ålder,
högre än den verkliga. Förståndsgåfvorna äro goda,
hennes stil ganska läslig, nära nog vacker, hvaraf
ock ett särskildt prof åtföljer sjelfva arbetet.
Under sednare åren har flickan förvärfvat sig en ej
ringa skicklighet att med högra foten tillverka
tapisseriarbeten, såsom tofflor, strumpeband,
urdynor m. m., hvarvid hon förer nålen emellan
de båda första tårna. På enahanda sätt
betjenar hon sig vid måltiden ömsom af knif, gaffel
och sked, och vid skrifvandet sättes
stålpenneskaftet emellan högra armstumpen och högra
kindbenet."

<b>Nilsdotter, Christina,</b> samt andra berömda
nunnor i Wadstena kloster. Detta af den heliga
Brigitta stiftade kloster, gemensamt för bröder och
systrar, var på sin tid så utmärkt, att det tål
jemförelse med våra lutherska universiteter i många af
deras decennier, såväl för deras litterära och
mångsidiga verksamhet, som det deraf följande
anseendet i Europa. <i>Theologi</i> studerades med all ifver,
<i>Filosofi</i> efter tidens idé, <i>Historia, Medicin, Sköna
konster, Arkitektur, Trädgårdskonst</i> och <i>Mekaniska
konster</i>, att det stundom synes såsom ett
teknologiskt institut. Här funnos <i>astronomer</i>, såsom
t. ex. Dasypodius, som förfärdigade det
namnkunniga urverket i Upsala torn. -- Då vi nu
uppräknat männernas vetenskap och konst, vända
vi oss till qvinnorna, deribland många voro
utmärkta hvar och en i sin talang. Så fanns 1402
en nunna, vid namn <i>Margaretha Lassadotter</i>, som,
ehuru af hög börd, biträdde de ringaste genom
sin skicklighet i åderlåtning; <i>Elisabeth, Christina
Nilsdotter</i>, m. fl., undervisade andra i sång.
Nunnorna älskade denna så högt, att de önskade dö
under morgonsången. En <i>Ingeborg</i> prisades
lycklig derför, att hon, just som sången uppstämdes,
med brinnande ljus, som sattes i händerna, fick
ingå i den eviga choren. <i>Anna Clausdotter</i> var
oöfverträfflig i <i>Broderings-konsten</i>, och invirkade
de ypperligaste figurer i sina arbeten. Många
nunnor voro goda skrifvare, som kopierade stora
volymer med utmärkt stil. Flera voro
författarinnor, såsom <i>Christina Hanssadotter</i> och <i>Kadrin</i>,
Jöns Gudmundssons dotter. -- Här lefde drottning 
<i>Phlippa</i>, och konungarne gästade här ej
sällan, mottagna af nunnornas sånger. Flera
förnämes döttrar sutto här i stilla celler, och
confessorn och abbedissan hade en stor mängd
filialkloster i det öfriga Europa att inspektera.
Klostret hade äfven ett kollegium i sjelfva Rom.

<b>Nilsdotter, Karin,</b> en prestdotter från
Östergöthland, tjenade som piga hos fru Sigrid
Gyllenhorn på Sjösa, då hertig Carl, sedermera
konung Carl IX, förälskade sig i henne, hvaraf
följden blef en son, den sedermera namnkunnige
riksamiralen och generalguvernören <i>Carl
Carlsson Gyllenhjelm</i>. Hon blef sedermera tre
gånger gift. Första gången med hertigens
kammartjenare Gustaf Andersson, då hon fick som skänk
Sundby gård i Runtuna socken. Med honom
egde hon en son, <i>Nils Gustafsson</i>, samt tvänne
döttrar, <i>Margaretha</i> och <i>Helena</i>, hvilka af deras
halfbroder, riksamiralen, erhöllo 8000 rdr i
testamente. Andra gången gifte hon sig med
Detlof, drottning Catharina Stenbocks lifmedikus.
Tredje gången trädde hon i äktenskap med den
gamle amiralen Peder Sjöblad, som var född i
15:de och dog i 17:de seklet, således öfver 100
år, och varit 5 gånger gift.

<b>Nilsdotter, Sara,</b> blef gift med Carl Eriksson
Huusgavel, som var född i början af
1600-talet och tjente i tyska kriget såsom sergeant,
men lefde ännu 1683, då han fick säterifrihet
under lifstiden. Hon är stammoder för adliga
ätten Huusgavel. Mannen gjorde d. 10 Juni 1658
testamente till sin sednare fru, Sara Nilsdotter,
af hvad han henne i morgongåfva lofvat,
nemligen 20 rdr, en kyrkhäst, en ko, en qviga och
ett stycke land, hvilket allt efter hennes död
skulle tillfalla hans son <i>Erik</i> och dennes hustru,
Anna Jakobsdotter, som var hustru Saras
systerdotter.

<b>Nilsson, Christina.</b> Sångerska. "Det kan icke
gifvas några toner i Norden", yttrade en
preussisk musikkännare vid första ryktet om Jenny
Lind -- då för tiden endast i Sverige omtalad.
Sedermera har denna Jenny Lind bragt två
verldsdelar i förvåning. Hon blef icke en ensam
näktergal från Norden. Icke få hafva efter henne
tillvunnit sig åtminstone beundran i det 
liska Europa, en och annan redan närmat sig
den nu nämnda i makt att hänföra en 
musikalisk allmänhet, och vi hafva ännu hos oss fru
Michaeli, som utlandet icke hittills förmått
fullkomligen frånröfva oss.

Christina Nilsson är den sista uppstigande
svenska stjernan -- dock icke så att man
förlorat hoppet om efterträdande konstnärer i detta
vårt elegiska Norden. Hennes första år äro
omgifna utaf det slags skymning som kan väntas
tillhöra barndomen, och isynnerhet en barndom
inom en medellös familj. Hon är född omkring
år 1846. Föräldrarne voro torparefolk under
Huseby bruk i Skatelöfs socken af Kronobergs
län. "Det händer i vårt fädernesland, likasom
annorstädes, att den rikedom som finnes inom
ett stort herresäte icke precist sprider sig till
hvarje underlydande torp", skrifver vår Orvar
Odd. Det var således händelsen att dottern
Christina, likt hennes syskon, uppväxte i små
omständigheter. Men det är icke gerna möjligt att
ett anlag för sång och poesi skall gå helt och
hållet förloradt i en natur, sådan som den, hvarur
hon tog sina första intryck. Strömmar, skog och
sjöar i det namnkunniga Wärends härad verka
mystiskt och omedelbart på sinnet hos Blendas
efterkommande. Den ljuslockiga flickans poetiska
sinne uppfattade naturtonernas språk och
återgaf det med egna organer. Dock lånade hon
också från konsten ett hjelpmedel att återgifva
de toner hon uppfattat. På en dålig fiol -- det
påstås att hon gjort den sjelf -- öfvade hon de
melodier, som det sagorika landet i ymnighet
erbjuder. Sannolikt har hon dock, efter första
försöken med så ofullkomligt medel, kommit i
besittning af en ordentlig, om också ännu dålig
fiol. Med denna, och det ädlare instrumentet,
sin egen röst, som icke kunde vara falskt, lät hon
höra sig på folksammankomster, och vidare på
marknader. På en sådan marknad i <i>Wernamo</i>,
småländningens högsta förtjusning -- dit han,
såsom bekant är, längtar tillbaka från vistelsen hos
sjelfve S:t Pehr -- lät Christina Nilsson en gång,
såsom vanligt, folkhopen, mot sammanskott af
kopparslantar, höra sig -- dock ej blott af
hopen; äfven ortens domare, en häradshöfding
Tornerhjelm, var med ibland åhörarne, lyckligtvis
med förmåga att fatta hvad som af den unga
sångerskan kunde utvecklas. Genom honom och
hans familj kom den tolfåriga i pension hos en
fru i Halmstad, der demoiselle Walerius,
sedermera friherrinnan v. Leuhusen, fattade
beskyddande välvilja för den unga flickan, och dermed
ärligt uthållit, så att af anlagen kunde danas
utbildad talang.

En vändpunkt i Christinas lefnad inföll, då
friherrinnan Leuhusen införde henne i
kompositören Franz Berwalds familj, der, genom nit hos
läraren, lätt fattning och mycken flit hos eleven,
den unga sångerskan hastigt steg till sådan
utveckling, som hennes beskyddarinna förväntat.

Men, de största anlag hafva ännu aldrig
ensamma danat en hög fulländning hvarken i konst,
i vetande eller ädel och storartad mensklighet.
Det är <i>arbetet</i> som gör denna fulländning. Det
är saknaden af trägenhet och flit som ofta
hindrar de högt begåfvade att hinna ett stort mål.
Christina Nilsson var flitig; arbetet gjorde henne
till det som hon blifvit.

Snart blef hon med intresse omfattad i
enskilda sällskap i det musikaliska Stockholm, och
en konsert föranstaltades för att bereda henne
medel att mera sjelfständigt fortgå på
konstnärsbanan. Men bifallet var alltför sparsamt, och
man tycktes anse konserten varit anställd <i>endast</i>
såsom insamlingsmedel.

Hennes lärare lät icke afskräcka sig från att
med samma nit som förut fortsätta hennes
undervisning. Man beslöt skicka henne till Paris.
Medel till en så kostbar vistelse bereddes henne
genom friherrinnan Leuhusen och hennes
relationer. Icke ensam utkastades den unga flickan
i verlden. Friherrinnan reste sjelf med henne,
och uppsökte i Paris en passande familj som
upptog henne. Undervisning betingades henne hos
Masset och Wartel. Det var år 1860.

Tre år förgingo. Det fåtal af svenska
publiken, som hört henne i Sverige, hade
längesedan hunnit glömma den obetydliga flickan, då
plötsligen ifrån Seine-staden berättades att
Christina Nilsson uppträdt på Theatre Lyrique
derstädes (d. 27 Okt. 1864) med en <i>"succès
pyramidal"</i>. Bondflickan fanns icke mera i sätt och
manérer, men väl återstod ännu enkelhetens och
hjertlighetens typ -- det sednare svenskens yttre
rekommendation hos alla bildade folk.
Pariserpubliken, så sträng i sina anspråk, blef hänförd
af denna egendomliga företeelse, der sången, 
åtbörder, språkrenheten och behagen hos 
"Elfdrottningen från Norden", såsom hon der kallades,
öfverträffade allas förväntan. Ifrån den stunden
tillhör hennes rykte Europa, äran af hennes
landsmanskap Sverige.

Under fortsatta triumfer låg fäderneslandet
och det fordna, torftiga fädernehemmet 
oföränderligt i hennes håg. Upptagen och hyllad med
betydliga apanager, längtade hon efter 
hemlandets skogar och vattenfall, längtade efter 
anhöriga, för hvilka hon nu kunde vara till en hjelp,
såväl som till innerligaste hugnad och glädje.
Endast med svårighet kunde hon erhålla så lång
tids permission som för en resa till Sverige --
dock med förbindelse att ingenstädes offentligen
uppträda. Hon kom till fäderneslandet, men 
endast för att återse fädernehemmet. På 
närmaste bangård var henne torparegubben till mötes,
och med gladaste öfverraskning kastade sig den
nu eleganta damen om faderns hals. -- Det var
såsom det borde vara, säger man; ack ja! men
mången som blifvit belyst af lyckans och 
medgångens sol skulle kanske funnit sig besvärad i
det offentliga utaf detta kontrasterande möte.
Oförderfvade natur som verlden icke 
öfverväldigat!

Efter det korta besöket i Småland återvände
Christina till Paris, utan att återse Stockholm,
der hennes fåfänga, om hon haft någon sådan,
kunnat tillfredsställas af ett sannolikt helt 
annat emottagande än då hon före sin utresa lät
höra sig der. På Theatre Français, der hon
nu, mot stora honorarier, är engagerad för tre
år, fortfar hon att uppbära nya triumfer, 
värderad för sina talanger och högaktad för sin
personlighet.

Resande landsmän, som besökt henne i 
hennes Pariser-hem, hafva icke kunnat nog beprisa
hennes enkelhet midtibland all den komfort, 
hvarmed hennes lyckliga ekonomiska ställning 
lemnar henne tillfälle att omgifva sig.

Om nu detta kan kallas blott en början,
och denna början är vid nitton års ålder, skulle
man vara färdig att ställa för henne ett lysande
framtidshoroskop. Men -- framtiden tillhör oss
icke, endast det närvarande. Hennes vänner 
önska och hoppas åtminstone att <i>den</i> lycka, som
är henne beskärd i hennes lyckliga lynnes och
väsendes  beskaffenhet, skall finna henne trygg
och lugn äfven i möjligtvis vexlande öden.

<b>Nissen, Henriette,</b> en af Sveriges utmärktaste
sångerskor, är född i Götheborg af judiska 
föräldrar 1821. Redan som barn röjdes hennes 
musikaliska fallenhet, och vid 13 år sjöng hon 
inför ett sällskap, bestående af slägtingar och 
vänner, <i>Annas</i> parti i <i>Don Juan</i>. Ej blott hennes
röst, utan äfven hennes föredrag, en följd af
barnets egen uppfattning, väckte de närvarandes
förvåning, och man fann skäligt att icke 
försumma utbildningen af så ovanliga naturgåfvor, 
hvarför hon erhöll till lärare musikdirektören 
Günther, fader till den utmärkte tenoristen vid Kongl. 
theatern. Hon inskränkte sig likväl ännu till
enskildta sällskapskretsar, och någon gång att
offentligt uppträda för ett välgörande ändamål,
eller för att biträda resande artister, hvilka i
hennes födelsebygd gåfvo konserter; men kännare
försäkrade, att hennes anlag förtjenade en mera
artistisk behandling och kunde göras äfven 
ekonomiskt inbringande. Den unga sångerskan hade
ännu aldrig tänkt på annat ändamål med deras
odling, än eget nöje och glädjen att kunna 
dermed bereda andras, samt till lön skörda deras
bifall. Hon borde likväl tro hvad behörige 
domare sade henne, det hon var ämnad att lysa i
en större sfer, än den inskränkta sällskaps- eller
på sin höjd amatörs-kretsen, och hon beslöt 
således, i Juli månad år 1840, att begifva sig till
Paris. Föräldrar och anförvandter gåfvo 
ändtligen, icke utan tvekan, sitt samtycke härtill. 
Sedan hon i ungefär två år i Paris njutit den 
ryktbare Garcias undervisning, erbjöds henne 
anställning vid Italienska operan derstädes, och hon
uppträdde med den mest bestämda framgång i
<i>Adalgisas</i> roll i <i>Norma</i>. År 1843 gjorde hon ett
kort besök i fäderneslandet och kom äfven till
Stockholm, der hon gaf flera konserter, deribland
den sista middagstiden på Kongl. theatern, något
som händt blott en enda gång förut, med Taglioni,
och af samma orsak, nemligen att hon följande
morgon skulle afresa, och de många, som ännu
ej fått höra henne, önskade sig ett tillfälle 
dertill. Hon har sedan tillhört dessa europeiska
konstryktbarheter, dem hvarje stor lyrisk scen
söker att, åtminstone för någon tid, tillegna sig.
Hon har således uppträdt än i Petersburg, än i
Tysklands och Italiens förnämsta städer, 1847 i
Florenz och 1848 i London. Hon blef 1850 gift
med tonsättaren Siegfried Saloman, och kallade
sig derefter Nissen-Saloman. För närvarande 
vistas hon i Petersburg såsom lärarinna vid 
Musikkonservatoriet, sedan hon förut haft engagement
vid Italienska operan derstädes, i egenskap af
primadonna.

<b>Nissenius, Öllegård,</b> dotter till Henrik Nissenius, 
prost öfver Willands härad och kyrkoherde
i Ljungby, skall, då Carl XI under danska 
kriget vistades i trakten, funnit nåd inför 
konungens ögon och stått i ett förtroligt förhållande
till honom. Det var för hennes skull som hennes 
broder, Peter N., jemte systrarne, adlades år
1679, under namnet von der Wettering. Fryxell
tror ej på detta förtroliga umgänge, men kan ej
förneka, att fadern fick betydliga fördelar af 
konungen, som också upphöjde hans söner i 
adligt stånd; emellertid upplyser Anreps Ättartaflor
att han hade blott en son, Peter, som blef 
adlad, jemte tre systrar, Christina, Dorothea och
Helena, men nämner ej Öllegård. Palmsköld 
berättar, att anledningen till regndropparne öfver
rosorna i deras vapen skall vara den, att en 
kavaljer under lek, i konung Carl XI:s närvaro,
nedsatte en af dessa Ljungby prestdöttrar 
baklänges, bar, i en vattenså.

Efter konungens bortresa blef jungfru 
Öllegård gift med borgmästaren i Malmö Aschenborn.
Såsom enka efter honom skall hon lefvat kärleksfullt 
med majoren Casper von Böhnenr som lofvat 
henne äktenskap, hvilket löfte dock aldrig
gick i fullbordan. Enligt Stjernman har hon dött
1712, men enligt Barfod skall hon hafva lefvat
långt efter v. Böhnen, hvilken afled 1719. Hon
skall då hafva varit i flera år blind, och hennes
enda nöje under detta tillstånd var att handtera
sina dukater, dem hon hade inlagda i en s. k.
katt eller luden skinnpung. En flicka, som hon
haft hos sig, säges dock hafva spelt henne det
puts, att sprätta upp pungen och småningom
minska dukaternas antal. Då gumman tyckte sig
märka denna minskning, förstod flickan aflägsna
hennes misstankar genom den anmärkningen, att
det endast var känslokraften i den gamlas fingrar
som blifvit försvagad.


<b>Nolanväder, Anna Margaretha,</b> blef vid 2 års
ålder bortstulen af en Vingåkersbo, men tjufven
bekände, efter 13 års förlopp, på dödsbädden, sitt
brott för presten, då föräldrarne återfingo 
flickan, som sedan länge var namnkunnig i orten
för sin skönhet. Hon blef gift med borgmästaren 
i Skenninge Olof Håkansson af Thorsrumsslägten.

<b>Nonnen, Emily.</b> Detta namn, som är 
allmännare kändt genom den gagnande verksamheten 
hos Edward Nonnen, stiftaren af det första
landtbruks-institutet i Sverige, är bland litteraturens 
vänner lika ryktbart genom Edwards syster,
Emily. Vi hade ämnat författa hennes biografi,
men, för att ega den säkraste källan, begärt data
dertill af miss Nonnen sjelf. Till svar på denna
vår anhållan erhöllo vi nedanstående, af henne
sjelf författade, uppsats, den vi icke fördrista att
hvarken förkorta eller utvidga. Den enkla 
framställningen är naturligtvis bättre än allt hvad
man ville tillägga; den vittnar om den varmaste
kärlek för allt godt och ädelt, och om en verksamhet 
som hel och hållen varit och är föranledd af 
denna, det storas och sublimas enda drifkraft.

Vi införa här nedan den oss lemnade uppsatsen:

"Jag föddes i London, der min far bebodde
ett mycket vackert hus nära Buckinghampalatset, 
och midtemot S:t James' Park, hvars gröna,
lummiga alléer blefvo en tummelplats för mig
och mina syskon under våra första barnaår, utom
vid den tiden, som vi brukade tillbringa på landet 
eller vid hafskusten. -- Föräldrarne förde ett
ganska angenämt hus; utmärkta personer, såväl
konstnärer som vetenskapsmän, bland hvilka 
sednare Faraday, Foster, m. fl., gästade ofta der,
och ett af mina käraste minnen från barnaåren
för mig tillbaka till de aftonstunder, då jag satt
uppkrupen i ett soffhörn i det trefliga förmaket
och lyssnade till deras samtal. -- Redan under
mycket tidiga år utgjorde Shakespeare min 
älsklingslektyr. Vid sex års ålder stod jag på en
pall och deklamerade tal ur Julius Cæsar, eller
lutade mig öfver en af stolar improviserad 
balkon, med en slöja på hufvudet, och spelade 
Juliets roll, under det att en äldre syster föreställde
Romeo. Vi voro också mycket roade af att spela
komedier, som författades af min äldsta syster,
och som på födelsedagar och vid andra
högtidliga tillfällen uppfördes för en krets af närmare
vänner.

"Min far, som egde stor förmögenhet,
sparade intet på sina barns uppfostran; de
utmärktaste lärare i London anlitades, och äfven jag
började tidigt att draga nytta af deras
undervisning. Detta varade emellertid icke länge, ty
när jag just fyllt sju år fingo vi lemna detta
sköna hem. Min morbror, den för sin qvickhet
och sina storartade planer bekante Robert
Lorent, hade nemligen under den tid, då Napoleons
krig rasade och största delen af Europa led
under kontinental-systemet, flyttat från Hamburg
till Sverige, der han i närheten af Götheborg
anlade det stora sockerbruk och porterbryggeri,
hvilka nu tillhöra hrr D. Carnegie & C:i. Deri
hade äfven min far nedlagt sin betydliga
förmögenhet. Men efter en tid vållade oförutsedda
omständigheter, att han fann sig tvungen att
lemna fäderneslandet och flytta hit med sin
familj, för att sjelf se till affärerna. Tretton
dagar tillbragte vi på sjön, ty då funnos ännu inga
ångbåtar emellan England och Sverige.

"Ankomna hit, bodde vi först på min
morbrors egendom Lerjeholm, men snart köpte
min far det vackra landtstället Liseberg, der vi
ännu bo.

"På den tiden, emellan 1820- och 30-talet,
företedde Götheborg en helt annan anblick än
den nu gör. Den så kallade <i>goda tiden</i> var förbi;
kriget hade upphört, sillen hade dragit sig
härifrån; allting låg i lägervall; det fanns icke så
mycket som en bokhandel i staden; ville man ha
något verk, fick man vänta till dess att en
bekant reste till Stockholm och be honom taga det
med sig tillbaka. Skickliga lärare funnos heller
icke. Hvad skulle man då taga sig till? I
början undervisades vi yngre af vår äldsta syster;
men hon gifte sig snart, och flyttade efter en
tid tillbaka till England. Min far, ehuru mycket
upptagen af affärer, egnade hela sin lediga tid
åt sina barns uppfostran. Dessutom hade
föräldrarne ingifvit oss <i>håg</i> för sjelfbildning, och
derför skola vi alltid vara dem tacksamma. Vid
femton års ålder började jag och en annan syster 
studera latin för vårt eget nöje, och ehuru
helt andra sysselsättningar sedan hindrat oss
från att fortsätta detta studium, skall jag aldrig
glömma den njutning, som det skaffat oss och
den nytta vi deraf dragit; och när jag nu hör så
många röster i Sverige höja sig emot ungdomens
begagnande af detta bildningsmedel, kan jag ej
annat än beklaga att de skola gå miste om den
njutning, som ett förnuftsenligt bibringande af
forntidens herrliga språk medsigför. Men hvad
som mest under denna tid roade oss, var
målning, som vi, ehuru med föga ledning, ifrigt
sysselsatte oss med. Dyrbara kopparstick efter
Raphaels och andra konstnärers mästerstycken, dem
föräldrarne hade med sig från Italien, der de
tillbragt ett år, hade kanske lagt grunden till vår
smak i den vägen.

"Men snart hopade sig mörka moln öfver
vår hittills klara horisont. Min morbror dog
hastigt; min far, som gått i borgen för honom,
förlorade hela sin förmögenhet. -- Nu gällde det
att anstränga sig. Min bror, som köpt
egendomen Degeberg, anlade det första svenska
landtbruksinstitut derstädes. -- Jag reste till
Köpenhamn, för att under sådana lärare som
professorerna Eckersberg och Rörbye vidare förkofra
mig uti oljemålning. Mycket vänligt omfattad af
Thorwaldsen, fick jag rita i hans egen atelier,
och genomgick en kurs i anatomi, hållen för
några damer, som egnat sig åt konsten, af den
utmärkte professor Stein. -- Så tillbragte jag ett
och ett halft år på ett mycket angenämt sätt i
det trefliga, för skön konst nitälskande
Köpenhamn. -- Just som jag skulle resa hem, erbjöds
det mig att blifva lärarinna uti oljemålning för
den nuvarande drottningen af Danmark och
hennes syster, samt några andra högtuppsatta
damer. Tillbudet var lockande, dock kunde jag
icke besluta mig för att helt och hållet
öfvergifva det kära föräldrahemmet, utan återvände
hit och sysselsatte mig med porträttmålning.

"Året 1843 tillbragte jag i Stockholm, der
jag målade flera porträtter, synnerligen i
aquarelle, en då här okänd genre. (?) Fröken
Adlersparre hade på den tiden inrättat en atelier i
sina rum, der jag, Amelie Lindegren och några
andra damer samlades om aftnarne för att rita
efter gips och lefvande modeller. Professorerna
Södermark, Sandberg och Qvarnström brukade
esomoftast titta in till oss och gifva oss vänliga
råd. Det var en ganska angenäm tid. Vänligt
emottagen uti sådana hus som baron Berzelii,
professor Retzii, och hos flera andra af min brors
goda vänner, blef vistandet i Stockholm särdeles
minnesrikt för mig. Några veckors utflygt till
Upsala förskaffade mig också mycket intressanta
bekantskaper i den litterära verlden; främst ibland
dessa stodo B. E. Malmström, C. J. Bergman,
Nybom, och några andra, hvilkas porträtter gåfvo
ett ökadt intresse åt mitt album, under det att
deras samtal ytterligare lifvade min håg för poesi
och litteratur. Sedan tillbragte jag en tid i
England hos kära slägtingar och vänner derstädes,
och dessa upplifvande och intressanta besök hafva
allt emellanåt förnyats.

"Under tiden hade våra utsigter klarnat och
gynnsammare förhållanden inträdt. Penseln fick
ibland hvila, och pennan fattades i dess ställe.
Jag roade mig med att på engelska öfversätta
flera af Tegnérs och Runebergs dikter, hvaraf en
del utkommo i tryck uti engelska tidskrifter. --
Då hände det för några år sedan att jag fick
ondt i en fot och blef tvungen att under flera
månader hålla mig vid soffan. För att under
denna långvariga fångenskap finna någon
förströelse, kom jag på den tanken att på svenska
öfversätta en kort, men utmärkt, politisk
afhandling, som skrifvits af min systerson, Osborne
Morgan, i London. Öfversättningen utkom i
Handelstidningen härstädes, hvilkens redaktör
uppmuntrade mig att lemna honom flera bidrag
af samma slag. Några småsaker, såväl
öfversättningar som originaler, infördes äfven uti
Julkalendrar, och följden blef att en förläggare
härstädes en dag anmodade mig att skrifva några
originalberättelser för barn och ungdom, hvilka
han ämnade utgifva vid jultiden. -- Skulle jag
våga mig på ett sådant företag? Jag tvekade i
början, men -- "får gå" -- tänkte jag;
möjligtvis kunde någon liten lucka derigenom uppfyllas,
någon god tanke ingifvas det uppväxande
slägtet, ty barn-litteraturen var på den tiden ganska
klen här i landet. Jag fattade alltså raskt i
pennan och skref "<i>De tvänne Guldhjertan</i>, eller <i>Guds
Öga vakar</i>" - äfvensom "<i>Lorenzo ocli Rosilda</i>,
eller <i>Marmorgruppen</i>". -- Den välvilja, hvarmed
dessa upptogos af den ungdom, för hvilken de
voro egnade, har sedan uppmuntrat mig att
fortfara på samma bana, och derigenom i min ringa
mån söka verka något godt. <i>"Rubinringen"</i>,
<i>"Familjen på Örnaholm", "Granatkorset", "Våra
Husdjur"</i>, samt <i>"Flyktingarne</i>, eller <i>Valspråket öfver
Dörren"</i>, hafva sålunda följt på hvarandra, och
har jag haft att glädja mig åt en alltmera ökad
publik bland de unga vännerna, för hvilka denna
lektyr särskildt är afsedd. -- Dessutom
sysselsatte jag mig mycket med öfversättningar från
engelskan. <i>"Cederdalen"</i>, af miss Aguilar, och
<i>"Guy Darrel"</i>, af Bulwer, hörde till mina första
försök i den vägen. Sedan öfversatte jag några
allvarsammare verk. D:r Keilhs <i>"Bevis för
Kristendomens Sanning"</i>, öfversatt från 36:te
upplagan, väckte äfven här rätt mycket uppseende
och har redan upplefvat tvänne upplagor.
Biskopens af London upplysta Helsningstal till sitt
presterskap, hvilket af domprosten, d:r
Wieselgren utdelades till presterna under det stora
prestmötet härstädes; prof. Rawlinsons
<i>"Afhandling om de fem Mose-Böckernas Äkthet"</i>; miss
Nightingales förträffliga bok <i>"Sjukskötsel"</i>; flera
af mrs Gattys vackra <i>"Paralleles from Nature"</i>,
under namn af <i>"Djupa Sanningar i lätta Drägter"</i>,
m. m., utkommo tid efter annan, äfvensom
Ottilie Wildermuths ljufliga <i>"Bilder ur Qvinnans
Lif"</i>, öfversatta från tyskan. Några
originalbidrag hafva äfven lemnats till den utmärkta
"Tidskrift för Hemmet", och småsaker, både på
vers och prosa, finnas strödda i många
Julkalendrar.

"Nu har jag emellertid, på min förläggares
anmodan, åtagit mig ett större arbete, som, i
fall det fortfar, kommer att taga mina krafter
temligen mycket i anspråk. Det är nemligen en
"Tidskrift för Barn och Ungdom", hvilken under
namn af <i>"Talltrasten"</i> är ämnad att utkomma en
gång i hvarje månad och hvaraf texten,
äfvensom plancherna, kommer att af mig utföras och
ombesörjas. Dess mening är att genom
berättelser, biografier öfver personer som gjort sig
förtjenta af sina medmenniskors synnerliga
aktning, naturhistoriska uppsatser, m. m., väcka den
uppväxande ungdomens håg för allt sannt och
ädelt här i lifvet. Om detta företag med
tiden lyckas, skall det blifva en stor glädje för
mig. Profnumret har helt nyligen blifvit
kringskickadt.

"Jag får blott tillägga, att jag och mina
trenne systrar föra ett ganska lyckligt lif på vårt
kära Liseberg, omgifna af vänner och egnande
våra lediga stunder åt målning, musik och
litterära sysselsättningar. Blott en älskad systers
klena helsa fördunklar för närvarande denna
glädje. -- Föräldrarne dogo för flera år sedan. Vår
ende, älskade och af hela landet aktade broder,
Edward Nonnen, lemnade också för tidigt sitt
jordiska hem; det blef mig förunnadt att följa
honom på hans sista resa till en tysk badort,
och att tillbringa vintern 1862 på Degeberg,
deltagande med hans närmaste uti deras ömma
omsorger vid sjukbädden, hvarifrån han aldrig mera
skulle uppstå. -- Hans nekrolog, införd uti
Götheborgs Vetenskaps- och Vitterhets-samhälles
Handlingar, och uppläst af d:r Dickson,
upptecknades äfven af mig.

"Se här några af de vigtigare momenter i
mitt yttre lif. I närmare detaljer ingår jag icke,
huru mycket intresse de ock för mig kunna ega.
Mitt lif har varit, liksom de flestas, en
blandning af skuggor och dagrar, ehuru jag med
innerlig tacksamhet måste bekänna att de sednare
hittills varit öfvervägande. Men hvadhelst min
lott hädanefter måtte blifva, kan <i>den</i> aldrig
anses för fullkomligt olycklig, som lärt sig att se
skuggorna i lifvet upplysta af den eviga
kärlekens glans och dagrarne mildrade af dess allvar."

<b>Nop, Catharina,</b> dotter af brukspatron Carl
N., blef 1672 gift med underlöjtnanten vid
Amiralitetet Hans Wilhelm Lamb, som 1688 blef
adlad till Anckarcrantz. Hon blef således
stammoder för denna adliga ätt, som utdog med
sonsonen, amiralen Hans A., ehuru hon, såsom
ovanligt fruktsam, med sin man hade 21 barn, hvilka
tycktes kunnat fortplanta slägten vidare; men af
alla dessa många barn föddes dock ej mera än
ett barnbarn, ofvannämnde amiral, som
visserligen åter hade tvänne söner, men dessa båda
drunknade före faderns död.

<b>Norberg, Greta Lisa,</b> dotter af prosten N. i
Gilberga socken. Prosten Norberg gick en gång
ut och såg på höbergningen och hade med sig
sin lilla treåriga dotter Greta Lisa. Flickan blef
trött och förmådde ej gå hem. Då sade prosten
åt en Johan Göransson, som var behjelplig vid
höbergningen: "tag denna lilla fästmön på armen
och bär henne hem." Då räckte flickan sin lilla
famn till honom, och han bar henne hem.
Under vägen funderade han på huru denna flickan
skulle blifva hans, och han bad så troget till
Gud, att han skulle blifva en bra karl, att denna
önskan skulle gå i fullbordan. Han gick åter
till sitt arbete, men stora tankar trängde på
honom om framtiden. Redan var han 20 år, då
han en gång skulle sköta en kolmila i skogen
och fördenskull utrustades med matsäck. Men
han gick hem och ställde en annan till milan,
gick till prosten och fick af honom betyg för att
intagas i Carlstads skola. Prosten skref äfven
rekommendationsbref åt honom, så att han fick
matdagar i Carlstad. Der gick allting fort och
väl för honom, så att han gjorde ovanliga
framsteg. -- Det dröjde icke många år, innan han
friade till sin älskade Greta Lisa och fick henne.
Hon hade under tiden haft många friare, såsom
varande vacker och snäll; men hennes fader sade
alltid: "vänta på min Johannes, det är en annan
karl." Göransson blef sedan prost och en
utmärkt runforskare, samt dog d. 29 Aug. 1679.
På hans dödsdag satt prostinnan ensam inne hos
honom. Då sade G.: "jag ser alla våra barn
omkring mig, och mågar också." Prostinnan blef
förskräckt, emedan icke något af barnen voro
inne och ej någon dotter var gift. G. fortfor:
"af Jan får du hvarken glädje eller sorg, och
ingen hustru ser jag för honom. Johanna får en
liten osynlig man. Många barn har hon och får
mycket bekymmer. Anna Stina får en lång
hygglig man. Han sitter vid ett bord och skrifver
och har mycket folk omkring sig, men jag kan
ej se hvad syssla han har. Ellika och Sara få
prester; men jag ser ej några barn med dem."
Alla dessa förutsägelser sägas hafva gått i
fullbordan.

<b>Nordblom, Johanna Maria.</b> Privatiserande
sånglärarinna i Stockholm; född derstädes 1827,
dotter till director musices vid Upsala
universitet, kompositören Johan Erik N.; medföljde sin
fader på hans konstresor inom fäderneslandet
och uppträdde derunder i hans konserter; har
såsom konsertsångerska i hufvudstaden vunnit
bifall, så väl för sin vackra röst som för sitt väl
nyanserade föredrag; gift med kammarskrifvaren
i Tullverket P. A. Ölander.

<b>Nordencrantz, Henrika,</b> född 1747, var
yngsta dottern af det rika kommersrådet Anders N.,
hvilken låg i tvist med professor Christiernin i
Upsala uti finansfrågor. Oförmodadt uppträdde
till Nordencrantz' försvar den vid 23 års ålder
redan till hofintendent utnämnde Pehr Tham
med skriften: <i>"Tankar om Christiernins
föreläsningar om Vexelkursen"</i>. Den unge författaren
erhöll derför det största honorarium en auctor kan
få: en ung, förträfflig, låtom oss antaga äfven
vacker flicka, med en betydlig hemgift, nemligen
Henrika Nordencrantz. Bröllopet stod d. 3 Aug.
1762, innan bruden ännu fyllt 15 år. För
hennes förmögenhet inköptes egendomen Dagsnäs,
med ett vackert läge, utmed Hornborga sjön, men
i en oländig trakt. Det unga paret flyttade dit,
byggde sig, icke en hydda, utan snarare ett slott,
skapade omkring sig ett Eden, midt i
ödemarken, och lefde tillsammans under 55 år i ett
lyckligt, men barnlöst äktenskap. Hon dog 1817
och mannen 1820. -- Tham sökte bevisa, på sitt
sätt, att Gylfe och Oden hade bott midt emot
och bredvid Dagsnäs, dit han lät föra och
uppsätta runstenar och andra minnesmärken, tagna
i kringliggande orter. Vi kunna ej neka oss att
ytterligare omnämna denne högst originelle man,
som med sina många egenheter dock var en
Mecsenat; oräkneliga äro de understöd han gifvit
och de välgerningar han öfvat; äfven var han, så
att säga, Westergöthlands Thorgny Lagman. --
Tham egde patronatsrätt till tvänne pastorater.
Då en gång det ena blef ledigt, genom
innehafvarens död, red patronen några dagar derefter
ned till sorgehuset och stannade utanför
förstuguqvisten. Den sorgbundna enkan kom genast ut,
neg och bjöd Hans Nåd stiga in; men denne
sade sig ej ha tid, och den sak, hvarom han
ville tala, fordrade blott få ord. Denna vore
helt enkelt den, att han var sinnad gifva
pastoratet åt adjunkten, i fall han ville gifta sig med
pastorskan; och som denne förklarat sig
benägen, äskades nu den andra kontrahentens
utlåtande. Pastorskan utbad sig betänketid,
åtminstone till dess hennes salig man hunnit blifva
begrafven; men då patronen förklarade det vara
en regel för honom, att aldrig uppskjuta affärer,
måste den ärbara enkan, under många tårar,
nigningar och rodnande, på förstuguqvisten gifva
sitt ja-ord, hvarefter patronen nickade och red
derifrån.

<b>Nordenflycht, Hedvig Charlotta,</b> dotter af
kamreraren i Kammarkollegium Anders N., hade
egentligen bordt kallas fru <i>Fabricius</i>, emedan detta
var hennes mans namn. Besynnerligheten af att,
i trots af den outsägliga kärlek hon hyste för
denne man och den nästan öfverdrifna sorgen
öfver hans alltför tidiga bortgång, dock icke vilja
bära hans namn, utan heldre fortfarande det hon
ärft af sin far, torde kunna sökas endast i
fåfängan öfver det adelskap, hvarmed den sistnämnde
1727 blifvit hedrad och hvaraf namnet måtte
hafva särdeles ljuft klingat i hennes öron, ty på
den tiden var man mer än lofligt svag för ett
adligt namn.

Vare nu härmed huru som helst, så var vår
svenska Sappho, såsom hon med allt skäl kan
kallas, född 1718. Man kan ej gerna glömma
hennes födelseår, emedan det var detsamma som
Carl XII:s dödsår.

Hon var ej många år gammal, förrän hon
röjde en omisskännelig håg för bokliga
kunskaper och allt hvad som kan hänföras under namn
af vetande. Hon lyssnade på männens samtal
med en ifver, som om det gällt henne sjelf, och
kom stundom fram med yttranden, så vida öfver
hennes år, att de förvånade alla främmande,
medan de djupt bedröfvade hennes far, som
hyste en panisk förskräckelse för vittra fruntimmer
och fruktade ingenting så mycket, som att hans
dotter skulle vilja slå sig på bokvett. Ännu mera
bedröfvad var modern öfver sin dotters afgjorda
ohågsamhet och bristande fallenhet för allt hvad
till qvinnoyrken hörde, och striden härom, de
bannor, samt äfven handgripliga tillrättavisningar
af den stränga modern, hvilka stundligen
haglade öfver den stackars flickan, förbittrade i hög
grad hennes barndom och gjorde den tung och
glädjelös.

Vid tolf års ålder hade dock Hedvig
Charlotta genom sina enträgna böner förmått så
mycket hos sin far, att hon fick dela undervisningen
med sin bror för dennes informator, Tideman,
en ovanligt lärd och utomordentligt sedig, ja
riktigt exemplarisk ung man, men sjuklig och ful.
För honom hyste hon den innerligaste vänskap
och blef honom en så tacksamt läraktig elev,
att de stunder han använde på hennes
undervisning snart utgjorde de enda glädjeblommorna i
hans lif, så rikt på kroppsliga plågor och så
tomt på all annan fröjd, än den, som böcker
kunna skänka.

Olyckligtvis för fröken Nordenflycht blef
hennes lärare alldeles förälskad i henne, något
hvarom den barnsliga flickan ej ens kunnat hysa en
aning, hon, som i honom trott sig se endast en
vän, en själsfrände, åt hvilken hon utan
förbehåll kunde skänka hela sitt förtroende. Till råga
på allt dog hennes far, då hon var sexton år
gammal, men fordrade först af henne på sin
dödssäng, att hon skulle bli Tidemans maka; så
mycket höll han af den unge mannen, hvilken för
honom, Hedvig ovetande, hade yppat sitt hjertas
tillstånd. Den stackars flickan blef helt bestört,
men lofvade dock, under strömmande tårar, att
lyda sin far, ansåg sedan, såsom man
gemenligen gör, ett åt en döende gifvet löfte såsom en
helig ed, och bemödade sig från den dagen att
åt den fordne vännen egna en helt annan känsla
än förr, ett bemödande som dock aldrig
kröntes med framgång, hur mycket än Hedvig hade
sin fars ord i minnet.

Emellertid sjuknade Tideman, snart efter
kamreraren Nordenflychts död, och blef i tre år
nästan beständigt sängliggande. Hedvig vårdade
honom så som en syster skulle hafva gjort, och
samtalen dem emellan, i alla ämnen inom
vetandets område, dessa samtal, så nyttiga för henne,
så vederqviekande för honom, fortforo alltjemnt
under hans plågors mellanstunder, ty han bodde
fortfarande hos kamrerskan Nordenflycht, hvilken
för honom visade sig såsom en verklig mor. --
Ändtligen afsomnade han 1737; Hedvig var då
nitton år gammal. Hon saknade visst djupt den
gode vännen och vise läraren; men en känsla,
förut aldrig erfaren, mildrade dock denna
saknad. Hon kände sig fri, som fågeln, kände att
hon kunde få fritt förfoga öfver sitt hjerta.

Ett år derefter gjorde hon bekantskap med
en ung prest, Jakob Fabricius, och då, då
talade hennes hjerta om helt andra känslor, än
dem hon hyst för Tideman. Snart hade
Fabricius och hon ömsesidigt förälskat sig i 
hvarandra; han friade, erhöll hennes mors samtycke
och de blefvo förlofvade.

Men en slägting, på hvilken den unge
prestens framtid till väsendtlig del berodde, ogillade
hans val af brud och lade hinder i vägen för
bröllopet, som dock ändtligen blef af, efter fyra
års väntan.

Fästmöstiden lärer dock, enligt den stora
skaldinnans eget påstående, hafva varit hennes
ljufvaste tid i hela lifvet. Fabricius var ej i
Stockholm, utan de älskande måste åtnöja sig
med att endast brefvexla sins emellan. Dock -
hvilken brefvexling! -- Den fördes på latinsk
vers, och författarinnan yttrar derom i sin
sjelfbiografi: "Vi öfvade oss flitigt i den konsten, ty
vår brefvexling är ej annat än herdaqväden."

Ändtligen erhöll Fabricius en
kyrkoherdebeställning i Carlskrona och bröllopet firades.
Det unga, förälskade paret reste straxt derefter
till sin bestämmelseort, hvarvid dock den
olyckan inträffade, att en storm uppstod, som hotade
att förgöra alla dem som voro ombord på
fartyget. Nästan genom ett underverk blefvo deras
lif räddade, och de erhöllo i en usel fiskarestuga
på Ölands östra kust herberge öfver natten samt
fingo torka sina genomdränkta kläder. Men alla
deras saker, deras garderob, deras
bosättningsartiklar -- allt låg begrafvet i hafvet, och detta
var i sanning en hård pröfning för de temligen
medellösa nygifta.

Dock -- en ännu hårdare pröfning förestod
den stackars fru Nordenflycht, ett slag, som
hotade att för hela hennes återstående tid göra
henne otillgänglig för all lifvets glädje. Hon
förlorade nemligen, efter sju månaders äktenskap,
sin man, hvilken döden efter en kort sjukdom
bortryckte, och smärtan öfver denna förlust lade
henne genast på sjuksängen, der hon qvarhölls i
elfva veckor.

Bedröfvad öfver att ej hafva fått följa den
älskade till ett bättre lif, lemnade hon nu
Blekinge och begaf sig till Södermanland, der hon
arrenderade ett litet torp och lefde afskiljd från
hela verlden. Alldeles i likhet med drottning
Maria Eleonora draperade hon rummet med svart
och dvaldes under åratal i detta sjelfvalda
fängelse. Hon fördref der sin tid med att spela
harpa och sjöng till den elegier öfver den 
aflidnes bortgång och öfver sin försvunna paradisiska
sällhetsdröm, hvilka sorgeqväden hon emellertid
samlade och af trycket utgaf, under titel af:
<i>"Den sörjande Turturdufvan".</i>

Härigenom fästades så småningom den större
allmänhetens, ja, hela Sveriges uppmärksamhet
på den sörjande unga enkan, åt hvilken man ej
kunde annat än egna det djupaste deltagande,
tillika med det lifligaste intresse.

Ändtligen ledsnade hon dock vid den
landtliga fristaden. Hvem kan också beständigt sitta
ensam och sjunga sorgeqväden? -- Det säges
väl, att giktkrämpor, dem hon under
skeppsbrottet ådragit sig, tvungo henne att lemna
landsbygden och flytta till hufvudstaden, der hon hade
bättre tillgång på läkarevård; men mest lärer
hon dock blifvit dertill föranlåten af lockelser
utifrån. Man hade sändt henne en mängd bref,
och knappt spridde sig ryktet om hennes
anländande till Stockholm, förrän en hop
litteratörer gjorde henne sina uppvaktningar. Snart
stadfästades hennes litterära rykte genom
utgifvandet af ett slags journal, kallad <i>"Qvinligt
Tankespel af en Herdinna i Norden"</i>, samt tvänne
andra värderika arbeten: <i>"Tankar om Skaldekonstens
Nytta"</i> och <i>"Det frälsta Svea"</i>.

Hade fru Nordenflycht förr lefvat
undangömd och ensam, så blef det lif hon hädanefter
förde en fullkomlig motsats till stillhet och
ensamhet. Alla utmärkta män täflade om hennes
bekantskap och nästan trängdes i hennes boning,
och snart stiftades af denna vittra krets och
under den frejdade skaldinnans ledning sällskapet
<i>Utile Dulci</i>, der hon sjelf lyste såsom solen och
der man hade outsägligt angenämt, på samma
gång som man skärpte sitt förstånd och
utvidgade sina kunskaper.

Så fortgick det i många år och fru
Nordenflycht, "Herdinnan i Norden", såsom hon nu
allmänt kallades, qvarstod alltjemnt på höjden af
sitt skalderykte, tills en olycka, beklaglig, derför
att den var ohjelplig, utsläckte hennes lif, på
samma gång som den kastade -- om icke <i>åtlöjets</i>,
åtminstone <i>ömkans</i> skugga öfver hennes namn
för everldliga tider.

I det af henne, tillsammans med de då unga
skalderna, grefvarne Creutz och Gyllenborg, jemte
flera andra, stiftade vittra samfundet Utile Dulci
invaldes äfven en ung, intagande man,
agronomen, eller, såsom det då benämndes, ekonomen
Johan Fischerström, presenterad af fru
Nordenflychts kusin och bäste vän Klingenberg. I denne
Fischerström, som visserligen var ovanligt 
vacker och hade ett intagande sätt samt var af
naturen rikt utrustad på hufvudets vägnar, ehuru
vida underlägsen den ryktbara skaldinnan,
förnämligast i år -- ty han var visst tretton år
yngre än hon -- förälskade sig den några och
fyratioåriga enkan på ett sätt, som kostade henne
lifvet. Ty då hon, sväfvande mellan hopp om
genkärlek och fruktan för kallsinnighet å hans
sida, ändtligen fick veta, att hennes kärleks
föremål var en annans fästman, grämde hon sig så
djupt, att en all glädje, allt hopp, all
lefnadsnjutning dödande melankoli blef följden af den
olyckliga visshet hon nu erhållit. Länge hade
hon invaggat sig i den illusionen, att den
beundrans gärd den unge mannen egnade hennes
ovanliga snille och intellektuella tjusningsförmåga
<i>möjligen</i> kunde vara kärlek, ehuru ett aggande
tvifvel emellanåt uppstod. Nu visste hon huru
det var ... visste att han för alltid var förlorad
för henne ... att han stod utom gränsen af
hennes trollkrets. Sorgen öfver denna försmådda
kärlek ökade sig dag från dag, så att skaldinnan
slutligen för alltid öfvergaf Stockholm, jemte den
vittra krets, hvilken dittills utgjort hennes
käraste tidsfördrif. Hon skaffade sig åter en liten
fristad på landet, denna gången ett litet torp
vid Skokloster, kalladt <i>Qvarnlöten</i>, men som hon
omdöpte till <i>Lugnet</i>, och dit hon nu med ens
flyttade, i hopp att der finna läkedom för sitt
hjertas djupt svidande sår.

Men äfven nu gäckade henne hoppet, äfven
här förföljde henne grämelsen öfver hvad hon
önskat och ej kunnat ernå. Hennes själsvånda
förvärrades till den grad, att den slutligen blef
hennes förstånd öfvermäktig. Utan styrka att
bära en lefnadsbörda, som -- hon inbillade sig
det åtminstone -- blifvit henne alldeles för tung,
hoppade hon i sjön, under en promenad i sin
trädgård vid Lugnet. Någon i närheten gående
varsnade detta och man skyndade att draga upp
henne. Hon upptogs väl med lifvet, men
öfverlefde endast i tre dagar det kalla badet.
Hennes dödsdag var den 28 Juni 1763. Den 
svenska Sappho var då på sitt 45:te år. --
Fischerström höll vid begrafningstillfället ett lysande tal
öfver den bortgångna.

<b>Nordström, Wilhelmina,</b> en finsk författarinna,
utgaf hösten 1864 en samling Dikter. Hennes
skaldegåfva är af sällsynt art: egendomlig i
stämning, omedelbar och koncentrerad i utförandet,
ja, man har till och med yttrat, att icke många
lyriska diktsamlingar af sådant värde erbjudits
den läsande allmänheten. De hafva också
blifvit särdeles väl bedömda inom publiciteten.
Slutomdömet derom i en tidning lyder sålunda: "W.
Nordströms dikter höra till det fullhaltigaste och
bästa, som på sista tiden blifvit skrifvet på vårt
språk. Voro de författade på ett språk, som
talas af många millioner, skulle de utan tvifvel
snart upplefvat en mängd upplagor."  "Dikterna
ha ett verkligt innehåll och diktarinnan är i
besittning af den plastiska kraft, hvarigenom
innehållet enkelt och naturligt går upp i formen och
fyller densamma."

<b>Noreen, Sara Christina,</b> dotter af prosten Erik
Noreen i K., blef först gift med kyrkoherden
i Silbodal Sven Örtendahl, och sedermera med
efterträdaren, prosten Johannes Borgstedt. Hon
omtalas hafva haft ett ovanligt vildsint sinnelag,
och lärer så pinat sin sista man, att denne
förlorade förståndet och slutligen, 1797, dränkte sig
i elfven, som flyter förbi prestgården. Det var i
samma Silbodals prestgård, som den mycket
omtalade kyrkoherden Lindbäck begick de grofva
brott, som år 1865 åtalades, hvarefter han
slutligen hängde sig, sedan han bekänt sin
brottslighet.

<b>Noring, Helena Margaretha,</b> dotter af
handelsmannen i Upsala Jan N., var född 1763. Hon
var på 1780-talet, icke blott i den lilla staden,
utan i hela orten vidt omkring, omtalad för sin
skönhet och känd under benämningen "den sköna
Helena". En skara tillbedjare, den ingen räkna
kunde, trängdes dagligen omkring den intagande,
men stolta flickan, som dock ännu fann sig ogift,
när hennes blomstringstid började taga slut, samt
-- då hon såg sig om efter tillbedjareskaran,
fann denna vara till en otrolig grad förminskad,
ja, snart alldeles försvunnen. Saken var
nemligen, att de flesta bland dem, som hyllat hennes
behag, varit blott ynglingar, utan syssla, och som
derför icke kunnat framkomma med något
ordentligt frieri; andra, mera allvarsamma, hade
hon försmått. -- För att ej bli ogift, beqvämde
hon sig således nu att antaga en bland dessa
förut afvisade, nemligen hofpredikanten
Christoffer Dahl, med hvilken hon firade sitt bröllop
1787. De nygifta qvarstannade i Upsala, der
Dahl innehade en tjenst vid Akademien.

Men den sköna Helena var bortskämd af
smicker och fjesk. Hon kunde icke finna sig
vid den likväl henne af så många andra
afundade lotten att vara en hederlig, lärd och aktad
prestmans anspråkslösa och ärbara hustru. Snart
började hon tala om hur tråkigt hon hade i
Upsala, och plågade oupphörligt sin man med
talet om, att de borde flytta till någon större stad,
der det var mera lif och rörelse. Dahl hörde
ej på hennes kält, utan lät det, som man plär
säga, gå in genom det ena örat och ut genom
det andra; men lycklig kunde han emellertid icke
vara med en så missbelåten hustru. Snart blef
han professor vid universitetet och man tyckte
allmänt, att hans fåfängliga och efter förströelser
jägtande fru skulle såsom professorska finna sig
bättre, enär hon då kunde hafva råd att se
mycket främmande i sitt hus och äfven hafva
muntert i andras. Men fru Dahl tyckte icke så: hon
fann Upsala tråkigare för hvarje dag. Och så
fattade hon ändtligen det beslutet, att med sina
döttrar resa till Stockholm, för att bosätta sig der.

Den stackars efterlåtne mannen, som,
oaktadt de många åren af ett långt ifrån lyckligt
äktenskap, likväl dyrkade sin hustru med den
första kärlekens glöd, hade ej kraft att motsätta
sig denna hennes vilda idé, som förstörde hela
familjens trefnad och timliga lycka. Han
underkastade sig, för att göra henne till viljes, äfven
den smärtan att lefva skiljd från henne; lät henne
således bo i Stockholm och der lefva i yppighet
och flärd, under det han, för att kunna bestrida
hennes dåraktiga utgifter, underkastade sig sjelf
de otroligaste försakelser. Hvarje fredag, då
hans föreläsningar för veckan voro slut, reste
han den långa vägen från Upsala till Stockholm
och på måndagen derifrån igen, endast för att
träffa sin tillbedda maka, för hvars fel han
blundade, medan han genom illusionens prismatiska
glas betraktade hennes skönhet och älskvärdhet.
Det hände ej sällan då, säger berättaren af dessa
fakta, att när professorns anspråkslösa åkdon
stannade vid professorskans port, fann han hela
våningen strålande af ljussken och hörde en grann
musik ljuda ända ner på gatan. Der kunde då
vara bal, konsert, eller någon annan förlustelse
för gäster, hvaraf hela bostaden var fullproppad,
deribland många funnos, dem professorn sjelf
icke kände.

Straffet för hans, för en man alldeles
oförlåtliga svaghet skulle dock en gång följa. I
stället att göra föreställningar mot hustruns slöseri
och draga in på hennes dåraktiga utgifter, hade
Dahl börjat sätta sig i skuld, lånade sedan allt
mer och mer, lånade och krånglade, tills han
slutligen var alldeles nedsänkt i skulder och
måste göra cession, hvaröfver han grämde sig så
mycket, att han ådrog sig en tärande sjukdom,
och dog derpåföljande året. Aldramest hade han
grämt sig öfver, att han dragit olycka öfver
mången vän och slägting, som godtroget lånat
honom penningar.

Fru Dahl, som i 14 år öfverlefde sin man,
framsläpade derunder med sina barn ett ytterst
eländigt lif, fullt af fattigdom och umbäranden.
Hon angreps slutligen af en så svår nervsjukdom,
att den urartade till monomanie, hvarunder hon
inbillade sig, och det på fullt allvar, <i>att hon hade
en thépanna i sin mage</i>. -- Hon dog 1823.

</chapter><chapter name="Nornor" >

<b>Nornor.</b> Ödets tre gudinnor hette, enligt våra
nordiska myther: <i>Urd</i> (det förflutna), <i>Werdandi</i>
(det närvarande) och <i>Skuld</i> (det tillkommande).
De voro sköna, men ytterst allvarliga, och hvad
de en gång beslutat, kunde aldrig ändras eller
återtagas. Sjelfva gudarne voro underkastade
deras makt och kunde mot deras domar ingenting
uträtta. Deras boning var vid den roten af asken
Ygdrasil, hvarest Mimers brunn var belägen.
Hvarje dag öste de vatten ur den heliga
brunnen och stänkte på Verldsträdet, så att det icke
skulle förtorka, hvarefter de beströko dess stam
med hvit lera, för att bevara den från förstörelse.
Alla menniskors öden bestämdes af Nornorna,
och de voro således en personifiering af det
obevekliga ödet.

De gamle antogo ock ett annat slags
Nornor af mindre betydenhet. En del af dem
infunno sig, när ett barn föddes, och bestämde
eller snarare förutspådde dess kommande öden.
Dessa lägre Nornor, som äfven kallades Valör,
voro dock af tvänne slag, onda och goda. De
förra vållade olycka, sorg, bekymmer och
motgångar af alla slag; de sednare deremot beskärde
lycka, rikedom, ära, utmärkelse och all slags
framgång.

</chapter><chapter name="Northun, Lovisa">

<b>Northun, Lovisa,</b> donerade 1826, som
enkefru Bergsten, 3750 rdr rmt, som skulle användas
till pensioner åt enkor och döttrar efter aflidna
komministrar, adjunkter, rektorer och kolleger i
skolor. Fonden står under Stockholms stads
Konsistorii förvaltning.

</chapter><chapter name="Nyberg, Julia Christina">

<b>Nyberg, Julia Christina,</b> föddes den 18 Nov.
1785 på Skultuna messingsbruk i Westmanland,
der hennes far, Pehr Svärdström, var inspektor.
Vid 13 års ålder förlorade hon sina föräldrar,
men brukets egare, Adlerwald, en högt bildad
man, intog deras ställe, blef den unga flickans
förmyndare och välgörare, och skickade henne
år 1800 till Stockholm, der hon insattes i
pension hos franske markisen Dariès, hvilken i
hufvudstaden inrättat en bokhandel och en
läroanstalt för franska språket. Redan som ung
röjdes hos henne ej blott kärlek för vitterheten,
utan äfven anlag för dess yrken; men hon öfvade
dem endast för eget nöje, emedan hennes anlag
voro förenade med det för den sanna förmågan
karakteristiska draget: misstroende till egna
krafter. Först sedan hon 1809 trädt i äktenskap
med kramhandlaren i Stockholm Asping, men
nödgades genom en laglig skiljsmessa låta
upplösa detsamma, emedan de båda makarnes lynnen
föga öfverensstämde, framkallade denna
omständighet hennes sångmö till offentligt lif, och hon
uppträdde i <i>Poetisk Kalender</i> år 1817 med några
klagande sånger. Det bifall, dessa vunno,
förmådde henne att fortfara på den beträdda
banan, och hon inlemmade flera bidrag både till
<i>Poetisk</i> och <i>Opoetisk Kalender</i>, samt till några
tidningar, hvarvid hon alltid undertecknade sig
<i>Euphrosyne</i>, hvilket sedan förblifvit hennes
skaldenamn, äfven då hon utgaf sjelfständiga arbeten
eller samlingar af sådana. Den första af detta
slag utkom år 1822, under titel: "<i>Dikter af
Euphrosyne</i>", hvarpå följde ett dramatiskt poem:
"<i>Vublina</i>". År 1828 utgaf hon "<i>Nyare Dikter</i>",
1832 "<i>Samlade Dikter</i>", 1840 "<i>Sylfiden</i>" och
tredje bandet af hennes <i>"Nya Dikter"</i>, hvilka alla
blifvit omfattade af kritikens både huldhet och
aktning. Under tiden hade hennes enskilda 
förhållanden tagit en lyckligare vändning, ty hon
gifte sig med bruksförvaltaren Wilhelm Nyberg;
men hvarken i detta eller i sitt första 
äktenskap hade hon några barn. -- Den tid, hennes
hushåll lemnade henne öfrig, använde hon dels 
på vitterheten, dels på skötseln af sina blommor, 
ty hon älskade de täcka naturbarnen lika
mycket på jorden som i poesien. År 1843 företog 
hon, för sin helsas skull, en resa till Danmark, 
Tyskland och Frankrike. Svenska Akademien har, 
såsom ett bevis af sin aktning, tilldelat henne 
sin jetton i guld. Hon dog i början af 1850-talet.

</chapter><chapter name="Nylander, Margaretha" >

<b>Nylander, Margaretha,</b> en öfver hela Sverige
känd, läst och värderad författarinna, fastän icke
i fråga om skönlitteratur. Hon har, såsom de
flesta bland våra läsarinnor veta, utgifvit en 
kokbok, betitlad: <i>"Handbok i den finare matlagningen"</i>, 
hvars duglighet bäst bevisas deraf, att den
redan upplefvat <i>nio</i> upplagor. Bokhandlaren 
Rylander utgaf sedan en kokbok, hvars författarinna
heter <i>Nilander</i>, hvilken bok ej bör förblandas,
genom namnens snara likhet, med Nylanders.

</chapter><chapter name="Olin, Elisabeth" >

<b>O.</b>

<b>Olin, Elisabeth,</b> dotter af Fredrik I:s 
kapellmästare, Lars Lillström, föddes 1740. Bland de
många, som under konung Gustaf III:s glansfulla 
regering solade sig i skenet af hans nåd
och omfattades med hans synnerliga välvilja, var
äfven fru Olin. Med en klar gloria af ett 
aldrig försvinnande rykte omgafs också det namn
hon bar tillika med sin man, assessorn Olin,
som var nog lycklig att till maka ega sin tids 
största och mest värderade sångerska. Fru Olin var
först endast hofsångerska och anlitades, såsom
sådan, vid alla högtidliga tillfällen. Men sedan
konung Gustaf lyckats bringa till fullbordan sin
älsklingsidé, den kungliga svenska operan, 
öfvertalade han fru Olin att ingå vid dess scen, hvars
prydnad hon i många år förblef. Hon hade en
af hufvudrollerna i operan <i>Thetis och Pelé</i>, 
hvarmed theatern i Bollhuset vid Slottsbacken 
öppnades, 1773, och det berättas att hon då lärer
varit alldeles hänförande.

Fru Olin hade, såsom många af Gustafs
skyddslingar, den sorgen att nödgas öfverlefva
sin kunglige gynnare, den af dem alla nästan
förgudade, genialiske och mångsidige monarken.
Ja, hon fick lång tid på sig till att minnas
och sakna fordna triumfer, jemte den herrliga
tid för konster och alla sånggudinnor, som med
Gustaf gick i grafven; ty hon dog ej förrän 1828,
och hade då uppnått en ålder af åttioåtta år.
-- Märkvärdigt är, att hon då ännu kunde sjunga,
och det så, att hon med hvad som ännu var qvar
af hennes sköna röst förvånade sjelfva madame
Catalani, som då vistades i Stockholm och för
hvilken fru Olin sjöng, några få veckor före sin
död. Den utländska celebriteten lärer af hvad
som återstod lätt hafva gissat till styrkan, 
omfånget, klangen och ljufheten af fru Olins röst,
medan den ännu var i sin fulla skönhet. -- År
1782 invaldes hon till hedersledamot i 
Musikaliska Akademien, och samma år tog hon afsked
från theatern, till följd af en knäskada. 
Allmänheten hörde henne sista gången 1809 vid
hofsekreteraren Stenborgs afskedsrecett på 
Riddarhuset; hon var då 69 år gammal, och sjöng
en stor bravour-aria. -- Hennes dotter blef gift
med den namnkunnige hofsekreteraren och 
theaterdirektören Carl Stenborg. Stenborg och hans
fru gåfvo 1794 eller 1795 konserter i både 
Köpenhamn och Christiania. -- Till förmån för fru
Olins ålderstigna dotterdotter, Carolina Stenborg,
gafs i Stockholm, 1863, en matiné i Musikaliska
Akademiens lokal.

</chapter><chapter name="Ollonberg, Elisabeth" >

<b>Ollonberg, Elisabeth,</b> dotter af öfversten Carl
O., föddes 1706 och gifte sig 1733 med öfversten 
Hans Henrik Fock. Sedan hon blifvit enka,
1759, bekostade hon, tillika med sin son, kaptenen
Johan Henrik Fock, ombyggnaden af Grolanda
kyrka i Westergötland, samt förärade den en
altartafla, ny predikstol, nytt orgelverk om 16
stämmor, hvilket allt invigdes adventssöndagen
1763. Till middagen samma dag inbjöds en stor
mängd herrskaper till bemälda fru, vid hvilket
tillfälle en 90-årig kock, som varit anställd uti
konung Carl XI:s kök, tillagade maten. Hon
dog 1776.

</chapter>

<b>Olofsdotter, Anna,</b> gift med korporalen vid
Uplands regemente Johan Berg, boende i 
Hjälsta socken, har födt tvillingar åren 1779, 81, 82
och 84. Denna underrättelse lästes i Stockholms
tidningar 1785, hvarför det är möjligt att hon
ännu ytterligare fått flera.

<b>Olofsdotter, Brigitta,</b> var abbedissa i Sko 
kloster i Upland, der hon fordom satt som en sol
i medelpunkten af tolf stjernbilder. Klostret var
nemligen instiftadt för en abbedissa och tolf 
"renlifvis" jungfrur. Abbedissan berömmes för 
frikostigt understöd åt grekerna i deras krig mot
turkarne och tartarerna 1464. Sko klosters 
systerskap utfärdade bref på svenska, hvarigenom
de gåfvo lika mycken helighet åt verldsliga 
personer, som våra lärda sällskaper nu för tiden
meddela lärdom åt förnäma hedersledamöter.

<b>Olofsdotter, Catharina.</b> Det var icke alla 
kloster i riket, som Gustaf Wasa, efter 
reformationens införande, med ens upphäfde, utan han lät
några ibland dem fortvara, af undseende för de
gamla och orkeslösa -- särdeles nunnor -- som
der hade sin fristad och för hvilka det skulle
fallit sig svårt, om icke omöjligt, att annorstädes
erhålla bröd, jemte tak öfver hufvudet. 
Wadstena var ett af dessa <i>med halft lif</i> qvarlefvande
kloster, och uttrycket må ej kallas förhastadt
eller oegentligt, då man besinnar, att klosterfolket 
der väl fortfarande hade sin nödtorftiga
bergning; men <i>fråsseriets</i> tid var dock förbi, 
tilllika med den glans och det anseende, hvaraf denna
Brigittas <i>fromma</i> stiftelse dittills varit omstrålad.

Emellertid, då Johan III, genom sin lithurgi
och sitt vacklande mellan protestantism och 
katholicism, jemte sitt mer och mer synbara 
lutande åt den sistnämnda trosbekännelsen, hade
väckt så mycken förargelse inom riket, beslöt
hans efterträdare, Carl IX, att med ens göra
slut på hela det katholska ofoget, som han 
kallade det. Han begaf sig dock först personligen
till Wadstena, hvilket på sednaste tiden icke 
varit kändt såsom ett verkligt heligt ställe, samt
dröjde der några dagar. Det berättas, men 
sannolikt endast af reformnit och hat mot 
katholicismen, att han en morgon spatserat ensam i
klosterträdgården och fäst sin uppmärksamhet på
någonting hvitt, som lyste genom öppningarne på
en ihålig trädstam. Han gick närmare; och då
han fann saken ännu mera besynnerlig, lät han
nedhugga trädet. Berättelsen innehåller vidare
att stammen gömde späda skeletter. -- Denna
upptäckt, i förening med andra, ej mycket 
behagligare, hvad de dåvarande nunnorna angick,
föranledde konung Carl att genast, utan ringaste
nåd och barmhertighet, bortdrifva hela sällskapet, 
de måtte nu taga vägen hvart de ville. Klostret 
blef alldeles uttömdt och öde i November
1595, sedan det existerat i öfver 211 år. -- 
Abbedissan, fru <i>Catharina Olofsdotter</i>, med några
gamla nunnor, säges hafva begifvit sig till Oliva
kloster i Danzig; de öfriga systrarne flydde också
bort, mest till Polen och andra östersjöländer,
hvarest katholicismen ännu florerade. -- Den 
sista abbedissan i Wadstena var således Catharina
Olofsdotter, som af Sigismund konfirmerades i
embetet d. 12 Juli 1594, men året derpå måste
aflägsna sig.

<b>Olofsdotter, Ingeborg,</b> rotegumma, dog d. 30
Nov. 1786 på hemmanet Södra i Svanskogs socken 
i Wermland uti en ålder af 120 år. Hon
var född 1665, gift 1707, och enka 1740.

<b>Olofsdotter, Märtha,</b> var på <i>sitt</i> sätt 
framstående, ehuru endast en bondes dotter och en
bondes hustru. Hon bodde i Nätra socken i
Ångermanland och fortsatte sin moders sträfvanden 
för införandet af den <i>fina</i> linspånaden,
hvarför denna ort sedan blef så allmänt bekant
och som blef dess förnämsta inkomstkälla. --
Märtha Olofsdotter, då enka efter bonden 
Anders Jansson, erhöll af konung Gustaf III och
rikets ständer tvänne silfverkannor, såsom 
belöning för hennes nit om den svenska slöjden. --
Hon dog 1780, 75 år gammal, och var moder
till fjorton barn, samt hade vid sin död femtiotvå 
barnbarn.

<b>Olsdotter, Brita,</b> förtjenar väl att i svenska
häfden intaga ett rum, ifall det eger sin 
riktighet att hon genom sin klokhet lyckades rädda
så väl Linköpings stad, som hela den kringliggande 
orten, från total förstörelse. -- Vi veta
dock icke om det är tillständigt att betvifla hvad
historien har med sin griffel inristat på gyllne
tafla; men vi tycka emellertid att ryssarne den
gången visade sig både lättrogna och lättskrämda,
mer än skäligt var. -- Berättelsen lyder som
följer:

Det var år 1719, då ryssarne just hade 
anställt den ohyggliga, för everldliga tider 
minnesvärda härjningen i Norrköping, samt voro i 
anmarsch mot Linköping, för att låta äfven denna
stad undergå samma öde. En gammal gumma,
ofvannämnda Brita Olsdotter, som gick 
landsvägen fram och der mötte fienden, skulle då hafva
i hast uppgjort en plan till stadens räddning.
Hon berättade nemligen för ryssarne -- eller
rättare uppdiktade -- att der kommit en kurir
med underrättelse om att engelska flottan var i
annalkande och 20,000 svenskar på väg till 
Linköping, för att undsätta densamma. Fienden
skulle knappt hafva hört denna diktade uppgift,
som de trodde vara sann, förrän de vände om,
begåfvo sig ned till kusten, hvarest deras fartyg
lågo, inskeppade sig och med fulla segel lagade
sig på flykten. Den gamla Brita Olsdotter 
hedrades mycket för sin rådighet och fann sig, 
naturligtvis, outsägligt lycklig i medvetandet af att
hafva räddat från undergång det samhälle hon
tillhörde.

<b>Olsdotter, Karin,</b> en bondhustru i Skäkerud,
i Erikstads socken i Dalsland, som dog 1771, i
den höga åldern af 101 år. Hon var då enka,
men hade med sin man sammanlefvat i 61 år.
Hennes barn, barnbarn och barnbarnsbarn 
utgjorde, vid hennes död, ett antal af 36 personer,
då lefvande. Hennes man hade vid sin död varit
99 år, hennes far 107, hennes bror 98 och 
hennes faster 112 år. -- Det var en ytterst åldrig
familj, som för sin sällsynthets skull väl förtjenar 
att antecknas.

<b>Olsdotter, Lisbetha,</b> var en qvinna som 
fördolde sitt kön, genom att gå i karlkläder, 
hvarför hon blef lagförd, och införa vi här Kongl.
Svea Hofrätts dom öfver henne: "Anno 1679,
"den 24 Oktober, Resolverades denna sak. En
"ransakning och dom från Långhundra Härads
"ting öfver en gift qvinsperson, Lisbetha Olsdotter
"vid namn, född i Östuna sochen, Långhundra
"Härad och Tysslinge torp, som sin ägta
"man, med hvilken hon aflat två barn, utan 
"orsak öfvergifvit, och först på soldathustrun Saras,
"boendes i gamla Munklägersgränd hos en 
"Mässingsslagare, inrådande, sig uti manskläder 
"förklädt, til at således fixera en Gardes Kneckteänka,
"Maria benämnd, som skolat vara mycket
"manfolkskär, men förlidit år begifvit sig til
"Länsman Jonas Persson i Alby i Botkyrka sochn,
"tagit sig der tjenst för dräng, och kallat sig
"Mats Ersson, och straxt efter, genom Skepparen
"Erik Persson Arnelii underhandling, som
"visste henne vara qvinfolk, men undsade henne
"til lifvet, der hon det sjelf uppenbarade, låtit
"lega sig til soldat af en rote bönder i Upland,
"hvilka gifvit Skepparen för sit omak 24 Dal.,
"men henne 300 Dal. kmt i knecktepengar, dem
"hon alla på 43 Dal. när förslöst och förskingrat,
"och emedlertid bevistadt alla de möten,
"som med soldaterne hållits. Sedan hafver
"Lisbetha Olsdotter, eller Mats Persson, som hon
"låtit kalla sig, efter föregången lysning med 
"vanliga Ceremonier låtit wiga sig med en piga, 
"Kjerstin Ersdotter benämnd, som högeligen klagar
"sig af denna Lisbetha sålunda vara bedragen,
"som sjelfva ransakningen vidlyftigare förmäler.
"Tings-Rätten, i anledning af Religions-stadgan
"1655, 5:e Art., och Straffordn., 3:dje punkt, 
"dömer Olsdotter till döden, och lämnar roten fritt
"sina utlagda penningar af Skepparen Erik Persson 
"lagligen återsöka, hemställande utslaget i
"Kongl. Rättens widare omdöme. -- -- -- --
"Resolutio. -- -- -- Aldenstund denna Lisbetha
"Olsdotter, som kallat sig Mats Ersson, 1) utan
"någon orsak, och tvärt emot sin inför Guds 
"ansigte och den Christeliga församlingen 
"utlofvade pligt och trohet, malitiöst öwergifvit sin
"ägta och laggifta man, med hvilken hon 
"tillförne aflat tvänne barn; 2) af kätja och wanart
"förklädt sig i manskläder, hvarigenom hon gjort
"sig inför Gud til en abomination, och worden
"en stor förargelse; 3) icke allenast bedragit en
"annan qvinsperson, at ingå ägtenskap med sig,
"och således suo modo gjort twegifte, utan ock
"4) bedrifvit med Guds ordning och det heliga
"ägtenskapsståndet, och de dervid i vårt kära
"Fädernesland brukliga ceremonier, ett offenteligt
"gäck och begabberi, i det hon intet haft
"någon afsky, at låta lysa för sig i Guds 
"församling, och af det helga Prädikoämbet med
"en annan qvinsperson sammanviga; 5) med stor
"swek och list afhändt sin nästa och jämnchristen
"en stor summa penningar af 300 Dal. kmt,
"dem hon uti knecktepenningar tagit, och alla
"på 43 Dal. när förslöst och förskingradt; 
"6) beswikit sin höga öfverhet, i det hon gifvit sig
"an, at göra den tjenst, hon intet kunde 
"prestera. Hvarföre, som hon så medelst af fullo
"uppsåt, muterat sexum, gäckat Gud och hans
"ordning, beswikit höga öfverheten och bedragit
"sin jämnchristen, kan hon icke från dödsstraffet 
"befrias, utan skall hon, hafwandes på sit
"hufvud qvinnobonad, androm warnartigom til
"skräck och warnagel, med yxe halshuggas. Men
"Skepparen Erik Persson och soldathustrun Sara
"skola med henne, der det sig så göra låter, at
"de tilstädes komma, confronteras, och efter dess
"befintliga brott lagligen plikta. Men som denna
"sak är så mycket extraordinair, skall hon inför
"deras Excellencer Riksens Råd refereras.

"Anno 1679, d. 12 November, blef denna
"Criminal-sak i Kongl. Senaten refererad, och
"resolwerades, at densamma hemställes til Kongl.
"Rättens egit godtfinnande och änteliga utslag.

"Kongl. Hof-Rättens sluteliga betänkande. --
"Kongl. Hof-Rätten finner inga skäl, at förändra
"den i detta mål fälde dom, utan skall til 
"Cosistorium här i staden bref afgå, at Prästerskapet
"noga och wäl informerar delinqventen om
"dess begångna synds grofwa och stora styggelse,
"på det hon med en sann ånger och ruelse sig
"til döden bereda må."

<b>Olsdotter, Sigrid,</b> en bondhustru, som i 
medlet af 1700-talet bodde i Nätra socken af 
Ångermanland och som der började införa den 
finare linspånad och väfnad, samt tråtvinning,
för hvilka slöjder nämnda socken sedermera blef
så namnkunnig och haft så goda inkomster. Hon
erhöll premium derför, någonting på den tiden
ovanligt. Samma heder vederfors hennes dotter,
<i>Märtha Olofsdotter</i> (se ofvanför).

<b>Olufsdotter, Anika,</b> klockarehustru i S:ta Clara
församling i Stockholm, är anmärkningsvärd för
det hon icke mindre än sex särskilda gånger gifte
sig med klockare inom församlingen. Under 
ledigheterna efter deras död förestod hon alltid
klockaresysslan till församlingens belåtenhet. År
1656 gifte hon sig med Olof Pedersson Osenius,
1665 med Erik Pedersson Sund, 1675 med Jöns
Eriksson Wessenius, 1681 med Anders Lund, 1693
med Jonas Hasselbeck och slutligen 1705 med
Anders Qvarnström, samt dog i pesten 1710, nära
100 år gammal. Hennes sista man lät på 
hennes graf lägga en sten, hvarpå stod ristadt: "Här
hvilar i denna graf kyrkoklockarne i S:ta Claræ
församling i Stockholm Anders Lund och Jonas
Hasselbeck och deras gemensamma Hustro i 
Embetet och Äktenskapet Anika Olufsdotter och 
efterlefvande Mannen 1710." (Naturligtvis voro
dessa sista ord tillsatta af annan hand.) 
Grafstenen förstördes vid den vådeld, som 1751 
öfvergick Clara kyrka.

<b>d'Orozco, Mathilda Valeria Beatrix.</b> När man
i Stockholms tidningar af alla färger läste den
simpla underrättelsen: att friherrinnan Gyllenhaal, 
född grefvinna d'Orozco, aflidit d. 19 Okt.
1863, utan ett enda ords tillägg i någondera om
hennes personlighet, kunde allmänheten svårligen
ana, att det offer, som här fallit för härjarens
lia, varit en af de yppersta prydnader i den 
högsta sferens salonger under den första glada och
lysande epoken af Carl Johans regering.

Född 1796, dotter af franska ministern i
Milano, grefve d'Orozco, blef Mathilda så tidigt
gift med hofstallmästaren hos Napoleon I:s 
syster, prinsessan Elisa Bacciochi, markis Cenami,
att den förra innan uppnådda 20 års ålder hann
bli enka första gången och omgift i Wien 1817
med chefen för Wermlands Fältjägare, öfversten
Josias Montgomery-Cederhjelm.

Det var under detta sista namn hon egentligen 
blef känd och firad i sitt nya fädernesland,
Sverige. Man måste ursäkta sydländskan, att hon
skrifvit: "Gud var vred, och då skapade han
Sveriges klimat."

Om hon i skönhet kanske ej borde räknas
till första ordningen, enär de fina anletsdragen
saknade blomstrande hy, var hennes plats utan
gensägelse främst i behag, i tjusningsförmåga.
Den ömsom af känsla smägtande, ömsom af 
intelligens blixtrande blicken, det ljufva, 
skalkaktiga småleendet, den milda klangen i hennes
röst, både när hon talade och när hon sjöng --
sjöng med ett uttryck, som hänförde, och som
hvarken kan glömmas eller beskrifvas, ehvad
pianot beledsagade hennes sång, eller hon, i plastisk
hållning, som kunnat tjena konstnärn till
förebild, med sången blandade harpans toner -- detta
allt var höjden af mästerskap i den smakfullaste
bearbetning af en frikostig natur. Också var
hon i hofkretsens societets-spektakler en
skådespelerska <i>hors ligne</i>.

Till dragningskraften i den atmosfer, som
omgaf grefvinnan Montgomery, bidrog i ej ringa
mån hjertats godhet, som framlyste i hela
hennes väsende, i alla hennes ord och handlingar.
Välvillig och tjenstaktig, lät hon aldrig komma
sig till last afund öfver andras företräden, eller
stötande egenkärt medvetande af sina egna.

Bland dessa må nämnas, utom vanliga
sällskapstalanger, t. ex.: dans, för hvilken hennes
etheriska varelse just syntes danad och den hon
utförde med intagande elegans, äfven
författareskap på vers och prosa samt tonsättning. Man
har af henne (anonymt utgifvet och aldrig i
bokhandeln tillgängligt) "<i>Vid Julbrasan för några år
sedan</i>", med bilagor af ord och musik -- båda
af henne -- till "<i>Den Bedragne</i>"; likaledes till
"<i>La Serenata Contadinesca con risporta dalla
Finestra</i>" samt en Husar-marsch (Norstedt &
Söner, Stockholm, 1854). År 1842 utgaf hon "<i>Sex
Sånger för Piano</i>", komponerade och
vänskapsfullt tillegnade fröken Marie v. Stedingk.

Grefvinnan Montgomery förenade den mest
liberalt fördragsamma verldsåsigt med djup
religiositet. Hon var katholik, ej för skenets skull,
men af öfvertygelse, och denna bjuder
vördnad, till och med ensidig och behäftad med
fördomar.

Den långa vanan vid de yngre årens
triumfer gjorde henne tanken motbjudande på de
dagar, då stora verldens fjärilar skulle fladdra kring
nya vårars rosenknoppar, och hon var retsamt
ömtålig för allt som tydde på dessa dagars
annalkande. En obetänksam fråga efter hennes
ålder, då hon ännu utan tvekan och förlägenhet
kunnat lemna ett upplysande svar, tillrättavisade
hon med den fina anmärkningen: "I mitt
hemland (Italien) frågar man aldrig huru gammal,
utan huru älskvärd en person är."

"O, du inkarnerade partiskhet" -- skref hon
vid Julbrasan för några år sedan -- "hvar är
du mera hemmastadd än i Sverige? och se! du
kommer aldrig att kunna opereras för den
vanliga gråa starren. Omdömet i konstämnen är
här en följd af vissa gamla reglor. Om
Henriette Sontag hade kommit till Sverige och
sjungit som <i>hon</i> kunde sjunga, skulle hälften af
publiken kanske råkat i förtjusning deröfver, men
en hvar skulle äfven trott sig pligtskyldig att
yttra något om hennes ålder och visa sin
förvåning öfver hennes bibehållna medel att behaga;
-- denna slags förvåning är nätt och jemnt det
ohöfligaste som finnes. Om Jenny Lind reste hit
och nedlät sig att låta höra sin fordna här så
beundrade sång, bör hon oupphörligt förföljas
af den krossande tanke, att om hon sjunger
aldrig så bra, om hennes röst är aldrig så vacker;
tro mig, ingen skulle glömma att göra någon
fatal anmärkning, att rösten <i>naturligtvis</i> har
förlorat sig något, att tider och dopattester etc. etc.
Svensken sysselsätter sig mer än någon annan
nation med <i>åldern;</i> man kan ej vara en timme i
sällskap utan att höra någon allusion derom; --
<i>är</i> ett fruntimmer vackert, så följer straxt: "jag
undrar huru gammal hon kan vara?" Är detta
icke ett sätt att förstöra alla angenäma intryck,
en beskäftighet att med giftig anda blåsa på all
illusion, så att den straxt vissnar?"

Kronprinsen Oscar bar länge fru
Montgomerys Armidasfjettrar och Stora Britanniens
sändebud hos hofvet i Stockholm, lord Bloomfield,
bar dem under hela sin beskickning här. Det
lekande snillet excellensen Gustaf Lagerbjelke,
som fått det kinkiga Paris-uppdraget, att
bestämma företrädet i skönhet och behag mellan
denna grefvinna och det då här anställda
nederländska sändebudet van Dedels fru, född
Schimmelpenningck -- den förra brunette, den sednare
blondine -- skref ett skaldestycke, kalladt: "<i>L'une
et l'autre</i>", hvaruti han åt båda tände de
utsöktaste rökoffer, utan att gifva företrädet åt
någondera.

År 1825 blef Mathilda d'Orozco för andra
gången enka -- en omständighet, som, efter
sorgårets slut, ej medförde ringaste förändring i
hennes enskilta lif. Hon tillhörde de privilegierade
af sitt kön, som förmå bringa i glömska minst
ett årtionde af lefnadsåldern. Småningom 
tröttnade hon likväl vid begge ytterligheterna: 
hufvudstadens bullrande lefnadssätt och enkeståndets
toma ensamhet, och skänkte, genom ett tredje
äktenskap 1839, hand och hjerta åt kammarherren, 
sedermera baron Carl Alexander Fredrik
Gyllenhaal. De vände ryggen åt Stockholm och
slogo sig ner på en landtegendom i provinsen.
I det sista skiftet af grefvinnan Gyllenhaal 
lefnad var hufvudrollen förbehållen åt landtlifvet.
Blott en gång årligen besökte hon regelbundet
hufvudstaden, nemligen påsktiden, då hon här
gjorde sin andakt, enligt katholska kyrkans 
ritual. Under badterminerna besökte hon lika 
regelbundet Norrtelge, der hon var själen i nöjen
och tillställningar samt dansade ännu med 
oförminskad liflighet. Det var endast mot rösten
åren utkräfde sin rätt; och det enda man haft
att förebrå henne, eller riktigare, hon hade att
förebrå sig sjelf och sina föregåenden, var att
hon lät en ny generation höra de mer och mer
aftynande ljuden af en stämma, som under dess
zenith eröfrat en föregående generations 
beundran och utgjort dennas förtjusning, genom 
utförandets konstnärliga mästerskap.

Med Montgomery-Cederhjelm hade hon fyra
barn, en son och tre döttrar, men i sista 
äktenskapet var hon barnlös.

<b>Orre, Elisabeth.</b> Under de stora härjningar,
som ryssarne anställde i Finland, omkring Carl
XII:s sista dagar, träffades fru Orre af många
olycksöden. Hon såg sitt hus plundradt och sin
man, som var kaptenlöjtnant, af ryssarne 
ihjälslagen 1718 på Naijala i Sussmä socken, och
samma öde hade troligen träffat henne sjelf, om
hon icke fått tillfälle att flykta med sina barn
undan deras grymheter; hon tog nemligen sin
tillflykt till ödemarken, der hon uppehöll sig i
jordkulor.

<b>Osengius, Anna Charlotta,</b> dotter af prosten
Anders O., blef gift med kyrkoherden i Össeby-Garn 
i Roslagen Johan Ljungberg. På 1790-talet hörde man 
mycket omtalas denna fru för dess lyckliga kurer 
att bota benbrott och benskador. Komminister Westrin 
i Wada och Angarn upplyser, att han varit åsynavittne 
till hennes förbindningar, samt försäkrar att den 
skickligaste fältskär ej kunde göra det bättre.

<b>Osenhjehn, Maria,</b> dotter af öfverstelöjtnanten 
och kommendanten i Calmar Josef O., född
omkring 1670, kallades för sin skönhet "Kalmare
Ros"; förälskade sig i en garnisonssoldat, hvaraf
följderna doldes genom att hon kastade sitt barn
i slottsgrafven; dömdes derför till döden; men
då, kort förrän exekutionen skulle ske, konung
Carl XI, som då vistades i Kalmar, blef 
öfvertalad att se henne, blef han så intagen af 
hennes skönhet, hennes vackra röst och hennes 
färdighet att derjemte spela på en medhafd luta,
att han gaf henne nåd och restitutio famæ, 
hvarefter hon blef gift med en artilleri-löjtnant Falck.

<b>Osterman, Wahlborg,</b> enka efter tolagsbokhållaren 
Isaak Pihlman, testamenterade 1779 sin
qvarlåtenskap till Maria Magdalena kyrka, med
vilkor att afkastningen skall användas till 
understöd åt fyra fattiga enkor, tvänne civila och tvänne
af borgareståndet. Kapitalet utgör 9036 rdr 40
öre rmt, och pensionerna äro 49 rdr 59 öre rmt.
Fonden kallas den Pihlmanska.

<b>Ottosdotter, Nils,</b> på Holm, blef gift med en
rik bergsman och häradshöfding, Albrekt Hansson 
i Aspeboda i Stora Kopparberget. Enligt Hülphers 
skall från detta par härstamma största
delen af Aspeboda församling. De hade 3 söner 
och 9 döttrar, och voro så rika, att de köpte
hemman åt alla sina barn.

<b>Oxenstjerna, Christiana Juliana,</b> var dotter af
riksrådet och riksmarskalken grefve Gabriel 
Gabrielsson O. och Marca Christiana, grefvinna till
Löwenstein och Scharfeneck. Hon föddes på
Stockholms slott d. 23 Sept. 1661, förlorade vid
elfva års ålder sin moder, men fann en tillflykt
hos sin faster, grefvinnan Anna af Dohna, född
Oxenstjerna. Redan det följande året måste hon
sörja sin faders frånfälle.

För att kunna fortsätta denna biografi, 
måste vi säga några ord om Nikolaus Bergius,
som 1687 anställdes vid den nyligen inrättade
franska lutherska församlingen i Stockholm. Men
hans verksamhet var här åtföljd af föga 
framgång, ty de franska flyktingar, som då vistades i
Stockholm och för hvilka denna kyrka väl 
hufvudsakligen var inrättad, besökte den blott 
sällan. Härtill kom ytterligare en olycklig 
omständighet, som för en tid hämmade Bergii 
verksamhet. Han öfverfölls nemligen af en melankoli,
som troligen var en följd af den nedslående 
känslan af fruktlösa bemödanden för församlingen.
En dag kom han in till grefvinnan Dohna, som
bodde i Wrangelska huset, der äfven Bergius
hade sin kyrka och sina boställsrum, och 
klagade bittert att han icke gjorde sin pligt hvarken
mot Gud eller församlingen. Grefvinnan, i hvars
hus han mycket hade umgåtts, tog till hjelp sin
brorsdotter, fröken Christiana Juliana Oxenstjerna,
ett fruntimmer af ovanlig bildning och mycken
beläsenhet i Skriften, för att "tala honom det
ur hufvudet"; fröken hade den föregående 
natten haft en dröm, att hon såg Bergius ligga i
dödsnöd och beklaga sig mot henne, att hon lät 
honom dö i vanvård; -- hon gjorde nu sitt bästa, men
hans ångest var så stor, att han ingen tröst ville
behjerta. Bergius begaf sig derpå till ett annat
hus, der man alldeles icke förstod sig på hans
tillstånd, trodde till en början att han hade på
sitt samvete någon svår synd, som han icke ville
bekänna, och ansåg honom sedermera för 
vansinnig. Ett helt år tillbragte han till det mesta
under tystnad och tårar, hvarefter hans tillstånd
började så vida förbättras, att han någon gång
talade med dem som besökte honom. Fröken
Christiana erhöll då det uppdrag, att lemna 
honom penningar ifrån den välgörande drottningen,
och på hans värdinnas anhållan gick hon in till
honom, fann honom obenägen att inlåta sig i
samtal och ganska bedröfvad, men utan tecken
till galenskap. Hon erinrade sig då åter sin
dröm och började betänka, hvad som kunde vara
att göra. Hon skref honom sedermera till och
sökte uppmuntra honom att slå alla inbillningar
ur sinnet, unna sin kropp den skötsel, som Gud
oss befaller och naturen erfordrar, och för sin
själ hemta tröst af Guds nådelöften. Tveksam
och orolig, svarade han efter något besinnande,
upptäckte sitt bekymmer och beskref sitt 
tillstånd rätt ynkligt. Fröken Christiana hugnade
honom ytterligare med bref, och på hennes 
uppmaning återflyttade han till sina boställsrum vid
franska kyrkan d. 30 Nov. 1689, sedan han "i en
obeskriflig ångest och jämmer suttit i det förra
huset ifrån d. 12 Nov. 1688".

Bergius såg nu oftare fröken Christiana;
ännu blödig och svag, tacksam och undergifven
sin räddarinna, företog han ingenting utan 
hennes råd; tillgifvenheten växte till kärlek. 
Förgäfves bemödade han sig att öfvervinna denna
böjelse, som i anseende till hennes höga börd
syntes möta oöfvervinneliga hinder; han ansåg
henne såsom sin skyddsengel, han trodde sig
blifva både timligt och evigt lycksalig, om han
fick uppbyggas genom hennes umgänge; han 
hoppades, att den högaktning hon ofta yttrat för
presteståndet, framför andra stånd, skulle komma
äfven honom till godo, och han vågade öppna
för henne sitt hjerta. Hon blef förfärad, bad
honom utrota dessa tankar, föreställde honom,
huru <i>hon</i> skulle blifva förtalad och <i>han</i> hatad,
om något sådant märktes, och flydde honom så en
lång tid. Bergius föll då åter i svårmodighet, och
fröken Christiana hörde det med deltagande. --
Sjelf satte hon föga pris på den yttre glans, som
tillhörde hennes börd; helst sysselsatte hon sig
med andaktsöfningar, med läsning af bibeln och
andra uppbyggliga skrifter; i sitt hjerta var hon
rörd och ej obenägen för Bergii förslag, men å
andra sidan fann hon, att hennes höga slägtingar 
aldrig skulle samtycka till ett sådant giftermål 
och att hon aldrig skulle kunna ingå en sådan 
förening utan att slita de kära blodsbanden.
Ja, hon fruktade till och med, att ett sådant 
äktenskap torde innebära någon synd och förargelse, 
så mäktig var den tidens fördom äfven öfver 
henne, oaktadt hennes ädla tänkesätt och
upphöjda bildning. Tvänne prester, som i tysthet 
rådfrågades, afgåfvo utlåtanden, hvilka syntes 
undanrödja dessa betänkligheter, och Luther,
hvars skrifter, näst bibeln, hon flitigast läste,
hade yttrat: "I längden lärer det ej räcka till
att gifta idel adel med adel. Om vi än för 
verlden äro olika, så äro vi dock för Gud alla lika,
Adams barn, Guds kreatur, och är ju en menniska 
den andra värd." Ännu något tveksam, svarade 
hon ändtligen Bergius, att hon alldeles icke
ville öfvergifva sin faster, så länge denna vore i
behof af hennes skötsel, eller låta henne veta
det, emedan hon, efter verldens manér, skulle
tycka henne bli olycklig och deröfver bedröfva
sig; kunde han emellertid vända sitt hjerta till
någon annan, gjorde han bättre; i annat fall
skulle hon, när omständigheterna det tilläto, taga
honom, så framt ingen kunde öfvertyga henne
att hon dermed gjorde "synd eller ärgelse", och
emellertid, så länge han icke kunde taga någon
annan, skulle hon ej heller tänka på någon. --
Dermed var han nöjd, och hon hade ro. Men
en dag hände, att en fröken, hennes slägtinge,
fann ett bref ifrån Bergius, hvilket röjde 
hemligheten. Hon bestormade fröken Christiana med
förebråelser, sade att det vore en synd och skam
och ärgelse att gå ur sitt stånd och taga en prest;
hon trodde henne icke om att vilja göra det,
men att reflektera derpå vore redan synd o. s. v.
Christiana Oxenstjerna, oupphörligt plågad, 
äfven derigenom att samma slägtingar, som förut
sagt mycket godt om Bergius, nu ville finna hos
honom många lyten, skref till sin biktfar och 
begärde hans råd. "Min innerliga åstundan" --
säger hon -- "är och har varit att göra det som
Gud kan vara behagligt och att följa hans 
skickelse, det må ock för verlden ha hvad anseende
det vill, först jag befriar mitt samvete och 
handlar försvarligen både mot mig och honom; allt
annat bekymrar jag mig inte om; verldens 
omdöme ger eller tar mig ingen ting." Biktfadern
hänvisade henne till Ap. Gern. 17, 26: "Gud 
hafver gjort allt menniskoslägtet af <i>ett</i> blod"; han
kunde icke förstå, huru <i>det</i> skulle vara synd, som
Gud sjelf kallar godt och ärligt och hafver 
instiktat till att dermed förtaga många synder;
han tyckte, att det Gud intet förargas af, det
må ej heller menniskor så högt förtryta; det
syntes vara en Guds skickelse; fröken Christiana
syntes sjelf böjd för denna förbindelse; den gode
prestmannen torde vara af någon god af fröken
kommen affektion så intagen, att om hon skulle
förvägra hans begäran, torde han åter falla i en
ny svaghet och förderfvad blifva, deraf fröken
sedan kunde få plågas med ett ondt samvete.
Fördenskull hvarken kunde eller ville han afråda
henne ifrån samtycke till det äktenskapet, utan
gaf det råd, att hon icke skulle hålla detta 
hemligt, sig till större qval, utan låta det komma till
det forum, som bör. På hvad sätt sådana 
giftermål af Kongl. Maj:t blifva efterlåtna, kunde
han ej så väl veta, men derom kunde fröken
sjelf lätt göra sig underrättad.

Emellertid gjorde de af hennes anhöriga,
som kände till förhållandet, allt hvad de kunde
för att afhålla henne ifrån denna förbindelse.
De öfvertalade äfven hennes yngste, mest älskade
broder, som då vistades i Holland, att afråda
henne derifrån. Sedan hennes faster, grefvinnan
von Dohna, var död, tog hon ett raskt beslut.
Att slägtingarne icke skulle samtycka, derom var
hon öfvertygad; att konungens bifall då svårligen 
skulle vinnas, var sannolikt; hon lät derför
i hemlighet viga sig med Bergius i Stockholm d.
2 Dec. 1691. Hon vistades ännu någon tid hos
slägtingar; men då hon kände sig bära en 
kärlekspant under sitt hjerta, kunde hon ej längre
dölja sitt giftermål. I bref underrättade hon sina
båda bröder derom, och flyttade till sin man d.
2 Sept. 1692.

De flesta af hennes slägtingar upptogo det
ganska illa, förtalade henne, satte i fråga om
hon var vigd o. s. v. Hon, förut så betänksam
och tvekande, ådagalade nu att hon väl hade
betänkt saken, och försvarade sig med styrka.
Mest förbittrad var hennes äldste broder, 
öfversten grefve Gustaf Adolf Oxenstjerna. Han 
anklagade Bergius i Hofrätten och ingaf till 
ridderskapet och adeln d. 11 Nov. 1693 ett 
memorial, jemte en besvärsskrift, den han ville hafva
öfverlemnad till konungen. Han klagade, att
Bergius och Christiana Oxenstjerna tillbakasatt
"uppenbar lag, förmyndare-ordning, adliga 
privilegier, kyrko-ordningar och Kongl. Maj:ts förordningar 
om olofliga vigningar", och understått
sig "att gå en så oloflig väg till hela adliga 
ståndets prejudice och märkliga förfång, så utrikes
som inrikes, och dess privilegiers förkränkande,
hvilken sak är af den vigt och eftertanke, att,
om den ej exemplariter afstraffas, den ofelbart
lärer draga den förargelsen och skandalösa 
konseqvensen efter sig, att all ordning lärer 
försvinna, en adlig dam, <i>utaf hvad värde hon vara
kunde</i>, ej för någons otjenliga tillbud kunde vara
fri." Han föreslog i en underdånig anhållan,
att konungen täcktes gifva de adliga privilegierna
och förbuden emot olagliga giftermål den 
tillökning och eftertryck, "att slike mål, då de 
olyckligen hända, genast <sp>de simplici et plano</sp> med
en summarisk process, utan omsvep och vidlyftighet, 
så af domare som af exekutorer i städerna
och på landet, afgöras, och begge <sp>de nobili
officio</sp>, enär de kunna af adliga mor och 
jungfrur någon deras stånd otjenlig frihet märka, 
antingen det blifver dem <sp>per expressum</sp> gifvet
tillkänna eller de eljest få veta, dem straxt å
embetets vägnar tilltala och gerningen genom
tjenliga medel stäcka, innan han tillväxer och
kommer till sin mogenhet." Ståndets enskilda
utskott, som tog detta i öfvervägande, fann väl
att en sådan gerning är straffbar och att saken
angick hela ridderskapet i gemen, men ansåg
något äfventyrligt att inkomma till konungen med
en särskild supplik härom, sedan ridderskapets
och adelns besvär redan blifvit öfverlemnade,
helst som Kongl. Maj:t, på en af grefve Gustaf
inlagd supplik, i hvilken han begärde att 
fiskalen måtte taga sig denna klagan an, genom 
nådig resolution förklarat detta för en privat sak.
På dessa skäl beslöts, "att ridderskapet ej 
understår sig att besvära Kongl. Maj:t med detta."

Så snart Christiana Oxenstjerna fått kunskap
om broderns memorial, skref hon till honom ett
ganska allvarsamt bref, som slutades med dessa
ord: "Vill I, ert hat och förföljning skall räcka
så länge som lifvet på oss, så rår I; I tör då
slippa er möda snart nog och skada er sjelf så
mycket som andra; jag mister dervid ingenting.
Vill I ock visa er som en kristen, skall det vara
mig så mycket kärare, som jag önskar, I måtte
samka era barn skatter, som rost och mal inte
kunna förtära, och att vi en gång måtte mötas,
der en grefve N. och magister Bergius lika 
mycket lära gälla."

Efter sitt giftermål afhöll hon sig ifrån de
anhöriga, "om hvilka hon visste, att hennes 
närvaro dem skulle mera bedröfva än hon sig åt
dem hugna; men med de andra, som läto sig
behaga Guds skickelse, höll hon en förtrogen
vänskap och korresponderade med dem så väl
sedan som förr." En och annan af dem, som
hade förtrutit hennes förbindelse med Bergius,
ansåg icke under sin värdighet att anlita henne
i nödens stund; det skedde icke förgäfves. --
Hennes återstående dagar förflöto stilla och 
obemärkta, under utöfning af kristliga och husliga
dygder. Huld såsom maka, var hon vänlig mot
alla och välgörande mot de nödlidande. Sin
mans systerbarn, som voro fader- och moderlösa, 
upptog hon och vårdade med moderlig omsorg; 
flera andra fattiga barn beredde hon tillfälle 
till undervisning. Sin qvarlåtenskap testamenterade 
hon till sin man. Efter en barnsbörd anfallen 
af slag, som förtog henne målet, afled hon i 
Stockholm d. 27 Febr. 1701. Hennes tre första 
barn hade i sin späda ålder före henne afsomnat, 
och det fjerde följde henne snart efter.

Några af hennes anförvandter önskade att
hon måtte i stillhet begrafvas, och läto föreställa
Bergius, "att han, som all den tiden han varit
med henne allierad intet gjort dem till viljes,
nu hade tillfälle dem med en sådan begrafning
att obligera." Han stod dock fast i sitt beslut
att visa sin hulda maka en tillbörlig heder 
genom den sista äretjensten, och styrktes i denna
föresats genom hennes då ende lefvande broder,
kammarherren grefve Gabriel Oxenstjerna, som
på tillkännagifvandet af hennes död hade lemnat 
ett vänligt och deltagande svar, sedermera
förklarade, att han sjelf gerna ville komma upp
till begrafningen, om han kunde, och yttrade,
"att han ej fann nödigt, det man sig skulle binda
vid en eller annans ogrundade meningar, hvilka
mera smak eller lukt föra af en oskälig, hatlik
ifver, den ock efter eller med döden icke vill
ända taga, än som sjelfva billigheten, till 
efterfölja gammalt, välgrundadt hedersbruk, hvartill
oskrymtad kärlek, ärbarheten och naturliga 
pligten skyldigt oss drifver." -- En af hennes 
slägtingar ville äfven hindra hennes nedsättande i
föräldrarnes graf; men pastor afvisade detta 
försök med den förklaring, att ingen hade större
rätt att ligga i faderns graf än dottern, och att
Christiana Oxenstjerna hade en dubbel rätt 
dertill, emedan hon var den enda som, när grafven
var förfallen, ville bekosta dess iståndsättande.
Den sista tjensten bevisades henne i enlighet
med både hennes höga börd och hennes fromma
tänkesätt. Tvänne grefvinnor Oxenstjerna, en
fröken Banér och andra förnäma drogo försorg
om hennes svepning och lade henne med egna
händer i kistan; prester buro henne till 
grafven. Jordfästningen skedde i Storkyrkan 
d. 23 Juni 1701.

Tre år derefter, då Bergius fann att förtalet 
ännu icke hade tystnat, utgaf han sin makas
lefvernesbeskrifning. Den förtjenar att läsas i
sin helhet. Den är dock numera sällsynt; men
är till sitt hufvudsakliga innehåll, äfven med 
några tillägg, upptagen i det "Minne af Christiana
Juliana Oxenstjerna", som sedermera blifvit 
utgifvet.

<b>Oxenstjerna, Elisabeth,</b> dotter af riksrådet
och ståthållaren på Narwa slott Christian O.,
följde prinsessan Anna till Polen, der hon 1601
vistades, men återkom sedan och blef 1616 gift
med öfversten Conrad Reinholdsson Yxkull, med
hvilken hon under sin resa från Polen i 
hemlighet förlofvade sig i Liffland, och på Steninge,
utan sin giftomans och slägts samtycke, 
sammanvigdes af en suspenderad prest, hvadan 
giftermålet, på sedermera rikskansleren Axel 
Oxenstjernas och Carl Oxenstjernas begäran, af 
erkebiskopen Petrus Kenicius och Upsala 
domkapitel förklarades ogildt, intill dess hennes man
försonat sig med slägten och församlingen, då
ordentlig vigsel borde förrättas, hvilket ock 
sedermera skedde.

<b>Oxenstjerna, Elisabeth,</b> dotter af 
generalguvernören Erik O., om hvilken ett rykte 
utspred att han skulle gifta sig med drottning
Christina. Hon föddes 1655 och blef 1673 gift
med riksrådet Gustaf Adolf De la Gardie; hon
var då hoffröken hos drottning Hedvig Eleonora.
År 1720 testamenterade hon, till stipendier åt
studerande vid Upsala Akademi, ett kapital af
3000 rdr, innestående i Wickhus' säteri. Hon
afled året derpå.

<b>Oxenstjerna, Eva Magdalena,</b> dotter af 
kanslipresidenten Bengt O., föddes 1671 på 
Lindholmen i Westergötland. Den 23 Mars 1690 blef
hon gift med den namnkunnige fältmarskalken
Magnus Stenbock. Bröllopet firades i de 
kungligas närvaro. Redan d. 5 April reste Stenbock med
sin maka till Frankrike, der han som major vid
Bjelkiska regementet d. 1 Juli med stor heder
deltog i slaget vid Fleury. Efter hennes mans
fångenskap 1714 i Tönningen, se vi henne hos
konung Carl XII göra ansökning om: 1:o Att ej
sätta tro till förklenliga rykten om hennes man,
förr än han fått förklara sig. 2:o Beder hon
om mannens utlösning ur hans barbariska 
fängelse. 3:o Om dokumenters tillbakaskaffande,
som på ett falskt sätt kommit i danskarnes 
händer. 4:o Begär hon penningar att dermed 
utlösa sin mans kläder, som hon under 
fångenskapen måst pantsätta. 5:o Att mannen skulle få
åtnjuta fältmarskalks lön, som han blifvit lofvad,
men hvaraf han ej fått en skilling; (med flera
billiga önskningar). Stenbock dog i fängelset i
danska fästningen Fredrikshamn 1717. -- Hans
maka, Eva Magdalena, förkrossad och förgråten,
dog 1722. Dottern <i>Ulrika Magdalena,</i> gift 
<i>Wachtmeister,</i> dog, 10 månader efter sitt giftermål, 1715,
vid 24 års ålder, af sorg öfver faderns hårda
fångenskap. -- Makarne Stenbocks stoft hvila i
Upsala domkyrka.

Då konung Gustaf IV Adolf en gång var i
Helsingborg framkom en fjesk ibland borgerskapet 
med det förslaget att ett monument skulle i
staden uppsättas till minne af H. Majestäts 
besök. Det afslogs af konungen, som deremot 
föreslog Helsingborgs-boerna att uppsätta ett sådant
åt minnet af Magnus Stenbock och den seger
han utanför staden vunnit. En fond var redan
samlad, och tillväxte sedermera, utan att 
användas till sin bestämmelse. Deremot framkom den
gamla idén om hofsmicker ännu en gång vid
konung Carl XIV:s besök i staden. Äfven han
afböjde den olämpliga hyllningen. Emellertid 
afhöres icke ännu en användning af denna 
försmådda fond.

<b>Oxenstjerna, Gustafva Juliana,</b> dotter af 
riksrådet Gustaf O., blef 1669 gift med 
öfverståthållaren i Stockholm Christoffer Gyllenstjerna.
Vid detta giftermål skref den beryktade Lasse
Lucidor en bröllopsskrift, med titel: "Gilljareqval", 
som ansågs vara så oanständig, att författaren 
insattes i fängelse. Hon dog 1675. -- Dottern,

<b>Oxenstjerna, Maria Gustafva,</b> som dog 1737,
räknas bland Sveriges lärda fruntimmer och har
öfversatt Flavii Josephi "Judiska Historia" på
svenska.
<b>P.</b>

<b>Pallavicini, Regina Margaretha,</b> härstammade
från en förnäm italiensk ätt, af hvilken en
afkomling var doge i Genua, flera af samma ätt
voro kardinaler, hertigar, generaler m. m. De
utgrenade sig sedan i England och Frankrike, från
hvilket sistnämnda land den svenska grenen lär
hafva under Ludvig XIV:s tid hitkommit, enligt
Biografiskt Lexikon; men enligt Anreps Ättartaflor
var fadern en genuesik adelsman, Jacopo
Pallavicini, som för religionsförföljelse flyktade från sitt
fädernesland, blef handlande i Stockholm och gift
med Magdalena Toutin. Regina blef 1740 gift
med prosten och theol. doktorn Axel Johan
Lindblom, som dog 1797 och var den siste prestman
i riket, som brukade långt skägg. Hon dog 1793,
vid 80 års ålder, sedan hon varit blind i elfva
år. Hon ligger begrafven i Odensvi kyrka,
bredvid sin man. Af hennes tvänne söner blef den
ene, <i>Jakob Axel</i>, erkebiskop, den andre, <i>Lars
Axel</i>, lagman och adlad.

<b>Papegoja, Elisabeth,</b> var dotter af
ryttmästaren vid Adelsfanan Brynte P. Om fröken
Elisabeth veta vi ej annat märkligt, än hennes något
besynnerliga, men dock adliga namn, samt att
hon blef 101 år gammal, ty hon var född 1673
och dog 1774, och den sista af adliga ätten
Papegoja.

<b>Parr, Margaretha Hedvig von,</b> dotter af
churbrandenburgska öfversten Dominicius von P. och
Christina Björnram. Då hennes far dog, kom hon
med sin moder till Sverige, innan hon ännu var
ett år gammal, och blef härstädes uppfostrad.
Hon föddes 1620 i Schlesien, blef först gift med
öfversten för ett tyskt regemente i svensk sold
Daniel Ouvris, som dog 1652; sedermera blef
hon, 1656, i Marck-Brandenburg gift med
fältmarskalken, friherre Simon Grundel Helmfeldt.
År 1681 blef hon hofmästarinna för prinsessan
Hedvig Sofia, men lemnade denna befattning året
derpå och dog 1686 i Stockholm. -- Den 3
November 1683 testamenterade hon 20,000 riksdaler,
hvaraf 2000 till Wadstena krigsmanshus, 1000 till
hospitalet vid S:t Jakobs kyrka i Stockholm samt
17,000 till stipendier vid Upsala universitet. Dessa
stipendier kallas de Helmfeldtska och förvaltas
af Sockholms magistrat. Vidare gaf hon 6000
daler kopparmynt till underhåll af sin familjgraf
i S:t Nikolai kyrka i Stockholm. Till dessa
20,000 riksdalers kapital voro anslagna ett hus
vid Drottninggatan, de holländska strögodsen, och
hvad som sedan felades, skulle fyllas af hennes
fordringar. Huru intresset och inkomsterna af
detta testamente vederbörligen skola förvaltas,
föreskrifves i ett af konungen utfärdadt
reglemente, dateradt högqvarteret i Ruvitz den 23
Mars 1705.

<b>Pasch, Ulrika Fredrika,</b> dotter af
porträttmålaren Lorentz P. d. ä. och syster till Lorentz
P. d. y., hvilken målat de flesta porträtter af
landtmarskalkarne på Riddarhuset. Hon föddes
d. 10 Juli 1735, hade utmärkta anlag för
målarekonsten och skulle kanske, under lyckligare
omständigheter, deri gått ganska långt, men
hennes faders behof tvungo henne att egna sin flit
åt deras afhjelpande, och efter hans död slöt
hon sig såsom en moderlig vän till sin yngre
syster, hvars ledarinna hon blef, dervid biträdd
af sin just då till fäderneslandet återkomne
äldre broder. Så lefde dessa tre syskon i endrägt
och kärlek tillsammans i ett hus i 30 år. De
biträdde och understödde hvarandra icke blott i
fyllandet af de materiella behofven, utan äfven i
dem som deras talang medförde. De råd,
upplysningar och rättelser Ulrika erhöll genom
broderns högre förmåga och insigter, vedergällde
hon derigenom, att hon på hans porträtter
fullbordade utarbetandet af de många spetsar,
broderier och andra prydnader, som tillhörde den
tidens drägt, men hvilket enformiga
handtverksarbete måste förefalla den genialiske konstnären
tröttsamt. Hon, den milda och anspråkslösa,
förlorade deremot icke tålamodet, lika litet som
hon förlorade det glada lynnet, ehuru dess
tillräcklighet ofta pröfvades. Tack vare hennes 
outtröttliga ansträngningar, klokhet och omtanke,
ljusnade utsigterna allt mer och mer, och hon
njöt den glädjen, att ej blott kunna förskaffa sina
syskon många af de små njutningar och
beqvämligheter, som öka lifvets trefnad, utan äfven att
kunna lätta främmande menniskors lidande och
nöd, hvarvid hon likväl sorgfälligt dolde , den
hand, ifrån hvilken hjelpen kom. Ständigt lika
arbetsam, kunde hvarken hennes höga rykte
eller hennes älskade broders råd förmå henne att
höja det måttliga priset på sina arbeten. Denna
hennes blygsamhet hindrade likväl icke verlden
från att erkänna hennes konstnärsrang, och ehuru
hon ej kunde erhålla den pension af staten, som
för henne söktes, men öfver hvilket missöde hon
aldrig beklagade sig, åtnjöt hon likväl den
utmärkelsen, att år 1773 kallas till ledamot af
Målare-Akademien. Hon dog d. 2 April 1796,
och hennes syster, för hvilken hon varit allt,
följde henne några veckor derefter i grafven.

<b>Pauli, Barbara,</b> en modehandlerska, som på
1770-talet fick kongl. tillstånd att i Stockholm
inrätta ett så kalladt <i>Temple du Gout</i>, i
nuvarande stadens Brandförsäkringsverks hus vid
Mynt-torget, der hon egde att tillverka och
försälja allehanda fruntimmers-grannlåt och
hufvudbonader; äfven fick hon rättighet att hvar
tredje månad införskrifva och förtulla franska
modeller.

<b>Pedersdotter, Helena,</b> skall ha varit en
hederlig fru, som 1320 skänkte Rudhaskogen, i norra
ändan af Råda socken, till Riseberga kloster.

<b>Pedersdotter, Ida, af Gladsaxe,</b> Bland de
många, som under katholska tiden med donationer
till kyrkor ville förskaffa sig hvilorum derstädes
och årsbegängelser, finna vi äfven denna fru.
Hon stiftade år 1395 ett altare i Lunds
domkyrka, till Guds och Maria Magdalenas heder,
till hvilket hon anslog några landtegendomar.
Vid detta altare skulle hvardagsmessa hållas,
nemligen söndagen om den Heliga Treenigheten
tisdagen om Maria Magdalena, onsdagen om S:t
Nicolaus, hvarannan thorsdag om S:t Laurentius
och aposteln Petrus, fredagen om det Heliga
Korset, lördagen om Jungfru Maria, och i hvarje
messa en åminnelse för hennes egen, hennes
föräldrars och alla kristnas själar. -- År 1398 fick
samma domkyrka ett nytt högaltare, till hvars
betalning den rika fru Ida Pedersdotter af
Gladsaxe testamenterade 10 mark silfver.

<b>Pehrsdotter, Brita,</b> Anders Olssons hustru,
ifrån byn Mohren i Avesta socken, om 32 år,
kom d. 18 Maj 1743 gående på elfbron, då
densamma, i följd af den ovanliga vårfloden, till en
tredjedel remnade i stycken. Ingen menniska
kunde undsätta henne, utan blef hon af den
häftiga floden, tillika med några brospillror, i hast
förd utföre de väldiga forssarne, hvarför hon af
alla, som bevittnade denna affärd, ansågs
förlorad; men efter en stund blef hon likväl lefvande
förd till land, långt nedom bruket, ock återkom
samma dag oskadd till de sina, hvaröfver
sedermera i Avesta kyrka blef hållen tacksägelse. --
Hon lefde ännu 1757, enligt Hülphers' uppgift.

<b>Pehrsdotter, Christina,</b> dog som enka d. 2 Juli
1769 i Sambo i Norjeby socken vid Ystad, 96
år gammal. Då hon fyllt 69 år, blef hon blind,
sedan hon en morgon med god och klar syn
uppstått. Hon brukade åtskilliga botemedel, men
utan verkan; slutligen, efter 16 års blindhet, fick
hon synen lika hastigt igen som hon den
förlorat, sedan hon på flera år ej brukat något
läkemedel, och hade sedan god syn och hörsel till
sin död.

<b>Pehrsdotter, Eva.</b> Sedan
landshöfdinge-embetet i Norrbottens län, med öfverlemnande af
vederbörande kronolänsmans i ämnet afgifna
rapport, hemställt att någon lämplig belöning måtte
tilldelas backstugusittaren Isak Wapens i
Juonengi hustru, Eva Pehrsdotter, som i September
månad 1861 vid förolyckandet i Kattilakoski fors
i Torneå elf af en båt med deri befintliga fyra
personer, af hvilka den ene genast vid
olyckstillfället omkom, lyckats att genom sällsynt
rådighet och sjelfuppoffring samt under fara för
eget lif med tillhjelp af en bräcklig farkost rädda
de tre återstående, har Kongl. Maj:t under den
29 November samma år funnit godt att, jemte
betygande af sitt välbehag öfver hustru Eva
Pehrsdotters omförmälda, om menniskokärlek och
sinnesnärvaro vittnande handling, tillägga henne,
hvilken, enligt handlingarne bifogadt prestbetyg,
befinner sig i knappa omständigheter, en
penningbelöning af -- femtio rdr rmt, för trenne lif.

<b>Pehrsdotter, Karin,</b> vanligen kallad <b>Bång-
Karin,</b> var en piga, hvilken, i början af 
1770-talet gjorde mycket uppseende i Stockholm
genom sina predikningar, dem hon isynnerhet höll
på Södermalm. Både Konsistorium och
Kollegium Medicum höllo undersökningar om henne,
men man kom slutligen till den öfvertygelse, att
hon var en nervsvag person, som hörde under
läkarnes behandling, hvarför hon också intogs
till vård på lazarettet.

<b>Pehrsdotter, Margaretha.</b> Såsom ett slags
tidsbild införa vi här en skildring, som
kyrkoherden Christen Gersonius i Womb i Skåne uti
Augusti 1729 ingaf till domkapitlet i Lund,
öfver Margaretha Pehrsdotter, som ansågs besatt,
och de andebesvärjelser han deremot vidtog.
Gersonius hade anseende för kunskaper, men var
ofelbart en mer än vanligt enfaldig man, äfven
om man afräknar hvad som bör skrifvas på
tidehvarfvets räkning. Han skref till domkapitlet,
att han någon tid förut blifvit kallad till
qvinspersonen Margaretha Pehrsdotter i Womb, som
var besatt af en ond ande. Då G. ditkom,
inträdde en så gräslig paroxysm, "att alla månde
säga: obstupui, steteruntque comæ et vox
faucibus hæsit"; men G. "grep derefter den onda
andan med resolution an och fick styrka af Gud,
att då han packade och tråtsade ett, påckade
G. deremot, men begge påckade med stor ifver
och hetsighet"; G. jemte klockaren sjöng
psalmer och läste böner, hvarigenom anden efter ett
par timmar blef "så försvagad", att han ej
längre kunde vara i stugan. G. anmärker att
anden, som talade genom Margarethas mun, alltid
talade "slätbomål". (Hon var från Skanör.) Vid
andra tillfällen fördref G. också med bön och
sång den onde anden, som visade sig i skepnad
af en katt, en ekorrsvans, en mask, en loppa
o. s. v., samt slutligen "drefs genom många
præcautioner ut genom en springa på fönstret i
fullkomlig djeflagestalt med klöfvar och horn m. m.,
pipande jemmerligen", hvilket allt Margaretha
tydligen såg och hörde, men ingen annan
förnam deraf det ringaste. -- Mot slutet af år 1729
inberättade G., att samma qvinsperson blifvit
alldeles fri från den onde andens välde och att hon
flera nätter, i vaket tillstånd, haft besök af Gud
sjelf, som visat sig "något större än Gersonius,
klädd i kostelig klädnad, behagelig och täck i
ansigte och hela lekamen"; stolen knarrade, då
han der satte sig, och kammaren blef så ljus
som om hela himmelen varit derinne; han hade
sagt att "den onde anden eller Elfven skulle stå
bunden på Weberöds gata en behaglig tid
verlden till varning", samt slutligen yttrat: "nu går
jag till prestgården och ser om din prestfar".
Den gode pastorn fann sig tydligen smickrad
häraf, äfvensom deraf att den onde anden sagt,
att G. var "en djuper man".

<b>Pehrsson, Eva,</b> hustru åt Mats P. på
Efritsgården i Stora Kopparbergs socken, lefde 1624.
Enligt Hülphers var Mats Pehrsson en betydande
bergsman. Han beklagade sig en gång för
hustrun öfver en Gefle-bo, Olof Gamal, som alltid
gjorde honom förtret, då hon rådde mannen att
hugga yxen i sin ovän, som också skedde, då de
möttes vid Blankstöten. Den tiden undsluppo
mandråpare med böter, men 2 år derefter utkom
konungens befallning, att de, som på 4 år hade
bedrifvit dråp, skulle mista lifvet, fast de redan
pliktat derför. Grannarne ville då lägga sig ut
för Mats, men hustrun satte sig deremot,
hvarför han måste lida sitt straff. Hon köpte då
det svärd, som sedermera satt på rådstugan i
Falun, och ett rödt kläde, hvarpå han skulle
halshuggas och hvilket han bad att det sedan
skulle gifvas åt en fattig enka; men Eva gjorde
sig deraf en kjortel. Öfver honom sattes sedan
en tafla i gamla kyrkan, inom vapenhusdörren.

<b>Petersen, Em.</b> Om den vid 77 års ålder i
början af år 1859 aflidna enkefru Em. Petersen,
stiftarinna af Kårda arbetsinrättning, meddelar
Jönköpingsbladet: Fru Petersen, hvars familjnamn
var Eckhardt, var född i Berlin och blef, helt
ung, gift med en herr Petersen, son af en bland
Hamburgs förnämste köpmän, senator Petersen.
Då Hamburg belägrades af fransmännen, flyttade
herr och fru Petersen öfver till Sverige och
inköpte Herrestads gods i närheten af Wernamo
köping. Kort derefter förlorade de båda
makarne hela den betydliga förmögenhet de
qvarlemnat i Hamburg. År 1835 afled herr Petersen,
och kort derefter kom ett svårt missväxtår,
hvarigenom nöden blef mycket stor der i orten. Fru
Petersen stiftade då 1838 Kårda arbetsförening,
som icke allenast skaffade den fattiga
befolkningen arbete, utan äfven kläder och föda. Denna
förenings verksamhet har sedermera sträckt sig
till 7 socknar. Omkring 7000 alnar väfnader,
hufvudsakligen vadmal, tillverkades årligen.
Betydliga beställningar hafva ständigt ingått, såsom
af den kongl, familjen, som årligen beställt för
nära 2000 rdr, samt från flera andra för
inrättningen nitälskande personer. Milda gåfvor hafva
influtit från England, Skottland, Irland, Tyskland
och Danmark samt från flera orter inom
fäderneslandet. Jemte arbetsföreningen inrättades
äfven en räddningsskola, hvari en mängd fattiga
barn erhöllo kristlig undervisning och vård,
hvarjemte understöd i penningar, matvaror och
kläder lemnades åt de mest behöfvande. Ehuru
denna räddningsanstalt på långt när icke
disponerar öfver så betydliga kapitaler som vissa andra
prunkande räddningsinstitut, torde dock
Herrestads anspråkslösa räddningsskola hafva uträttat
vida mer godt och spridt välsignelse i långt större
kretsar än dessa.

<b>Peterséns, Johanna Maria af,</b> dotter af
direktören vid Ostindiska Kompaniet Herman
Lorentsson af P., blef 1777 gift med general-löjtnanten
Hugo Wilhelm Hamilton, och dog 1838, 78 år
gammal. Hon var statsfru hos drottningen och
skänkte 3000 rdr rmt till Serafimer-lazarettet i
Stockholm.

<b>Petersens, Lovisa Charlotta,</b> dotter af
kanslisten i Utrikes-expeditionen Joh. Abr. af P.,
som blef adlad 1770. Hon föddes 1767, och blef
1788 gift med den namnkunnige prosten i Sala,
grefve Fredrik Bogislaus v. Schwerin, med
hvilken hon hade 9 barn. Grefvinnan Schwerin var
en af tidens förnämsta skönheter, och då hon
första gången presenterades på hofvet, berättas
det att drottning Lovisa Ulrika helt bestört
utropat: "Min Gud, hvad ni är vacker, min fröken!"
Många unga hjertan satte hon i brand, och ännu
i äldre år bibehöll sig hennes fägring. Hennes
äktenskap var lyckligt. År 1839 afled hon vid
72 års ålder. En hennes son stupade, 16-årig,
i norra Finland, vid Oravais eller Himango. En
annan lefver ännu, 1866.

<b>Petri, Christina.</b> Hennes faders namn känna
vi ej, men att hon var af god börd är bekant.
Hon blef gift med den namnkunnige Olaus Petri,
den förste lutherska pastorn i Storkyrkoförsamlingen, 
som utstod så många förföljelser och öden.
Förbittringen mot mäster Oluf steg än ytterligare, 
då han 1525, på söndagen Sexagesima,
gifte sig med Christina, vid hvilket tillfälle
messan för första gången sjöngs på svenska.
Biskop Brask, som med djupt bekymmer såg huru
katholska kyrkan alltmera undergräfdes, skref ett
allvarligt bref till konung Gustaf I, hvaruti han
beskyller honom att, emot påfvens lag, hafva
tilllåtit detta giftermål, hvilket han förklarade vara
ej något rätt äktenskap, utan i bann efter
kyrkolagen. Konungen svarade, att han icke visste
utaf detta äktenskap, emedan han då var i
Upsala, men att han, efter erhållandet af biskopens
bref, kallat till sig Olaus, som förklarat att han
med Guds lag ville försvara sig, och frågat, om
icke Guds lag skulle gå före menniskolag.
Äfvenså tycktes det konungen underligt vara, att
äktenskapet, som Gud icke förbjudit, skulle
beläggas med bann, då deremot "bland eder 
Kjyrkones personer, som lefva i -- -- -- och andra
flere slemheter, der Gud hafver förbudit, ähr man
intet i bann före efter Påfvens lagh". Detta
äktenskap, ett bland de första, om ej det
aldraförsta, som någon prest i Sverige ingick efter
luthersk ritus, välsignades med en dotter,
<i>Elisabeth</i>, gift med en Ericus Petri i Stockholm, och
en son, <i>Reginaldus</i>, som 1550 blef promoverad
till philos. magister i Tyskland.

<b>Petrini, Hilda Catharina.</b> En statistisk och
social märkvärdighet, utom hvad hon är för sin
egen person. Hon är den första utlärda qvinliga
handtverksmästare i Sverige. Det är likväl icke
såsom handtverkare hon fått rättigheten att drifva
yrke, utan är det under rubriken af fabriks
bedrifvande. Hon hade ordentligt låtit inskrifva
sig, år 1858, såsom elev (lärpojke borde man
kalla det) hos den utmärkte kronometerfabrikören 
Söderberg här i Stockholm. Lyckligtvis
undslippa vi att tala om hennes bortgång, enär hon
ännu lefver med strålande helsa. Om hennes
ålder är det väl också olämpligt att forska. Om
unga och vackra fruntimmers år talar man icke,
äfven då de sjelfva icke äro förbehållsamma i
det afseendet. Men en rättelse hafva vi likväl
deri, att hon officielt förklarades vara för ung,
år 1862, att börja drifva yrke såsom
handtverksmästare, hvarför hennes moder måste hjelpa
saken med att ingifva en ansökning om att få drifva
urfabriks-rörelse, hvilket icke enligt lagen kunde
förnekas henne, oaktadt hon aldrig fört en fil
med sin hand. Det blef således i verkligheten
dottern som uppsatte och skötte sin verkstad
(Göthgatan N:o 20), som redan hunnit vinna
allmänhetens förtroende, så att yrket nu drifves
med full kraft. Besynnerligt nog mötte hon
mycket motstånd hos det fordna embetet, och
följden deraf blef hvad vi här ofvan sagt i afseende
på moderns mellankomst. Sjelf har hon under
tiden utlärt en annan ung flicka, en mamsell
Silén, som på gesälls-betyg från mamsell Petrini
blifvit urmakare i Hedemora. Denna del af den
fordrade qvinliga "emancipationen" är fullkomligt 
behörig, äfvensom i allmänhet qvinnan bör
tillkomma rättighet att i alla vägar söka sin
verksamhet, vare sig blott för utkomsten eller för
högre syften, enär hennes intelligens väl icke i
någon grad understiger mannens, helst i allt som
fordrar en praktisk tillämpning. Blir det också
fråga om ett högre studium, så må det vara henne
lika fritt, om hennes håg och fallenheter ligga
deråt. Men en öfverdrift synes vara på väg att
göra sig gällande, så att qvinnan skall genom
samhällsinstitutionerna ledas till manliga
functioner -- likasom det icke ändock vore en
dualism i denna del af skapelsen, hvarifrån
undantagen äro tillfälliga och såsom sådana böra
betraktas. Hvad som fordrar noggrannhet, 
detaljutförande och ordningssinne, det synes i hvarje
branche vara för qvinnan företrädesvis lämpligt;
och i dessa afseenden lärer väl emancipationen
finna sin rätta rigtning. Ett skarpt förstånd och
öfriga intelligenta egenskaper gagna naturligtvis
lika mycket ehvar det påkallas till användning,
vare sig i en urfabrik eller den högsta
vetenskaplighet.

Huru länge ett ungt och särdeles älskvärdt
fruntimmer trifves vid sin sjelfständiga <i>ensamhet</i>
har man svårt att säga. Ännu likväl sköter Hilda
Petrini sjelf sin verkstad med dervarande
gesäller af män och fruntimmer, samt biträdd af en
syster, som synes lika väl qvalificerad för
affärssidan, som mästaren för den tekniska delen
deraf. Man bör hoppas att detta så synnerligen
lyckade exempel må leda till god efterföljd.

<b>Philippa.</b> Då det blir fråga om de ädlaste
och förträffligaste qvinnor, som någonsin burit
spira och purpurmantel, är Philippa, konung
Erik XIII:s gemål, säkerligen en bland de mest
framstående. Och likväl är hon i allmänhet så
föga känd och så litet omtalad bland Sveriges
drottningar, och ingen kan med skäl säga, att
hennes namn lefver på <i>folkets</i> läppar, ett
förhållande som gör föga heder åt svenska nationen.

Emellertid är det dock en och annan som
känner och uppskattar denna förträffliga
drottnings förtjenster; och så länge svensk häfd
finnes och svenskt tungomål talas skall Philippas
minne icke helt och hållet utdö.

Philippa var dotter af konung Henrik IV i
England och förmäldes helt ung, 1406, med Erik
af Pommern, eller, såsom han i Sverige kallades,
Erik XIII, Margarethas systerson, medregent och
sedan efterträdare, en man, lika litet värd att
ega, som i stånd att uppskatta, en sådan qvinna.
Också var deras äktenskap långt ifrån lyckligt,
ehuru Philippa städse mot Erik betedde sig
såsom den personifierade fördragsamheten. Lika
litet hade hon, som andra furstinnor, fått <i>välja</i>
den make, med hvilken hon skulle vandra genom
lifvet; men hon <i>fördrog</i> den henne påtrugade,
ehuru hon aldrig kunde <i>älska</i> honom; ty en
qvinna, sådan som Philippa, älskar ingalunda
den hon ej kan högakta.

Att Erik ej var värd någon <i>högaktning</i> veta
vi, ej heller gjorde han sig besvär med att söka
vinna sin unga gemåls <i>kärlek</i>. I början tycktes
hon dock ega något inflytande öfver honom; men
detta försvann snart, dels till följd af Eriks eget
lättsinne, dels genom elaka rådgifvare, som icke
tålde att drottningen fick något insteg, hvarvid
<i>deras</i> onda anslag möjligen kunde gå om intet.
<i>När</i> emellertid Philippa någon gång vann gehör
hos konungen, eller rättare, lyckades beveka
honom till att lyssna på hvad hon sade, var det
alltid till fromma för någon olycklig, för att
befrämja något godt och allmännyttigt, eller för att
mildra någon hård dom, som hon använde sitt
inflytande. -- Det var dock, såsom redan är
nämndt, högst sällan som Erik lyssnade till denna
mildrande röst.

Philippa var ovanligt liten till växten, men
särdeles proportionerlig och välbildad. Hennes
ansigte var skönt; hyn var fin och genomskinlig,
såsom Albions döttrar vanligtvis hafva den.

Men om Erik stundom klandrade Philippas
litenhet, så fick han emellertid vid alla tillfällen
erfara, att inom denna <i>lilla</i> gestalt bodde en stor
själ, större än hos mången med kolossala
dimensioner; ty det är icke ett stort utrymme i
kroppsformer, som den odödliga anden behöfver.
Philippa var beundransvärdt klok och förutseende,
ståndaktig och själsstark, samt tilltagsen och
rådig, mer än man skulle tilltrott denna lilla fina,
till utseendet så blyga och för öfrigt så sannt
qvinliga drottning. Under hennes gemåls olyckliga 
krig med Holstein, detta krig som förstörde
både folk och land och som genom sin orättvisa
anledning fläckade hans ära, hade drottningen
vård om rikets inre styrelse; ty <i>så</i> mycket insåg
dock Erik hennes värde, att han i nödens stund
var glad att ega henne och kunna draga fördel
af hennes ovanliga duglighet. Då missnöjet i
Sverige hade stigit till sin högsta höjd reste
Philippa hitöfver, för att söka lugna sinnena och
om möjligt ställa allt till rätta. Hennes
älskvärdhet tillvann henne allas hjertan, och de
svenska riksråden, med hvilka hon hade täta och
långa sammankomster, nedtystade för hennes skull
mycket af det högljudda knot, som eljest var på
väg att utbrista.

En gång föll det Erik in att vara gudlig,
och han företog då en färd till den heliga
grafven, derifrån han ej förrän efter tvänne års
förlopp återkom. Under hela denna tid skötte
Philippa regeringen, i egenskap af riksföreståndarinna, 
och gjorde det till allas belåtenhet.

En bland de uslaste af Eriks handlingar var
den, då han genom ett underhaltigt mynt bedrog
sina undersåter och såmedelst undergräfde både
allmänt och enskildt välstånd. Derigenom
afstannade med ens all handel med hansestäderna
och en allmän undergång var förhanden, då
Philippa, lika rådig som god, lät skaffa ett nytt,
fullgiltigt mynt och öfverenskom med
hanseaterna om en fortsatt handel på Sverige, så att
lif och rörelse återkommo i den nyss till döden
dömda statskroppens halfstelnade ådror.

Öfverallt räckte Philippas välgörenhet till
och outtröttlig var hon i sin omsorg om de
nödställda och hjelpbehöfvande. -- Då de svenska
stridsmännen, ryckta från hem och anhöriga,
nödgats gifva lif och lemmar till pris åt den
främmande, snart sagdt <i>fiendtliga</i>, staten -- ty så,
nästan, betraktade svenskarne Danmark, och hade
ej heller skäl till annat -- då konungen, glömsk
af både pligter och mensklighet, lemnade dessa
krigare till pris åt ett namnlöst elände, der de,
af stormen drifna mot Barsebäcks och Saltholmens 
klippor, voro nära att förgås af hunger,
köld och nakenhet -- var det Philippa, som, vid
underrättelsen derom, skyndade att undsätta dem
och skaffa dem hvad de behöfde. Det var henne
de hade att tacka för sin räddning, dessa arma,
som svärdet sparat; det var henne de tusenfaldt
välsignade för att många ibland dem fingo återse
fosterland och anhöriga, efter sina lidanden i
ett krig, så rikt på fasor, så fattigt på ära.

En annan gång var konung Erik invecklad
i krig med hansestäderna, hvilka då med en flotta
af ej mindre än 260 fartyg anföllo Köpenhamn.
-- Hvad gjorde han då, den vanligtvis så
sjelfbelåtne och stortalige monarken? -- Gick han
att strida för land och hufvudstad, beredd att
segra eller dö? -- Nej, han begaf sig på väg
till Sorö kloster, der han gömde sig väl
undan för både fiender och vänner, så länge striden
varade.

Hvad gjorde deremot Philippa? Månne hon
också flydde undan den öfverhängande faran? --
Det hade varit mera förlåtligt af henne, såsom
qvinna; men hon stannade qvar, i beslut att dela
lika öde med det henne tillgifna folket.

Det var en förfärlig tid. Staden var hårdt
belägrad, och hunger, modlöshet och allt slags
elände tycktes hafva hopat sig till de arma
köpenhamnarnes förderf. Man var redan öfverens
om att gifva sig, på nåd och onåd.

"Nej!" sade drottningen till sig sjelf, "detta
får icke ske. Försökom det yttersta!... Värre
än nu kan det dock icke bli."

Sagdt, och hon klädde sig i harnesk och
hjelm, tog ett svärd i sin späda hand och begaf
sig ut bland det försagda folket, som vid denna
syn stod stumt af förvåning.

"Mina vänner!" sade hon till dem som hade
samlat sig omkring henne. "Ännu är icke allt
förloradt; ännu kunnen I försöka att strida med
framgång, eller dö med ära. Ingen hopplöshet,
der det gäller att ha förtroende till Guds hjelp
och egna krafter! Upp, ännu en gång, till strid
för makar och barn, hem och härd!"
Då männerna hörde dessa ord från de
friska rosenläpparne af Philippa, hvars sköna
ansigte i denna stund syntes förklaradt af en
öfverjordisk glans, blefvo de liksom inspirerade.
Ett öfvermenskligt mod lifvade dem och den
urgamla kärleken till fosterlandet, hvarom
drottningen erinrat dem, upplågade åter. De grepo
till sina vapen, gjorde underverk af tapperhet
och lyckades, mot all förmodan, att besegra och
förjaga fienden, dervid dock anlitande slugheten
och eftertanken, lika mycket som ihärdigheten
och tapperheten. Hanseaterna seglade slutligen
bort med sin flotta, efter mycken manspillan; --
Köpenhamn var räddadt.

Drottningen tillställde en stor fest, för att
fira den så lyckligt vunna segern, och midt
under detta glädjetumult syntes åter konungen.
Den fege hade nu framkrupit ur sitt gömställe,
för att dela frukterna af segern, der han ej
delat faror och strid. -- Äran kunde han dock icke
få dela -- den tillhörde helt och hållet hans ädla
gemål, hvars namn, under förnyade loford och
välsignelser, uttalades af tusentals röster.

Modig vorden genom detta första, så väl
lyckade försök, beslöt Philippa att med ens göra
slut på det svåra kriget. Utan att derom låta
tillspörja sin gemål, som nu åter var frånvarande,
lät hon, på bekostnad af sin enskilda kassa,
utrusta och bemanna 75 fartyg, och sände dem ut
att kufva de öfvermodiga hanseaterna, såsom hon
hoppades. Flottan lade sig utanför Stralsund
och företaget syntes i början hafva all framgång,
ty staden led mycket af danskarnes anfall och
den på redden liggande hanseatiska flottan gick
upp i lågor. Philippa hoppades att snart få se
sina skepp återkomma, efter en fullkomlig seger.

Öfver elementerna förmår dock ingen segra.
Menniskan kan visserligen till en viss grad
beherrska dem; men de vreda naturandarne slita
sig dock stundom lösa och taga sin skada igen
under fördubbladt raseri. -- Så uppstod ock nu
en storm, som dels skingrade danska flottans
skepp och dels dref dem åt ett alldeles motsatt
håll, hvarest de sedan uppehöllos af vidriga
vindar. Under tiden hann fienden samla sin styrka;
den öfverföll danskarne, som blefvo slagne och
med möda räddade sig, efter att hafva förlorat
femton fartyg.

Fastän denna förlust visserligen var
betydlig, tyckte dock mången att den borde anses
ringa, mot räddningen af Köpenhamn året förut.
Men så tänkte ej den lågsinnade konung Erik,
som nu tyckte sig hafva funnit en giltig
anledning att öfver sin ädla gemål utösa sin vredes
skålar, sedan han länge afundats henne de
förenade folkens kärlek. Han icke allenast öfverföll
henne med grofva ord, utan äfven med hugg och
slag, såsom historien säger, hur otroligt det än låter.

Nu var Philippas tålamod uttömdt och hennes 
beslut fattadt. Ingen dag längre ville hon
qvarstanna hos en man, som så illa lönade
hennes dygder. Med lugn värdighet och utan något
utbrott af vrede sade drottningen honom sitt
beslut att för alltid nedstiga från thronen, hvars
glans och herrlighet skänkt henne så föga
glädje, att öfvergifva en verld, vid hvars jämmer
och buller hon redan för längesedan tröttnat,
och att som nunna ingå i Wadstena kloster. --
Erik gjorde i början spe af hennes tal och ville
icke tro att det var allvar. Men, då han
ändtligen öfvertygades om att så var, öfverföll honom
en för sen ånger och han började bestorma sin
gemål med böner, knäfall och tårar, hvilka dock
förblefvo fåfängt spillda, som på en klippa.
Philippa framhärdade i sitt beslut och var snart på
väg till Wadstena.

Det gick såsom mången hade förutspått.
Med Philippa var Eriks skyddsengel borta och
han rusade mot sitt fall. Sedan han låtit fira
en stor <i>offerfest</i>, som han kallade det, till sin
gemåls minne, glömde han henne snart för
hennes vackra kammarjungfru Cecilia. -- Såsom
konung var hans roll också snart utspelad. Han
blef fördrifven från sina tre riken och nödgades
återvända till sitt fädernesland Pommern, der
han dog i förakt, nästan i fattigdom.

Men Philippa hade i Wadstena tagit slöjan.
Endast några månader öfverlefde hon dock det
förfärliga uppträdet mellan henne och Erik,
hvaraf följderna påstås hafva förorsakat henne en
svår sjukdom. Saknad, sörjd och välsignad af
alla tillslöt hon år 1430 i den stilla fristaden
sina trötta ögon, ännu ung till åren, och ändå --
så lefnadstrött, så mätt på verlden! Derifrån
strålar hennes minne genom tidehvarfven, krönt
af den sanna dygdens helgongloria.
<b>Pieta,</b> jungfru, omtalas hafva varit med Blenda
och en af de hjeltinnor, som nederlade danska
hären. Hon lärer byggt Pieteryds kyrka i Småland, 
af det rof hon fick af danskarne.

<b>Piper, Lovisa Sofia,</b> dotter af hofmarskalken
Sten Abraham P., föddes 1777. Sedan konung
Gustaf IV Adolf var förlofvad med hertiginnan
Lovisa Charlotta af Mecklenburg-Schwerin, var
det vissa intressen som sökte upphäfva denna
förbindelse och förmå konungen att ingå andra,
deribland äfven med fröken Lovisa Sofia Piper,
som var en dam af sällsynt skönhet, förenad med
mycket behag, qvickhet och förstånd, hvaraf 
konungen så intogs, att han verkligen ville gifta
sig med henne. Han förtrodde detta förslag åt
sin vän, grefve De la Gardie. Men fröken 
Piper, som var mera förståndig än hennes höge
älskare, samt insåg det olämpliga i en dylik 
förbindelse, sökte öfvertala honom att afstå derifrån,
och hertig Carl förenade sina böner med hennes, 
men förgäfves; Gustaf Adolfs kärlek tilltog
i samma mån man sökte lägga hinder deremot,
och det kränkte honom djupt att se sitt hjertas
val blifva föremål för en politisk intrig. -- 
Fröken Piper blef dock, 1797, gift med en af 
rikets herrar, grefve Fabian Reinhold von Fersen.
Grefvinnan Fersen blef sedan, 1805, 
öfverhofmästarinna hos konung Gustaf Adolfs drottning,
och dog, 31 år efter sin mans död, 1849. Tre
söner och en dotter hade hon i detta äktenskap.

<b>Plageman, Augusta.</b> En utmärkt målarinna,
som lemnat åtskilliga taflor till våra expositioner, 
deribland trenne på Wexiö Konstförenings
exposition 1865: <i>Dufvor, Sjöfåglar</i> och ett <i>Blomsterstycke</i>.

<b>Plate, Catharina.</b> Den äldste af von Platenska 
slägten i Sverige är riddaren Ehrengisle Plate.
Han hade en dotter, Catharina, som ingick i
Skenninge kloster och enligt Rhyzelius 1283 blef
abbedissa derstädes. Hon donerade till klostret
hälften af sitt fädernegods Lidhult.

<b>Platin,</b> doktorinna. Hon var först gift med
apothekaren Henrik Wolff i Wexiö, men efter
hans död blef hon 1717 gift med Peter Platin,
som öfvertog apotheket och praktiserade såsom
läkare. Han var dock ej lämplig dertill, utan
blef gästgifvare i Ljungby, men praktiserade tillika.
I sjelfva verket var det dock hans fru som var
den egentliga läkaren; hon gjorde mannen sällskap 
till patienterna och rådgjorde med honom
om deras sjukdomar. Hon hade redan under
sitt vistande i Wexiö genom sin tilltagsenhet 
varit uppmärksammad af assessor J. Rothman, och
sträckte nu här i Ljungby sina kurer så vida,
att hon, hvar gång folk i gästgifvarestugan uti
fylleri kom i trätor och slagsmål, visste 
botemedel deremot, hvilket bestod deruti, att hon
lade dyfvelsträck i ett fyrfat och rökte dermed
inne i rummet. -- En utländsk minister hade
under uppresan till Stockholm sjuknat på Ljungby
gästgifvaregård, då fru Platin, alltid fritalig och
djerf, åtog sig samt äfven lyckades att förhjelpa
ministern till helsan, hvarför han utverkade att
Platin ej allenast fick doktors-diplom från 
Rostock, utan äfven, 1735, blef provincialläkare i
Jönköpings län, emedan Kollegium Medicum ej
kunde skaffa någon promoverad läkare dertill.

<b>Platin, Anna Margaretha,</b> enka efter assessor
Platin, testamenterade 1819 ett kapital, som 1853
utgjorde 9462 rdr rmt. Häraf bekomma 3 personer 
inom hofförsamlingen 75 rdr och en behöfvande 
skicklig studerande af Smålands nation 150
rdr årligen.

<b>Plomgren, Anna Christina von,</b> äldsta dottern
af den rike handelsborgmästaren i Stockholm,
kommersrådet Thomas P., föddes 1727. Hon
blef 1749 gift med den beryktade generalen Carl
Fredrik Pechlin, med hvilken hon hade fyra barn.
-- Då hennes man, efter otaliga intriger och
fruktad af alla partier, satt sig ned på landet
och blifvit en <i>bondplågare</i>, så att allmogen en
gång gjorde försök att slå ihjäl honom i hans
egna rum, såg man en dag hans fru, under 1788
år riksdag, visa sig vid riksdagens början på en
cour vid hofvet. När konungen i det stora 
galleriet blef henne varse, gick han genast emot
henne, sägande: "Ah! Friherrinnan Pechlin! 
Kommer generalen upp till riksdagen?" -- "Nej, Ers
Maj:t, om icke Ers Maj:t önskar och befaller; i
sådan händelse skall jag skrifva efter honom, och
är Ers Maj:t ansvarig att han då skall infinna
sig." -- "Alltid är ni söt och aimable, min 
friherrinna! Men jag ber er för Guds skull, gör er
i den saken intet besvär för min skull."

För öfrigt hade Gustaf III alltid visat 
friherrinnan P. mycken artighet, dels i följd af sitt
ridderliga sinnelag, dels kanske ock af politik.
Dagen före revolutionen gafs "Thetis och Pelé"
och derefter en stor soupé på slottet. Mellantiden 
upptogs med spel; friherrinnan förlorade
en summa till konungen, som, i det han mottog
hennes sedel, yttrade att han skulle gömma den
såsom ett minne af henne, tillika önskande att
han sjelf kunde hafva något för handen, som
kunde göra honom påmind hos henne. Då hon
yttrade att ett sådant bevis visst icke behöfdes,
för att hågkomsten af H. M:ts ynnest alltid skulle
lefva i hennes tacksamma hjerta, svarade 
konungen: "Jag får snart se, på hvad sätt ni kommer
ihåg mig." Två år derefter erinrade han henne
om samtalet, tog kokarden af sin hatt och gaf
den som en skänk åt unga baron Pechlin, som
då var 11 à 12 år gammal, och lät tillika åt 
honom utfärda en fändriks-fullmakt. -- När konungen 
på revolutionsdagen red förbi hennes fönster,
skickade han upp en adjutant för att be henne
vara lugn i hänseende till hvad inträffa skulle.
Äfven enda dottern, fröken <i>Amalia Fredrika P.</i>,
hade på ett mycket utmärkt sätt blifvit bemött
af både konungen och drottningen, ehuru de 
annars ej plägade visa ogifta fruntimmer särdeles
uppmärksamhet. -- Friherrinnan Pechlin dog år
1788 på Lundstorp vid Södertelje.

<b>Plomgren, Anna Margaretha,</b> född i 
Stockholm 1734 och dotter af kommersrådet Anders
P., var ett fruntimmer som, lik en äkta 
romanhjeltinna, vågade mycket för sin kärleks skull.
En ung baron Horn friade till henne, men hade
icke den lyckan att behaga hennes far, den stolte
penningmannen, hvilken säkert önskade få välja
sig en måg efter <i>sitt</i> tycke och troligen ur sin
egen kast. -- Då nu faderns och dotterns tycken 
i detta fall voro så skiljaktiga, kunde flickan 
ej vinna sin önskan på annan väg, än genom 
att spela sin fader ett spratt, hvilket också
gjordes helt behändigt och fullkomligt lyckades.

Kommersrådet Plomgren hade en afton trenne
af sina intimaste vänner hemma i sitt hus, 
nemligen kanslirådet Ekestubbe, bankosekreteraren
Lundmarck och hofintendenten Lundberg, med
hvilka han satt och språkade helt förtroligt.
Detta var året 1758, således under den s. k.
frihetstiden i Sverige. Så snart soupén var 
förtärd, plägade alltid en bål inbäras, nemligen då
der var främmande, hvarvid dottern i huset steg
upp ifrån bordet. Så skedde äfven nu: bålen
inbars, den unga flickan försvann och de trenne
gubbarne höllo sig muntra.

Men, när nu fadern och hans vänner hade
druckit nog och den förstnämnde kallade på sin
dotter, var hon försvunnen. Ingen fick rätt på
henne den aftonen, hur man än letade och 
ropade. Skön Anna hade icke allenast lemnat sin
fars hus, utan till och med, samma afton, gift
sig med sin älskare, baron Fredrik Horn till
Åminne. En okänd prest, heter det, hade 
förrättat vigseln. -- Det måtte ha varit lättare då
än nu med sådana vigtiga handlingar; nu skulle
ingen prest våga förrätta vigsel utan föregående
lysning. Sådant skulle ovilkorligen följas af 
tjenstens förlust.

<i>Om</i>, eller <i>huru</i>, den sålunda bedragne fadern
försonade sig med sin dotter, vet man icke, 
endast att den honom påtrugade mågen, från 
korporal vid lifdrabanterna (svarande mot kapten),
som han var vid sitt giftermål, ganska fort 
avancerade, så att han blef general-löjtnant och grefve.
Han stod i mycken nåd hos Gustaf III, hvars
hela förtroende han egde, helst vid revolutionen
1772, då Horn förde högsta befälet öfver 
trupperna, näst konungen sjelf.

De voro ganska lyckliga, dessa makar, som,
för att få ega hvarandra, hade trotsat så väl
verldens omdöme, som en faders vrede. 
Emellertid, om det ofta förefaller hårdt att tvänne
unga menniskors ve eller väl för hela lifvet 
måste bero på en faders eller moders vilja, ej 
alltid grundad på en fast och sann öfvertygelse,
utan oftast på ensidighet, nyck eller sjelfviska
bevekelsegrunder, så är det ej desto mindre sannt,
att lyckan sällan plär <i>i längden</i> vara med sådana
äktenskap, som försiggå i trots af föräldrars 
förbud. Det är, som om Försynen ej ville hafva
det så, att barnen finge skapa sin lycka utan
faders och moders välsignelser.

Så ock här. Anna Plomgren var visserligen
en ganska lycklig maka, men blef deremot en
ytterst olycklig mor, ithy att hennes ende son,
<i>Claes Fredrik H.</i>, en vek, svärmande och poetisk
yngling, som varit personligen älskad af Gustaf
III, blef för delaktighet i denne konungs mord
arresterad, förhörd, öfverbevisad och, efter en

lång och svår fängelsetid, slutligen dömd att 
mista högra handen, halshuggas och steglas. 
Domen mildrades dock till beständig landsflykt.

Liksom mannen hugnades äfven fru Anna
med konung Gustaf III:s synnerliga nåd. Så fick
hon 1772 entré till Hvita rummet, äfvensom H. M:ts
porträtt, infattadt i juveler, att i blått band 
bäras på bröstet. Konungens ynnest öfvergick 
äfven till Annas vackra sonhustru, inför hvars man,
Claes Fredrik Horn, konungen också yttrade sitt
tycke så förnärmande, att harmen dref honom
in i komplotten -- såsom den landsflyktige sjelf
i Köpenhamn omtalat saken, till sin ursäkt, eller
till att derigenom förmildra det strängare omdömet 
om en gerning som han på äldre dagar ogillade. 
(Yttrandet gafs inför vår kände vattenläkare 
Lagberg.)

Jemte en sin broder upphöjdes fru Anna äfven 
af samme konung i adligt stånd, under namnet 
Plommenfelt. Denna ätt blef dock ej gammal, 
ty brodern dömdes för något begånget brott
att halshuggas, men rymde ur riket, hvarefter
hans vapenplåt på riddarhuset blef med ett svart
kors öfverstruken. -- Anna Margaretha Plommenfelt 
dog 1782.

<b>Polheimer, Catharina,</b> mamsell, agrée af 
Målare-Akademien, nämnes af Boije såsom ganska
skicklig utöfvarinna af målarekonsten.

<b>Polhem, Emerentia,</b> är märkvärdig derför,
att hon var den odödlige siaren Emanuel 
Svedenborgs enda kärlek. Berättelsen derom är 
följande:

Svedenborg företog, mot slutet af år 1716,
en resa till Götheborg, Trollhättan, Venern, 
Hjelmaren och Gullspångs elf, för att utse lägenheter 
till nya slussars anläggande. Född 1688, var
han vid denna tid 28 år gammal. I sällskap
med den ryktbare Polhem gjorde han äfven många
resor och var denne ganska ofta följaktig på
förrättningar inom landet. Besynnerligt nog 
upplågade han då -- för första och äfven sista 
gången -- af kärlek till en flicka. Föremålet var
Polhems andra dotter i ordningen, den unga
Emerentia, då ännu ett barn, på fjortonde året
gammal, hvilken sedermera, 1723, blef gift med
hofrättsrådet Rückersköld. Flickan hyste icke
den ringaste böjelse för friaren och ville således
på intet vilkor förlofva sig med honom, fastän 
hennes far, som var Svedenborg varmt tillgifven,
ville med maktspråk tvinga henne dertill. 
Ändtligen påfann Polhem, för att trösta Svedenborg,
uppgörandet af ett skriftligt kontrakt, af innehåll, 
att han skulle få Emerentia till hustru, då
hon blefve något äldre. Man hoppades derunder 
att hon vid mognare år skulle bli förståndig 
nog, för att villigt ingå på sin fars önskan.
Detta kontrakt tvang man det arma barnet att
underteckna.

Men knappast hade hon det gjort och ansåg 
sig således för hela lifvet fästad vid en person, 
för hvilken hon ej hyste ringaste tillgifvenhet, 
förrän hon började sörja och grubbla, så
att man med skäl fruktade för hennes förstånd.
Svedenborg, hvars ljufvaste tidsfördrif var att 
dagligen genomläsa kontraktet, saknade det en gång
helt plötsligt och var deröfver alldeles utom sig.
Det befanns då, att Emerentias bror, af 
medlidande med den unga systerns oerhörda 
själslidande, hade bortsnappat det för henne så 
bindande dokumentet. Då Polhem erhöll kunskap
härom, ville han ånyo begagna sin faderliga 
myndighet, för att återskaffa kontraktet i 
Svedenborgs händer; men denne var då alltför ädel,
för att vidare vilja plåga den stackars flickan.
Han lugnade sjelf hennes far, sade att han 
frivilligt afstod från alla anspråk och tog afsked
af familjen Polhem, under ett heligt löfte, att
aldrig mer tänka på giftermål, ett löfte som han
ock troget höll. -- Och när en gång, på hans
ålderdom, hans fordna kärleksföremåls döttrar
och mågar besökte siaren i hans trädgård på
Södermalm i Stockholm, sade han dem, att han
kunde, när helst han ville det, samtala med 
deras då aflidna moder. -- Emerentia var född
1703 och dog 1760 samt var känd genom sina
tid efter annan utgifna <i>"Svenska Rim"</i>.

<b>Polixena, Henrietta,</b> var den sista 
afkomlingen af den store Gustaf Adolfs stam, såsom 
sondotter af hans son med Margaretha Cabeljau,
grefven af Wasaborg. Hon var född d. 22 Febr.
1696, invecklades i flera kärleksäfventyr och 
bodde, på sin höga ålderdom, nära nog som 
fattighjon, i den lilla westfaliska byn Hundlosen. 
Kölniska geheimerådet, friherre Münster underrättade
Gustaf III om hennes sorgliga belägenhet, i ett
bref af d. 6 Dec. 1776, hvilket konungen d. 26

Jan. följande året besvarade. I detta bref, hvari
konungen hade den artigheten att kalla henne
<i>ma cousine</i>, var inlagd en nådegåfva af 500 
dukater, jemte löfte om vidare understöd. Den
gamla grefvinnan fick likväl icke länge njuta af
denna lycka, ty hon dog samma år d. 30 Okt.
1777.

<b>Posse, Anna,</b> dotter af häradshöfdingen i 
Rasbo härad i Upland Lage Posse, var bekant för
sin skönhet och är hjeltinnan i Melins täcka 
novell: "Blomman på Kinnekulle". Hon gifte sig
d. 20 Febr. 1594 på Upsala slott, efter drottning
Gunilla Bjelkes d. 18 April 1591 gjorda "skriftliga 
föremäle", med stallmästaren Peder Jonsson 
Liljesparre, som förut varit förlofvad med
den sedermera till drottning upphöjda Gunilla
Bjelke.

<b>Posse, Brita,</b> dotter af riksrådet Axel Nilsson
P., blef på 1550-talet gift med riksrådet Åke
Haraldsson Soop. Hon satt på sin moders säng
och dog af glädje, då hon fick underrättelse om
sin sons, <i>Hans Åkessons</i>, hemkomst från 
främmande land.

<b>Posse, Gertrud Fredrika.</b> Hon var dotter af
öfverdirektören och egaren af Husqvarna 
gevärsfaktori Fredrik Ehrenpreuss och föddes 1752 samt
blef 1782 gift med vice-presidenten Gustaf 
Mauritz Posse, med hvilken hon egde fem barn, som
alla dogo före henne. Sjelf afled hon vid 82
års ålder 1834. Presidentskan Posse måtte ha
varit ett aktningsvärdt och älskadt fruntimmer,
hvarom vi styrkas af ett ännu lefvande 
monument efter henne vid Husqvarna gevärsfaktori.
Vid detta vackra gods står nemligen en hög björk,
hvarå finnes anbragt en kopparplåt, på hvilken
följande inskription är graverad: "Detta träd är
planteradt af presidentskan Posse, född Ehrenpreuss, 
året 1776. Den aktning hela orten och
undertecknad har för detta fruntimmer föranleder 
mig till den önskan, att detta träd icke måtte
nedhuggas, förr än det af sig sjelft är förtorkadt
och dödt. Husqvarna d. 1 Maj 1839. G. E.
Fleetwood, styresman." Detta är ett lefvande
minne, som ännu årligen knoppas och grönskar.

<b>Posse, Märtha,</b> dotter af häradshöfdingen
Nils Axelsson P., blef 1600 gift med slottslofven
på Elfsborgs slott Torsten Lennartsson af 
Forstena-slägten. Han hörde till Sigismunds parti
och flydde 1605 ur riket, men fick sent omsider
konung Gustaf II Adolfs tillstånd att återkomma.
Hans fru blef, efter mannens flykt, på hertig Carls
befallning, nästan blott och bar drifven ur 
riket. Hon dog 1627. Hennes ende son var 
Lennart Torstensson, denne nästan den störste bland
konung Gustaf II Adolfs fältherrar.

<b>Post, Christina von,</b> en ung målarinna, har
med mycken framgång gjort flitiga studier inom
denna sköna konst. Figurmålning är hennes
egentliga genre och framför allt har hon lyckats
i framställningen af bibliskt-historiska personer.
På verldsexpositionen i Paris 1862 erhöll fröken
von Post belöningsmedaljen för sina taflor: <i>Ruth</i>
och <i>Naemi</i>. För öfrigt hafva vi flera gånger i
tidningarne läst om denna vår utmärkta 
målarinna, och sednast i Januari 1866 underrättades
man att hon öppnat en prydlig atelier i Paris,
Rue Newton N:o 8, Champs Elysées. Bland 
andra, som anlitat fröken von Posts säkra pensel,
är äfven vår utmärkta sångerska Christina Nilsson, 
af hvilken ett större porträtt i olja lärer
vara under arbete.

<b>Printz, Christina,</b> dotter af landshöfdingen 
Johan P., blef gift med öfversten vid 
Södermanlands regemente, landshöfdingen Pehr Örneklou,
och dog 1696. Det var Örneklou som hos Adeln
väckte proposition, att hos Kongl. Maj:t begära
rang för embetsmäns fruar, efter männens 
värdigheter. Man gjorde narr af honom och 
öfverhopade honom med skymfliga ord samt 
förebråelser för hans undergifvenhet för sin fru, och
afslog hans begäran. Han var likväl nitisk att
skaffa sin fru företräde framför andra, och 
samlade derför några underskrifter, samt ingick
till Kongl Maj:t, som d. 4 Dec. 1680 
resolverade om rang för fruntimmer, och fick 
således verkligen sin och sin frus vilja fram. 
Femhundrade rdrs böter utsattes för dem som 
deremot bröto.

<b>R.<7b>

<b>Ragnild.</b> Med detta namn finnas i Svenska
historien två drottningar. Den första var Inge
den Godes andra gemål, som fått tillnamnet <i>den
heliga</i>, och Inge II:s, som var en dotter af Ole
Halstan. Enligt en annan berättelse tillägges
helgonvärdigheten den sednare, hvilken, efter sin
gemåls död, företog en resa till Rom och
Jerusalem. Härunder anfölls hon af röfvare, som
fråntogo henne alla hennes kläder, då en engel
nedsteg från himmelen och gaf henne andra.
Efter hemkomsten blef hon första abbedissan i
det af hennes gemål anlagda Wreta kloster, och
förklarad för helgon. Hon är begrafven i
Södertelje. -- Om en annan Ragnild berättas, från
medeltiden, att hon i Söderköping orättvist
blifvit anklagad för ett brott och dömd till döden.
Hon bad då till Gud, att han måtte låta ett
underverk ske, för att bestyrka hennes oskuld.
Detta skedde äfven, och på det stället, der
hennes rena blod flutit, uppsprang en källa, som
ännu gifver helsan åt dem, hvilka begagna dess
vatten, och som efter henne fått namnet S:ta
Ragnilds källa.

<b>Ragwaldsdotter, Margaretha,</b> gaf, till S:ta
Maria kyrka i Westerås, till "själarycht", sin gård
Lundby, med alla dess tillhörigheter, dess gård
i Ödhnasteen och skogen i Fuldim, hvilken gåfva
konung Magnus Ladulås stadfästade d. 7 Juni
1277. Samma år, d. 16 Aug., invigdes Westerås
domkyrka och blef kallad S:ta Marias.

<b>Rahm, Magdalena Elisabeth,</b> dotter af
holländska öfversten R., blef gift med
general-löjtnanten Henrik Magnus Buddenbrock. Under
partistriderna mellan Hattar och Mössor, på
1730-talet, deltogo äfven fruntimmer med ifver, och
deribland ej minst baronessan Buddenbrock. Hon
tillhörde Hattpartiet, som arbetade för krig, och
med sitt lifliga och stolta sinne hjelpte hon till
att underblåsa krigslystnaden och således
framkalla det finska krig, som slutligen, 1743, kostade
hennes man hufvudet på stupstocken. Med sin
man hade hon fem barn, men Buddenbrockska
ätten har förlorat säte och stämma på
Riddarhuset.

<b>Rahna,</b< en historisk personlighet, hvarom
berättelsen dock egentligen öfvergår på sagans
område. Hon skall hafva varit dotter af en konung
Thore, som styrde i Westbo härad af Jönköpings
län. Rahna, som var mycket vacker, hade en
friare, med hvilken hennes bröllop skulle firas.
Men hon hade en äldre syster, vid namn Grunna,
som var mycket ful och hvars afundsjuka på den
lyckligare Rahna icke kände några gränser.
Denna Grunna lät af en elak rådgifvare, hvars namn
var Umme, öfvertala sig att mörda systern. Hon
narrade henne således till sjön, för att bada,
hvarvid hon skuffade henne ned i djupet,
skyndade hem, iklädde sig hennes brudskrud och
firade, i hennes ställe, sitt bröllop med
brudgumen, i hvilken Grunna var dödligt kär. Men,
hvarken han eller någon af omgifningen märkte
detta misstag, förrän det redan var för sent att
rätta det. -- Månne de kunde hafva blifvit vigda i
mörkret? -- Eller var väl bruden insvept i en tät
slöja, den hon hela tiden så envist bibehöll, att
ingen kunde få se en skymt af hennes ansigte?
-- Härom upplyser icke sägnen. Den förmäler
blott, att brudgumen, som hette Bolmer, höll ett
grufligt väsen, då han märkte bedrägeriet.

Emellertid hade Rahna, i det hon kämpade
med döden i vågorna, upphäft de mest skärande
nödrop, som ditlockade en i närheten boende
spelman, hvilken dock vid ankomsten till stället
fann endast hennes på stranden uppkastade lik.
Han bar det hem till sin koja och uppstämde
deröfver ett smältande sorgeqväde. Till sin
bestörtning fann han dock, vid sitt uppvaknande
om morgonen, icke liket, utan i dess ställe en
vacker och välklingande lutha. Denna lutha tog
han och vandrade dermed till bröllopsgården,
hvarest allt var i uppror och största förvirring.
Spelmannen knäppte dock på sitt instrument och
man lyssnade. Han spelade <i>ett</i> stycke ... man
gaf sig ro att höra äfven det <i>andra;</i> men vid
det han spelade det <i>tredje</i>, sjönk Grunna,
systermörderskan, den falska bruden, död till golfvet.
-- Den förtviflade brudgumen gaf sig snart ut
på vikingatåg. Men den fattige spelmannen, som
omöjligen kunde återskaffa liket, hvilket han
omtalade sig hafva hittat, beskylldes af den elake
Umme för att vara Rahnas mördare, och den
falske Umme kastade efter honom en ofantlig
sten, hvilken ej träffade, utan nedföll på
Svenstorps egor, der den ännu qvarligger. Rahnsjön
och Rannäs by påstås hafva fått namn efter den
olyckliga Rahna.

<b>Ramborg,</b> en flicka i Wärend i Småland.
Hon var en vän till den så ryktbara hjeltinnan
Blenda och deltog i striden mot danskarne, eller
rättare deras massakrerande, ty till strid kom
det aldrig. Ramborg anförde den ena
afdelningen af småländska qvinnohären, en vid namn
Sigrid den andra och Blenda sjelf den tredje.
(Se vidare härom artikeln <i>Blenda</i>.}

<b>Ramel, Brita,</b> född 1695, död 1732, dotter af
lagmannen i Skåne Hans R., blef 1720 gift med
öfverstelöjtnanten för de så kallade äntergastarne
Fredrik Trolle. Hon var rik och medförde i
hemgift tvänne betydliga gods Borreby och Klågerup
i Skåne. Herr Trolle hade ej hushålls-sinne, utan
lemnade hela bekymret åt sin fru, som med
manligt förstånd skötte egendomens förvaltning och
med kristlig gifmildhet delade sitt öfverflöd åt
de arma, särdeles under det hårda missväxtåret
1727, då hon drog försorg om en mängd
nödlidande, som var på vägen att förgås af elände.
När herr T. under denna tiden, efter
återkomsten från riksdagen, vid räkenskapernas
genomseende fann en stor del af gårdens spannmål
bakad till bröd och utdelad åt de fattiga, tyckte
han väl att barmhertigheten gått nog långt, men
vördade dock sin frus ädelmod. Denna
aktningsvärda dam, så lysande genom förstånd och dygd,
afled i sina bästa år, då hopen af fattiga, med
gälla klagorop, följde hennes lik till grafven --
en likpredikan vida öfverträffande all den köpta
vältalighet som annars höres öfver de rikas stoft.
Hennes sista omsorg var för dessa uslingar, som
med henne förlorade sitt bästa stöd och hvilkas
vård hon åt sin sörjande make på det ömmaste
anbefallde. Trogen sin frus sista vilja, uppfyllde
han denna under hela sin öfriga lifstid.

<b>Ramsay, Sofia Lovisa,</b> gift med sin kusin,
landshöfdingen i Kymmennegårds län Otto
Wilhelm Ramsay, dog 1816. Hon sörjde alltid och
djupt sina båda tappra söner, <i>Anders Wilhelm</i>
och <i>Carl Gustaf</i>, hvilka i 1808 års krig föllo för
Finlands försvar. Hon lät upptaga deras lik på
slagfälten och föra dem till familjgrafven i Borgå
samt öfver de stupade sönerna slå en medalj,
som på ena sidan visade deras bröstbilder med
namn och på andra sidan orden: <i>"Lemo-Lappo.
-- Föllo stridande för Fäderneslandet"</i>. Deras
bedrifter äro besjungna af Geijer och af Runeberg
i Fändrik Ståls sägner: "Främlingens syn".

<b>Ramstedt, Carolina Fredrika,</b> af alla erkänd
såsom den svenska hufvudstadens skickligaste
<i>fleuriste</i>, är född i Stockholm 1829. Hon har
alltid haft anlag för att göra blommor, men
uppträdde ej offentligt med denna sin vackra talang,
förrän 1850, då hon på beställning af en aktad
gartner, direktören Bastman, förfärdigade en
<i>Victoria regia</i> af vax, hvilken nämnde direktör först
visade H. M. drottningen och derefter framställde
på Trädgårdsföreningens exposition samma år.
Den vann ett odeladt bifall och förtjenade det
ock, framställd i sina trenne stadier af knopp,
halfutsprucken och fullt utvecklad blomma.

Följande året, eller 1851, var för mamsell
Ramstedts räkning föranstaltad en exposition i
La Croix's lokal vid Brunkebergs torg, hvarest
af henne förfärdigade vaxblommor, af en
förvånande likhet med de naturliga, visades för den
talrikt ditströmmande publiken. -- Man har
anmärkt, att blommor, gjorda af papper, merändels
bli vackrare och mera förvillande lika de
naturliga, än dylika af tyg. Ingenting kan dock i den
vägen jemföras med väl gjorda vaxblommor,
endast man förstår att välja de arter, hvilka i vax
bäst kunna lyckas, och deribland märkas
uteslutande alla sådana, som hafva mjuka och tjocka
blomblad, såsom fuchsia, liljor, narcissor m. fl.,
hvaremot törnrosor i vax helt och hållet
misslyckas.

Mamsell Ramstedt sände af sina blommor
till Pariser-verldsexpositionen 1855 och erhöll
der en <i>mention honorable</i>. Likaledes sände hon
sådana till Londoner-expositionen 1862, der hon
belönades med en medalj. Hon hade samma år
sökt ett stipendium af staten, i och för en 

<chapter name="Porträtt 71—75">
<img>
<table o>
<td c>71. EMELY NONNEN<br><tab><td c>72. ZELMA HEDIN<br>född Bergnehr
<td 2 c>73. LOUISE CH. HEL. MICHAËLI<br>född Michel
<td c>74. SIGNE AM. GEORG. HEBBE<br><tab><td c>75. EM. AUG. CHR. HAMMARSKÖLD<br>född Holmberg 
</table>
</img>
</chapter>
tillämnad resa till utlandet, men lyckades ej; man
sade henne, att hon för sent ingifvit sin
ansökan.

Den skickliga artisten har ett betyg,
dateradt 1862, af botanisten, professor Andersson,
hvilken med det amplaste beröm talar om
hennes förmåga att göra blommor i vax, till en
alldeles förvånande likhet med lefvande, samt gör
tillika en hvar, som det vederbör, uppmärksam
på nyttan af denna sköna konst, äfven i
vetenskaplig väg, enär han -- och det med rätta --
säger, att intet sätt att träffande framställa
blommor, kan vara ändamålsenligare, än att i vax
eftergöra de naturliga, ett försök, hvari mamsell
Ramstedt lyckas öfvermåttan. -- Likaså har den
älskliga fleuristen erhållit ett intyg af doktor
Hamberg, för hvars naturaliesamlingar hon
förfärdigat en myckenhet blommor, och som med
mycket beröm utbreder sig öfver hennes talang
i förfärdigandet af blommor, blad, knoppar, samt
blom- och växtdelar. Äfven detta intyg är
dateradt 1862. -- En norsk dam, statsrådinnan
Lange, som numera återrest till Norrige, men
som under sitt vistande i Stockholm tog
lektioner af mamsell Ramstedt i konsten att förfärdiga
blommor, har äfvenledes gifvit ett skriftligt
intyg om hennes skicklighet, smak och lätthet i
sättet att meddela undervisning, tilläggande, att
de stunder, hon, statsrådinnan, tillbragt med
denna sin lärarinna, räknade hon bland sina
angenämaste i Sverige. Handbrefvet, eller betyget,
hvad man skall kalla det, är dateradt 1862.

Mamsell Ramstedt förfärdigar icke
<i>uteslutande</i> vaxblommor. Hon har med samma
framgång försökt sig i sådana af <i>skinn</i>, så länge detta
i sanning vackra arbete, som på ett förvillande
sätt liknade bildhuggeri, var modernt. Sedan
kommo <i>pappersblommor</i>, deri mamsell Ramstedt,
såsom en hvar vet, excellerat och deraf man sett
de vackraste prof, såsom, vid flera expositioner
m. m. -- Tygblommor äro dock de, som, då alla
andra arter uppkomma och försvinna med
modet, längst bibehålla sig och helt säkert aldrig
afläggas, just emedan de tjena till så många slags
prydnader, ej blott för toiletten, utan äfven i
rum. Det är medelst förfärdigandet af sådana,
som den skickliga fleuristen nu egentligen
sysselsätter och försörjer sig, och helt säkert önskar
en hvar henne fortfarande lycka och framgång
med sitt vackra, ehuru trägna och -- just icke
så mycket inbringande arbete, på samma gång
vi lyckönska vårt land att äfven i den vägen ega
något framstående.

<b>Ramström, Anna Sofia,</b> född 1738, död 1786.
Mamsell R. var kammarfru hos drottning Sofia
Magdalena och djupt invigd i det förbund, som
bildades för att återknyta kärleksbandet emellan
konung Gustaf III och nämnda drottning. De
egentliga trådarne i denna väfnad voro grefve Clas
Ekeblad, baron Carl Ehrensvärd, hufvudmannen 
baron Otto Magnus Munck, fröken Marie
Aurore Uggla samt kammarfruarne, mamsell
Ramström och fru Wenner. Vi vilja ej närmare
inlåta oss i denna affär; den som önskar vidare
upplysning härom hänvisa vi till Bergman-Schinkels 
"Minnen", 1:a del., pag. 225--239; vi införa
blott en not derifrån om mamsell Ramströms
död: "Man har uppgifvit, att mamsell Ramström
skulle mellan konungen och drottningen ledt
underhandlingen, som föregick dessa besynnerliga
tilldragelser. Det är obekant huru härmed
förhåller sig, men ett rykte har i sammanhang härmed
blifvit utspridt, som vi anse för historiens pligt
att vederlägga. Man har nemligen velat göra
mamsell Ramströms död, som kort härefter
inträffade, till en föjd af förgiftning, hvilken
konungen skulle föranstaltat, för att med henne
taga hemligheten om Gustaf Adolfs börd i
grafven. Enligt en anteckning i E. S. skulle
konungen vid en frukost, der Ramström händelsevis
befunnit sig, bjudit henne ostron, som lågo på
en sida af fatet, der han sjelf aktade sig att
hemta dem han sjelf från samma fat med
mycken aptit förtärde. Straxt härefter skulle R. hafva
häftigt insjuknat under vanliga förgiftningsplågor
och dött, men konungen förbjudit att öppna
hennes lik. Härpå svarar medicinalrådet Hedin,
som var Ramströms läkare ända in i sista
ögonblicket, att intet ord deraf är sannt. Hon
började med att besväras af en tung hufvudvärk,
för hvilken hon, enligt uppgift till Hedin, hade
att tacka Munck. Hennes afsked från hofvet var
vålladt af Sofia Magdalenas jalusi, som ogerna
såg den förtrolighet, hvarmed Munck bemötte
hennes kammarfru. Dalberg blef, jemte H.,
Ramströms läkare. Han ordinerade starka doser 
coloqvint-tinktur, hvilket enligt Hedins åsigt var
otjenligt, och slutligen gaf han henne en gång
nära en matsked deraf på en gång. Derefter
insjuknade R. af de häftigaste underlifsplågor,
hvilka kostade henne lifvet. "Emellertid",
slutar den trovärdige läkaren, "då R. på en gång
så oförmodadt afled, utspriddes det ryktet, att
hon blifvit förgifven på konungens tillställning."

<b>Ran</b> (myth.). Sjöguden Ägirs maka, liksom
han en personifikation af hafvet. Hon hade åt
sin gemål födt nio döttrar, hvilka, däjeliga och
blåbeslöjade, hoppade kring de seglandes
farkoster och än sköto på, än åter hindrade farten.
Alla som drunknade sades komma i Rans rike,
och hon troddes hafva ett nät, det hon
försåtligt utlade för dem som färdades på det våta
elementet. Härmed sammanhänga den svenska
allmogens vidskepliga sagor om hafsfrun.

<b>Ranzau, Amalia</b> och <b>Juditha.</b> I Ystads
Tidning berättar, 1864, en insändare från trakten
af Hammenhög bland annat följande: "Egendomen 
Bollerup har under förra århundradet länge
innehafts af fröknarne Amalia och Juditha
Ranzau. Gammalt folk häromkring talar ännu
mycket om "comtesserna". De voro två beskedliga
gummor, om hvilka icke är annat än godt att
säga. Då de en gång vandrade i mörka skogen,
råkade de der en liten gosse, som på deras
tilltal gaf raska och frimodiga svar. Gossen var
småländning. Hans far hade marscherat ut med
kung Carl, och mor derhemma kunde ej i de
svåra tiderna draga försorg om hela barnskaran,
hvarför denne nu vandrat ut att söka sig bättre
lägenhet. Comtesserna upptogo och uppfostrade
honom, och som de funnit honom i skogen (Sylva),
gåfvo de honom namnet Sylvan. Mycket har
sedan de tiderna förändrats. Den "mörka skogen"
finnes icke mer, och Bollerup eges nu af den
lille upptagne gossens sonsons son, lagmannen
Sylvan.

<b>Rasch, Anna,</b> dotter af borgmästaren i
Stockholm Basilius Olofsson R., var gift med den lärde
och namnkunnige kongl, sekreteraren, magister
Martin Olai Helsingius, som af konung Erik XIV
blef mördad med en eldgaffel, d. 7 April 1568,
för det han rådt att ej taga Göran Pehrsson till
nåder igen. Sedan blef hon gift med den lärde
Grothusen, som konung Johan III antog till 
lärare för sin son Sigismund. Konung Johan drog
en gång sitt svärd i vredesmod och svängde det
öfver preceptorns hufvud, så att fru Anna var
nära att förlora sin andra man, äfven genom en
konungs vildhet.

<b>Ratkind, Betty,</b> dotter af direktören Peter R.,
af engelsk slägt, blef 1667 gift med stamfadern
för Stjerneldska ätten Samuel Larsson Eldh, som
blef adlad 1694. Hon skref latin och förstod
grekiska, samt afled i Stockholm 1673, 30 år
gammal. Med sin man hade hon 6 barn, och
det är hennes äldsta dotter, <i>Catharina</i>, som i sin
bibel antecknat om sin ätts härstammande ifrån
prins Gustaf, konung Erik XIV:s olycklige son,
den hon kallar sin farfars far.

<b>Reygersberger, Maria,</b> upptaga vi bland
svenska qvinnor, emedan hon var gift med den store
rättslärde och latinske skalden Hugo Grotius,
som 11 år var svensk minister i Paris. Hugo
Grotius blef i Holland dömd till lifstidsfängelse,
men räddades derifrån af sin maka. Hon förde
till fångrummet en kista, fylld med böcker. När
dessa blifvit uttagna och kistan skulle bortbäras,
bad hon Grotius gömma sig deri, och visade det
hon uti sidorna borrat flera hål, på det att han
derinne icke skulle qväfvas. Grotius lydde
rådet och blef utburen, d. 21 Mars 1625. Hustrun
föregaf att han var sjuk, stannade derför i
fängelset och låtsade vara sysselsatt med hans
vårdande. När hon ändtligen trodde med säkerhet
att han var räddad, visade hon för väktarne den
tomma sängen och berättade förloppet. Man
vredgades och ville inspärra henne sjelf i
fängelset, i stället för den undsluppne Grotius. Men
flertalet frikände den beslutsamma qvinnan och
berömde hennes handlingssätt, hvarefter hon
begaf sig till sin man, som då vistades i Belgien.

<b>Ribbing, Agneta,</b> dotter af riksrådet,
ståthållaren och lagmannen Lindorm R., föddes på
Wadstena slott 1609 och blef 1624 förlofvad med
fältmarskalken Lars Kagg, som måste tillbringa
sin mesta tid i krig, och blott på en kort tid,
hösten 1627, fick besöka fäderneslandet, för att
gifta sig, men måste likväl, innan bröllopet hann
försiggå, genast begifva sig genom natt och dag
till Kalmar, för att försvara det mot pohlackarne,
och återkom sedan 1628, då bröllopet ändtligen,
d. 9 Mars, stod i Mossebo i Rinna annex i 
Östergöthland. Samma år måste Kagg åter ut i krig,
men dog först 1661, och hans grefvinna 1689,
barnlös. År 1663 skänkte hon ett stenhus,
beläget midt för Munkbron, till Riddarholms
församling, att innehafvas och bebos af dess
kyrkoherdar. Öfver porten på husets gafvel åt
Munkbrohamnen uppsattes en marmortafla, på hvilken
grefvinnan låtit rista en lång latinsk inskription,
författad af professorn i Upsala Martinus
Brunnerus. Den kan läsas i Rothliebs "Riddarholms
beskrifning", pag. 47. Samma år grefvinnan dog,
1689, var detta hus redan så bofälligt, att
kyrkoherden Vultejus måste hyra sig rum på annat
ställe; det blef sedermera såldt till
hofjuveleraren Alm för 45,000 daler kopparmynt, och den
ofvannämnda marmortaflan blef borttagen, men
låg i portgången i det nya presthuset till år 1795,
förmodligen såsom ett tacksamhetsbevis mot den
ädelmodiga gifvarinnan af en så betydlig gåfva.

<b>Ribbing, Catharina Charlotta,</b> dotter af
general-löjtnanten Lennart R., föddes 1720 och blef
1743 gift med den berömde entomologen,
hofmarskalken Carl De Geer. Hon var den första
i Sverige som lät ympa sina barn. Detta vackra
och uppmuntrande föredöme belönades 1756 med
en medalj, på hvars ena sida jemte namnet
läses: "För det hon genom en lycklig gerning
bevarat medborgares barn", på den andra sidan
ses Esculapii orm kring ett altare, jemte
inskriptionen: "Förmågan att skada är undanröjd". --
Jemte sin man visade hon en stor frikostighet
mot kyrkor, hvarom Frästa kyrka i Upland
isynnerhet bär vittne. Oaktadt de icke egde ett enda
hemman eller torp inom denna församling, läto
de dock 1776 förbättra kyrkan både till väggar
och tak, skänkte den en förgyld predikstol,
altare med tafla, messhake och skjortor, läktare
och bänkar, med mera annat, allt kostbart och
vackert, så att denna kyrka är den prydligaste
i hela orten. Ingen af församlingens
medlemmar gjorde ett enda dagsverke utan betalning.
Efter hofmarskalkens död, 1778, förärade enkan
hans dyrbara naturaliesamlingar till Kongl.
Vetenskaps-Akademien i Stockholm. Hon var
mycket välgörande mot de fattiga och allmänt
saknad, då hon den 21 Maj 1787 afled i Stockholm.
Hon ligger begrafven i Upsala domkyrka jemte
sin herre, öfver hvilken hon der låtit uppsätta 
en byst af alabaster på en fotställning af
marmor.

<b>Ribbing, Christina,</b> dotter af ståthållaren Nils
R. Under det att hon var drottning Christinas
hofjungfru blef hon, 1650, på Stockholms slott
vigd med öfverstelöjtnanten vid Östgötha
kavalleri Antonius v. Steinberg, som blef så
namnkunnig och hastigt befordrad. Han räddade
nemligen 1651 drottning Christina, då hon föll i sjön
vid Skeppsholmen, vid ett besök på ett nybygdt
fartyg; han blef då hofstallmästare och steg
sedermera i graderna till general, samt
undanträngde Magnus Gabriel De la Gardie från
drottningens ynnest och blef sjelf hennes förklarade
gunstling. Han blef äfven, 1654, upphöjd i grefligt
stånd, emot adelns uttryckliga protest; ja, han
var nära att blifva utkastad genom fönstret ifrån
grefvesamlingsstället, som för tillfället var i
Gustavianska auditoriet i Upsala. På drottningens
uttryckliga befallning blef han likväl
introducerad samma dag, och fick till grefskap Enköpings
stad; han var den siste grefven som drottning
Christina utnämnde, samt dog 1675. En roman
är skrifven om drottningen och honom. Hans
enka, fru Christina Ribbing, som med honom
haft 6 barn, fick 1683 1000 daler silfvermynt i
lifstidsgratial. Hon ligger begrafven i
Riddarholmskyrkan, nedanför trapporna vid vestra
dörren, för hvilken graf betalades endast 60 daler
kopparmynt, i anseende till hennes fattigdom. --
Slägten utdog med sonen <i>Adam</i>.

<b>Ribbing, Elisabeth,</b> riksskattmästaren Seved
Ribbings yngsta barn, föddes 1595. Hon blef,
genom ett hemligt upprättadt äktenskapskontrakt
af d. 5 Mars 1620, gift med konung Gustaf II
Adolfs broder, Carl Philip, hertig af
Södermanland, Nerike och Wermland. Underskrifterna i
ofvannämnda äktenskapskontrakt äro följande:
<i>Edher trogne Man så länge jagh lefwer, Carolus
Philippus. -- Edhers Furstlige Nådes underdånighe
Tjenarinna så länge jagh lefwer, Elisabeth Ribbing.</i>
Hertigen dog d. 25 Jan. 1622, och en dotter
föddes efter hans död. Elisabeth blef sedermera
gift med landshöfdingen öfver Åbo län Knut
Lilljehöök, med hvilken hon hade tvänne söner.

<b>Riccardis</b> var konung Albrekts första gemål
och dotter af Otto, regerande grefve af
Schwerin. Förmäld 1365, afled hon 1380, således före
Albrekts olycka. Bland de flera barn hon skänkte
honom märkes prinsessan <i>Riccardis</i>, som blef
förmäld med markgrefve Johan af Brandenburg.

<b>Richissa.</b> Denna prinsessa var en dotter af
Magnus Ladulås, som stod i så stor gunst hos
den påfliga Stolen i Rom och hela det
katholska presterskapet, att han erhöll titeln: <i>"Kyrkans
heligaste son och Salighetens betjent"</i>.

Richissa blef, redan vid sex års ålder, invigd
till nunna och af sin om katholska religionen
mycket nitiske fader <i>skänkt</i> till det af honom,
1282, stiftade och vid foten af Brunkebergsåsen
anlagda, sedermera så ryktbara Clara kloster. --
Vid mognare år, eller, så snart hon blef
fullvuxen, inträdde hon i sitt heliga embete såsom
klostrets abbedissa, med alla dess pligter, alla
dess rättigheter och all den glans och ära, som
dermed följde, ehuru en sådan högt uppsatt
"Christi brud" var för verlden undangömd,
lefvande och verkande endast för "den enda
saliggörande kyrkan".

Magnus Ladulås var icke den, som
bortlemnade en dotter utan hemgift. Med prinsessan
Richissa följde en mängd af gåfvobref på
gårdar, hemman, qvarnar och andra lägenheter,
jemte en hop dels bebyggda, dels obebyggda
tomter, samt holmar, gärden och betesmarker,
deribland norrmalms i Stockholm, dem konungen
tillförsäkrade klostret till oinskränkt egendom.

Naturligtvis inställdes för den unga nunnans
barndoms skull de vid ett sådant tillfälle
brukliga <i>andliga</i> ceremonierna. Deremot lärer en
hel hop <i>verldsliga</i> högtidligheter hafva egt rum
vid tillfället af det sexåriga barnets <i>bortskänkande</i>
till klostret. Bland annat var der ett lysande
tornérspel, med thy åtföljande riddarslag,
hvarvid konung Magnus till riddare dubbade sin
äldste son Birger, då ännu ett minderårigt barn.

Abbedissan, prinsessan Richissa dog 1339.
Hennes porträtt finnes ännu förvaradt i Clara
kyrkas sakristia.

<b>Ridderbjelke, Metta Charlotta,</b> gift med
sergeanten Henrik Johan Fock, förgjorde 1802 sin
man jemte tvänne sina barn genom gift, för att
få gifta sig med sin amant, gifte skogvaktaren,
sedermera roteringskarlen, Johan Fägercrantz,
sedan Lilja kallad, som dömdes till 28 dygns
vatten och bröd. Efter flera års sittande på 
bekännelse å Carlstens fästning, blef hon slutligen
dömd att mista högra handen, halshuggas och å
båle brännas, hvilket allt försiggick d. 7 Nov.
1810 å Fägredsmon i Westergöthland.

<b>Ridderschantz, Sofia Elisabeth,</b> var verklig
syssling med trenne krönta hufvuden, nemligen
konungarne Carl XII i Sverige, Fredrik IV i
Danmark och August II i Polen. I Barfods
"Skånska Adeln" läses följande: "Herr Bondes fru,
Christina Ulfeld till Araslöf, tog sin systerdotter
Sofia E. Ridderschantz i barns ställe och gjorde
henne till sin enda arfvinge. Denna fröken
Ridderschantz, genom sin fru mosters testamente
egarinna af Araslöf, var således i sin landsort
ett ganska betydande parti, och kunde så
mycket mindre sakna ansenliga friare, som hennes
personliga egenskaper verkligen öfverträffade
hennes lyckas förmåner. Den herre, som hon dömde
värdig sin hand, var Georg Bogislaus Staël von
Holstein, sedermera friherre, fältmarskalk,
landshöfding och kommendör af Kongl. Maj:ts orden,
hvilken tillförne under sin ryska fångenskap hade
ingått äktenskap med grefvinnan Ingeborg
Christina Horn, som efter honom qvarblifvit i
Ryssland och der förmenades vara afliden. Det nya
giftermålet var så nära fullbordadt, att
bröllopsdagen, efter väl fulländad lysning, redan var
utsatt och alla bröllopsanstalter i fullkomlig
ordning. Häpnaden blef ock så mycket större, då
den emot förmodan lefvande frun dagen före den
tillämnade vigseln infann sig på Araslöf och hela
giftermålsfrågan af sig sjelf förföll. Likväl
utslocknade icke den redan tända kärleken,
hvilket den fromma grefvinnan ej heller med
svartsjuka ansåg, utan bemötte alltid sin rival såsom
en syster. Det enda, hvari hon ej rättade sig
efter vederbörandes åstundan, bestod i det
otjenliga dröjsmålet att förfoga sig till andra verlden;
ty 40 långa år förflöto innan hon tog det
önskade afskedet. Nu förlopp ej mer än den
oundgängligen nödiga tiden, förrän det så länge
uppskjutna giftermålet förnyades, fastän brudgumen
då nalkades sitt 80:de och bruden redan sett sina
60 år. Det lystes ånyo tre gånger och bröllopet
firades på Araslöf med mycken ståt, då det
åldriga paret dansade den verkliga brudpolskan,
och under pukors och trumpeters klang
svingade sig in i brudkammaren. De höllo sedan ett
lysande intåg i Malmö och lefde några år i ett
det lyckligaste äktenskap. Men kärlekens låga
förmådde ej vidare uppehålla det lif, som redan
försmäktade af ålderns köld, och fältmarskalken
Staël v. Holstein dog 1764 på sin 80:de födelsedag, 
då hans fru bestormade sjelfva himlen med
sin klagan. Den enda tröst hon tillät sig bestod
i föranstaltande om en nästan kunglig begrafning. 
Gubben, klädd i serafimerdrägt, lades i en
kista, som invändigt var beklädd med sammet;
och då hon sade honom sitt sista farväl, satte
hon på hans finger en juvelring, som följde
honom i grafven. Sedermera har hon vistats på
sitt gods Araslöf, hvarest hon redan under sitt
frökenstånd höll ett ganska lysande hus, så att
hon hade eget hofkapell och två trumpetare,
hvilka, vid hennes besök i Christianstad, ej
sällan stodo bakpå hennes vagn, och under hela
färden öfver den långa bron med sitt skallande
kungjorde hennes ankomst; ty pomp och ståt
var både hennes och herrns rådande smak. Uti
hennes förmak paraderade konung Christian IV:s
och Christina Muncks samt hennes öfriga kungliga 
anförvandters porträtter, och slägtskapen
med dem var alltid ett rikt ämne för diskursen.
Med denna förlåtliga fåfänga förenade hon ett
ädelmod, som beständigt visade sig i den
berömligaste dager. Ganska många nödlidande fingo
sitt bröd af hennes hand, och pauvres honteux
voro isynnerhet föremål för hennes välgörenhet.
Man känner åtskillige fattige officerare, som hon
gifvit nödiga ackordsummor, och hennes hus var
ständigt en fristad för en eller tvänne fröknar,
hvilka af henne alltid försågos med anständiga
giften och utstyrdes med nödig hemgift. Hennes 
underhafvande bönder funno uti henne det
ömmaste herrskap, och hennes tjenstfolk blef
gerna af henne väl försörjdt. Själens styrka och
kroppens krafter bibehöll hon i det längsta, så
att hon ännu år 1778, vid firandet af kronprinsens 
födelse, öppnade balen med den 80-årige
fältmarskalken, grefve Hamilton. Ändtligen
måste dock äfven hennes själ svigta under den till
grafven lutande hyddans tyngd. De sista tiderna
hade hon svårt att samla meningen af hvad som
sades, och ett par år före sin död blef hon i en
sjukdom beröfvad all sinnesredighet. Hennes
svaga lefnad var derefter ett slags underlig fantasi,
bestående deri, att hon nämnde alla efter
färgerna och figurerna i kort. Detta var så
mycket besynnerligare, som hon aldrig funnit något
särdeles nöje i spel. Långt före sin död hade
hon redan utstakat ceremonielet för sin
praktfulla begrafning, hvartill nödiga penningar
blifvit aflagda. Sitt grafställe hade hon utsett hos
sin herre i Wapnö kyrka i Halland, hvarest hon
ock föranstaltat om en marmorkista, som i nära
20 år väntat på henne. Hon afled barnlös 1789,
92 år gammal."

<b>Ritfelt, Anna,</b> dotter af öfverstelöjtnanten
Henrik R., som adlades 1650, uppbrände sig sjelf
olyckligt i ett bränvinsbad. Samma olyckliga
tilldragelse träffade 1829 en annan dam i
Upsala -- enkefru Malmerfelt -- som vid mannens
död ville styrka sig med ett ångbad af sprit.

<b>Roos, Anna Stina,</b> har blifvit bekant
derigenom, att hon, förmodligen ensam bland sitt kön,
följde Carl XII under en stor del af hans krig.
Som det påstås, af kärlek till en högre officer
vid svenska armén, anlade hon mansdrägt, och
emedan hon var ovanligt lång till växten,
gynnade detta hennes antagande till soldat vid
general Dükers regemente. Bevistade sedan alla
Carl XII:s fälttåg, och, efter att ha utmärkt sig
vid flera tillfällen, befordrades hon till
underofficer, i hvilken befattning hon tjenstgjorde åtta
år. Efter kriget tog hon afsked, och blef kort
derpå antagen till hofmästare hos grefvinnan
Düker, som mycket gynnade henne; men händelsevis 
upptäcktes der hennes rätta kön. Anna qvarblef 
likväl sedan hos grefvinnan såsom sällskapsfruntimmer, 
tills hon gifte sig med major Irwing.
Med honom egde hon en dotter, vid namn
<i>Margaretha Charlotta</i>, som blef gift med
hofpredikanten och kyrkoherden i Bro, Nils Larsson
Sundell. Hon vistades sedan till döddagar på
Bro prestgård, hos denne sin måg och dotter,
samt visade alltid, äfven under sin höga ålderdom, 
vid flera tillfällen prof på ett manligt och
modigt sinne. Majorskan Irwing dog vid några
och 80 års ålder.

<b>Roos, Brita Jönsdotter,</b> som uppgifves vara
den sista ättlingen af Ynglinga-stammen inom
de icke kungliga och furstliga ätterna, var en af
de beklagansvärdaste qvinnor man någonsin hört
omtalas, ithy att hon såg tvänne sina mäns 

hufvud falla för bödelsbilan och var nära att få se
den tredje hängd, om han icke genom en hastig
flykt undgått detta sitt välförtjenta straff. --
Britas far var riksrådet Jöns Ulfson Roos; hon
gifte sig helt ung med Erik Nilsson Gyllenstjerna,
sedermera rikshofmästare, som blef ett bland de
många offren vid Stockholms blodbad 1520,
hvarefter hon jemte flera andra svenska fruntimmer
fördes i fångenskap till Köpenhamn, derifrån hon
hemkom 1523. -- Sedan blef hon, 1528, gift med
Måns Bryntesson Lilljehöök, som under Gustaf
I:s tid uppträdde såsom upprorsstiftare i stort
och som gick ända derhän, att han af
Westergöthlands allmoge lät utropa sig till konung.
För detta sitt förräderi dömdes han emellertid
till döden, och blef halshuggen och steglad på
Södermalm i Stockholm d. 7 Sept. 1529. Med
honom hade hon en dotter, <i>Ebba Lilljehöök</i> (se
denna), som för sin manhaftighets skull erhöll
benämningen <i>Grefve Ebba</i>. -- Fru Brita
Jönsdotter hade dock icke ännu, genom dessa sina
mäns olycksöden, fått afsmak för äktenskap, utan
gifte sig för tredje gången, så snart sorgåret
efter den andra maken var tilländalupet. Den
tredje mannen var riksrådet Christoffer Andersson 
Röd, som var i besittning af Gustaf I:s
förtroende och af honom användes i åtskilliga
beskickningar utomlands. Han motsvarade dock
detta sin landsfaders förtroende icke bättre, än
att han upptog penningar för kungens räkning
och förstörde dem, men rymde, då hans bedrägeri 
upptäcktes, och dog i sjelfvillig landsflykt i
Lübeck 1548. Fru Brita slutade sitt oroliga lif
omkring 1580.

<b>Rosenbjelke, Catharina,</b> dotter af ståthållaren
öfver Kronobergs län Bengt R., blef gift med
landshöfdingen Johan Dufva i Westergöthland.
Hon drunknade på Ålands haf 1644, jemte man
och fem barn, då de skulle resa till mannens nya
höfdingedöme i Österbotten.

<b>Rosenborg, Gustafva Sofia.</b> Enke-geheime-rådinnan 
Gustafva Sofia Hjärne, född Rosenborg,
dotter af krigsrådet Anders R., dog i Helsingfors 
d. 3 Juni 1860, i en ålder af 80 år. Som
en ensam lemning ifrån flydda tider hade hon
redan länge lefvat bortgömd och tillbakadragen
från verlden, der hon en gång hade lyst genom
skönhet, talanger och behag. Hon var ett barn
af Gustaf III:s dagar, och med de dagarnes
framför alla andra utmärkande drag följde henne
också kärleken till vitterhet och litteratur ända
till lefnadens afton. Sjelf roade hon sig ofta
med att författa verser än på svenska, än på
fransyska. En större dikt, <i>"Tavastehus slott"</i>,
har till och med framträdt i tryck. Talar
sägnen sannt, så hade den aflidna också spelat en
roll i en politisk dram, den sorgligaste vår
historia har att omtala (Sveaborgs kapitulation
år 1809).

<b>Rosencrantz, Eva Charlotta,</b> testamenterade år
1834, tillika med sin man, kaptenen Carl Gustaf
Qveckfeldt, 43,000 rdr rmt till 4 stipendier à
200 rdr åt 4 adliga ynglingar, 4 lifstidspensioner
à 200 rdr hvardera åt adliga enkor och döttrar,
m. m. Fonden, som står under riddarhusets
förvaltning, kallas den Qveckfeldtska. Hon dog 1852,
utan barn, och mannen 1835.

<b>Rosencrantz, Pernilla Jacobsdotter,</b> har 1673
i Lund utgifvit en andaktsbok med titel: <i>"Guds
Börns Tro och Tillid till Gud i Bedröfvelser"</i>. På
titelbladet stå hennes initialbokstäfver.

<b>Rosenhane, Märtha,</b> syster till riksrådet
Schering Rosenhane, förälskade sig uti informatorn i
riksrådets hus Peder Appelman och förlofvade
sig i hemlighet med honom, för hvilken orsaks
skull han mycket förföljdes af hennes bröder
och slutligen, 1650, insattes i häkte i Stockholm,
derifrån han dock snart flydde. Märtha gifte
sig dock i början af 1650-talet med majoren
Ture Hökeflycht, för hvilken hon redan skulle
hafva fattat tycke, medan han ännu var simpel
ryttare. I detta äktenskap hade hon 6 söner,
deraf <i>Tuwe</i>, löjtnant vid Westgötha kavalleriet,
blef ihjälslagen 1679 af löjtnanten Johan
Svinhufvud; <i>Martin</i>, löjtnant vid amiralitetet, blef,
efter ett tappert motstånd i en sjöträffning på
Pejpussjön, dödskjuten d. 31 Maj 1702 på sin yacht,
omgifven af 300 fiendtliga halfgalerer; <i>Jonas</i>,
kapten vid amiralitetet, bevistade åtskilliga
lyckliga sjöträffningar mot ryssarne på Pejpussjön,
men under en rekognoscering anfölls han af 200
lodjor, som han flera gånger dref tillbaka, men
hvilka slutligen äntrade hans förande yacht
"Vivat", då han tände eld på krutdurken och
sprängde sig och ryssarne i luften, hvarvid 20 lodjor
förstördes af explosionen.

<b>Rosenhjelm, Wendela Catharina,</b> dotter af
assessoren Pehr R., föddes 1676, och dog, enka,
1757, samt begrofs i Mogata kyrka, uti
Rosenhjelmska grafven. Genom frikostiga gåfvor till
ofvannämnda kyrka har hon lemnat ett
värderadt minne efter sig i orten. Bland dessa
gåfvor voro ett hemman och en tornklocka, samt
altarsilfver m. m. Hon var tvänne gånger gift,
först med kornetten Jakob Wernsköld, och
sedermera med brukspatronen Gust. Ad. Fors, men
öfverlefde dem båda, och med henne utdog
adliga ätten Rosenhjelm.

<b>Rosensparre, Anna.</b> Om denna fru, boende
på Trollenäs i Skåne, har Barfod, i sina
"Märkvärdigheter rörande Skånska Adeln", berättat en
romantisk saga, den vi taga oss friheten här
införa:

"Herr Anders Stison Thott till Näs, som af
slägtledernas sammanhang finnes hafva varit
samtida med Magnus Lauritzson till Skena,
stamfadern för svenska Brahe-ätten, och som således
lefvat vid år 1440, egde till hus-fru Anna
Rosensparre, dotter af Jöns Thorbjörnsson Rosensparre
och Brita Bille. Om denna fru berättas, att hon
en gång, under sin herres frånvaro, legat i
barnsäng på Näs, men redan varit till helsan
återställd, fastän ännu icke tagen i kyrka, då herr
Anders Stison återväntades. Otålig att få se sin
efterlängtade make, gick hon en vacker dag ut
i trädgården, och uppsteg på en der ännu
befintlig kulle, hvarifrån hon hade fri utsigt öfver
den förbilöpande landsvägen, hvarpå hon just i
detsamma såg sin herre komma farandes. Glad
att åter få omfamna honom efter en ganska lång
frånvaro, skickade hon sin medhafvande piga,
eller, efter nuvarande stil, kammar-jungfru, för
att öppna den nära vid stället befintliga
trädgårdsporten, på det herren utan omväg genast
måtte komma till henne. Pigan hastade med
sitt ärende, och herren lärer ej heller hafva dröjt
att förfoga sig till en älskad maka. Men huru
stor måtte icke allas bestörtning hafva blifvit,
då frun ej mera fanns på det ställe, hvarest hon
nyss tillförne hade suttit, och oaktadt allt
eftersökande ingenstädes kunde återfås.

"Sedan all efterspaning aflupit fruktlöst, och
tiden dödat sorgen öfver denna så besynnerliga
förlust, trädde herr Anders Stison i nytt gifte
med Ellen Brahe, dotter af herr Torkel
Pedersen Brahe till Mygdal i Halland, och fru
Magdalena, Jens Eskilssons dotter. Men just när
bröllops-högtiden firades på Näs, fick herr
Anders Stison den oförmodade tidningen, att hans
förlorade fru var återkommen och ömt begärde,
att han ville komma ut till henne i yttre
rummet eller förstugan. Bruden, som isynnerhet blef
bestört öfver detta besök, använde all den nya
kärlekens välde, för att afhålla brudgumen från
att lemna sitt säte vid bordet; med föreställning,
att det ej kunde vara annat än spökelse efter
en fru, som för så lång tid sedan hade
omkommit. Detta oaktadt lät han af den andras
förnyade anhållan beveka sig att gå ut, då hans
fordna fru med ömmaste klagan berättade sig
hafva blifvit bergtagen af de i förenämnde kulle
befintliga troll, hvilka nu lemnat henne tillstånd
att på en kort stund besöka sin man och sina
barn; med tillägg, att hon skulle kunna frias
från trollens välde, om hon fick tillbringa natten
uti hans säng, hvilket hon på det ödmjukaste
och bevekligaste begärde, med försäkran, att ej
göra minsta anspråk på ett äktenskap, som skulle
lända hans nya brud till förfång. Denna åter, i
fruktan att förlora sin man och brudgum, kom
nu sjelf att rycka honom från sin medtäflerska,
samt hindrade honom att bifalla hennes
begäran. Emellertid förlupo de stunder, hvilka voro
lemnade den olyckliga frun, utan att hon
erhöll något svar eller fick omfamna sina barn,
hvarefter trollen med mycket gny återförde henne,
som då i ångesten fattade uti ett på porten
varande jernhandtag, hvarvid hon höll sig så fast,
att deruti syntes märke af hela handen.

"Dessa äro sagans omständigheter. Det
sistnämnda märket är ännu synligt, fastän dess
vittnesbörd jäfvas af den omständigheten, att
nuvarande byggnaden på Näs är uppförd af fru
Annas sonson, herr Tage Ottoson Thott, år 1559,
efter hvilken tid det beständigt nyttjade
handtaget alltförväl kunnat genom nötning erhålla
bemäldte märke efter en menniskohand, så framt
man ej vill medgifva, att herren, sin olyckliga
farmor till åminnelse, bibehållit detsamma ifrån
förra byggnaden. Huru härmed nu må vara
beskaffadt, är dock ofelbart, att oftanämnda fru
Anna Rosensparre på något vådligt sätt 
omkommit, hvilket bestyrkes af den från man till man
gående familje-berättelsen, fastän denna är
öfverhöljd med fabelns skuggor. -- För öfrigt
visas stället ännu i dag, och är en ganska vacker,
skogbevuxen kulle, i form af en ätte-hög, på
hvars topp finnes ett stort bokträd, som ett par
alnar från roten delas i 2 stammar och i hvars
klyft utur sjelfva stubben uppväller en frisk källa
med så ymnigt vatten, att herrskapet till sitt
behof deraf rikligen fourneras."

<b>Rosenstråle, Gunilla,</b> dotter af
öfverstelöjtnanten Svante E., blef på 1640-talet gift med
general-inspektoren öfver alla krutbruk och
salpetersjuderier i riket Carl Beckerfelt, som
ursprungligen hette Becker, men af drottning
Christina blef adlad och befordrad. Med honom hade
hon 20 barn, deribland 12 gossar, som alla hette
Carl. Oaktadt så många afkomlingar, utdog dock
ätten 1694. Hon blef sedermera gift med
jägmästaren Gabriel Örnecrantz, med hvilken hon
ej hade några barn.

<b>Rosladin, Brita,</b> dotter af den tappre
öfversten, friherre Fritz R., som af konung Carl IX,
under dess Liffländska tåg, blef funnen i en
rågåker och derifrån afhemtad samt sedermera
uppfostrad. Hon blef d. 30 Jan. 1655 gift med
riksskattmästaren Sten Bjelke, som förut varit
förlofvad med Kerstin Barbro Banér, men hvilken
ryggade sitt löfte och derigenom gaf anledning
till en rättegång. Brita Rosladin dog 1675, 49
år gammal, af förskräckelse för en tjuf, som ville
bryta sig in genom fönstret. Hon och hennes
man (som dog d. 8 Sept. 1684) samt tvänne barn
äro begrafna uti dyrbara kopparkistor i
Riddarholmskyrkan.

<b>Rudenskiöld, Magdalena Charlotta,</b> är ett namn,
hvarvid hvarje svenskt sinne känner sig upprördt,
emedan dess minne är förenadt med erinringen
om obillighet och hämndlust hos en furste mot
en qvinna -- en skön, älskvärd och snillrik qvinna.

Såsom helt ung flicka, nästan ännu ett barn,
uppträdde Magdalena Rudenskiöld, riksrådet Carl
R:s yngsta dotter, vid Gustaf III:s hof, såsom
tjenstgörande hoffröken hos prinsessan Sofia
Albertina. Hon utgjorde i denna lättsinnets och
det yrande nöjets sfer en ny stjerna, hvaråt
allas blickar vände sig; ty det är svårt att säga
hvilket som hos henne var det öfvervägande --
skönheten eller snillet. Lik en dansande gratie
framgick hon på sin farliga väg, utan aning om
det brådjup, som lurade der bredvid och dit hon
en gång kunde -- skulle, måste nedstörtas; ty
så hade skickelserna fogat.

Född på nyårsdagen 1766 var Magdalena
Rudenskiöld redan 26 år gammal, då Gustaf III
mördades. Att hon, oaktadt alla de tillbedjare,
som svärmade omkring henne, icke då
längesedan var gift, kom sig väl deraf, att hon vikit in
på en afväg och skänkt hela sin passionerade
kärlek åt en man, med hvilken hon aldrig kunde
bli förenad, ty han var ju redan förut med
äktenskapets heliga band fästad vid en annan qvinna.
-- Detta var afskyvärdt! ropar man. Men, då
man besinnar, att denne man var baron Gustaf
Mauritz Armfelt, den farlige, den oemotståndlige,
så må man -- väl icke förlåta, men åtminstone
beklaga den unga flickan, som med sin eldiga
själ, sin svärmande fantasi, älskade för första
gången och icke visste ordet af, förrän kärleken
ohjelpligen sprungit bort med hennes hjerta.

Baron Armfelt var, som bekant är,
invecklad i en stor politisk intrig, och såsom ett
talande bevis på, att han icke älskade Magdalena
Rudenskiöld <i>så</i>, som hon älskade <i>honom</i>, må <i>det</i>
gälla, att han indrog <i>henne</i> i samma intrig, att
han använde henne till redskap för sina
politiska planer, att han hjertlöst uppoffrade henne
för sin ärelystnad, sina ränker och sitt partihat.
Magdalena var bland de många, som Gustaf
Mauritz Armfelt älskat -- icke den <i>enda</i> som rönte
sådant öde; och sedan den låga, som hennes
skönhet hos honom tändt, längesedan flammat
ut, var hennes utmärkt goda hufvud dock
någonting att lita sig till, hennes snille, liflighet
och framför allt hennes gränslösa,
sjelfuppoffrande hängifvenhet ännu ett vigtigt medel att
begagna. Det var godt att ha en
medhjelparinna, som så väl uppfattade hans planer, så i
allt delade hans åsigter, som Magdalena. Hon
var honom således af själ och hjerta behjelplig
vid hans stämplingar att undanrödja den
förhatlige Reuterholm, hertigens allt i alla, och det
var detta som gjorde hennes olycka.

Saken blef, som man vet, i tid upptäckt;
en mängd deruti invecklade personer
arresterades, dömdes och straffades. Armfelt vistades uti
Italien och höll sig undan, tills ovädret gått
öfver, då han åter uppträdde vid svenska hofvet,
stoltare än någonsin och ånyo öfverhopad med
kunglig nåd. Men -- den arma fröken
Rudenskiöld, af honom inledd i ett dubbelt förderf --
qvarstannade och dukade under för hämnden.

Hon arresterades, och en sträng
brottmålsprocess fördes mot henne. Alla trodde dock att
hertigen-regenten, af undseende för hennes kön,
hennes slägt, ja -- sjelfva hennes personlighet --
skulle gå skonsammare tillväga och åtminstone
låta det bero vid landsförvisning. Men så tyckte
icke hertig Carl och presidenten, baron
Reuterholm. De hatade henne båda två. De hade länge
önskat sig ett tillfälle att kunna i grund förkrossa
henne och -- detta tillfälle var nu kommet.

Det säges, att äfven den sträfve Reuterholm
skulle, för åratal tillbaka, hafva hemburit den
sköna fröken sin hyllning, men blifvit tvärt
afvisad. Detta torde dock vara endast tomma
påståenden. Troligare är att han hatade henne
för det han visste att hon gerna ville aflägsna
honom från den lysande höjd, på hvilken han
stod, och att hon i allt delade hans erkefiendes,
baron Armfelts, tänkesätt, angående honom.
Deremot är det allom bekant, hurusom de kärlekens
och beundrans rökverk, dem hertig Carl en tid
så träget strödde för henne, blifvit tillbakavisade
på ett sätt, som röjde allt, utom aktning för
personen och hans höga rang. Harm,
förödmjukelse öfver försmådd kärlek och slutligen
svartsjuka hade bytt hans känsla i hat.

Det är bekant, huru hertigen gick ända
derhän i hätskhet, att han nödvändigt ville, det
fröken Rudenskiöld skulle <i>slita ris</i>, ett lika
barbariskt som vanärande straff, hvilket nu, tack vare
upplysningens framåtskridande, är helt och
hållet afskaffadt. -- Men hertig Fredrik, jemte flera
herrar, uppträdde varmt protesterande mot denna
grofhet och lyckades ändtligen afvända detta det
ohyggligaste af allt ohyggligt. Deremot dömdes
den arma fröken Rudenskiöld att ledas upp på
en schavott och att der under en viss bestämd
tid stå i halsjern, till hela menighetens
åskådande och en begabbande pöbels hån. Från
detta straff kunde inga vänskapens böner, inga
föreställningar rädda henne; hon måste lida det,
såsom <i>"riksförräderska"</i>.

Till schavotten <i>åkte</i> hon på den utsatta
dagen, i September 1794, åtföljd af stadsläkaren,
som var beordrad att undersöka hvad hennes
lifskrafter skulle kunna uthärda; ty <i>dö</i> unnade
man henne dock icke. Ack! -- "mycket tål man
förr'n man förgås", säger den oförgätlige
skalden, och Magdalena förgicks icke af allt det
förfärliga hon hade att genomgå. Marmorblek, men
dock skön, med det rika bruna håret hängande
omkring skuldrorna, omsorgsfullt krusadt och fritt
böljande för vinden, samt iklädd en bländhvit
klädning och en svart sidensalopp, leddes hon,
vacklande och matt, uppför trappstegen till
schavotten, målet för hennes färd. Men så stor var
allmänhetens förtrytelse öfver hvad som föregick,
så rörande var åsynen af det arma offret, att
sjelfva gatpöbeln höll sig tyst. Intet ord, ingen
begabbande åtbörd förnams. I stället hördes
öfverallt snyftningar och man såg tårar glänsa i
tusentals ögon. Riksförräderi är ett brott, som
mängden icke rätt uppfattar. Mord, rån, stöld,
mordbrand, förfalskning äro i dess ögon stora
förbrytelser, dem lagen icke nog kan näpsa; men
för politiska förbrytelser har den ofta endast
deltagande.

Man hade låtit fröken Rudenskiöld stå stilla
på schavotten under några minuter; men då kom
-- förmodligen från hertigen, eller någon af hans
liga -- en plötslig erinran om halsjernet, som
hängde på den der pålen man såg, och
hvilket jern nödvändigt måste omsluta hennes hvita
hals. Och så nalkades bödelsdrängen -- af
folket kallad <i>rackarn</i> och af menigheten ansedd
ärelös -- för att, sin syssla likmätigt, påsätta
halsjernet.

Nu var dock måttet rågadt. Åsynen ...
närmandet af denna ohyggliga karl ... blotta
tanken på, att <i>han</i> skulle med sina rysliga, så
många gånger blodbesudlade händer vidröra
hennes person, bragte henne utom sig. Hon
uppgaf ett skri, stötte med förtviflans styrka
bödelsdrängen ifrån sig och nedföll i häftiga
konvulsioner.

Då framträdde läkaren och förklarade, att
hon borde föras derifrån, och man bar henne
till vagnen och förde henne -- hvart? ... till
hennes hem? -- Ingalunda! -- Nej, till
<i>Spinnhuset</i>, såsom straffanstalten för brottsliga 
qvinnor då benämndes. Der lät man henne sitta i
tvänne hela år. Icke att hon spann ... icke att
hon behandlades hårdt. Tvärtom hade hon ett
eget, temligen vackert rum, fick bestå sig all den
uppassning hon önskade och njuta af
beqvämlighet och god föda, så mycket hon sjelf ville
bestå sig. Men hon var dock en fånge -- fånge
på en straffanstalt.

Nu började det emellertid att lida mot
slutet af förmyndare-regeringen, och Reuterholm,
som anade att hans sol var i nedgående, släppte
ut sitt redan nog pinade offer. Än mer -- man
gaf henne en gård på Gottland och en årlig
pension att lefva af. -- Emellertid var hon, genom
hvad som öfvergått henne, stängd från
umgänget i de fordna kretsarne; för henne var all
lifvets glädje med ens och för alltid utdöd; en
ryslig förstörelses jättefot hade nedtrampat dess
blommor. Äfven hennes skönhet var till den
grad borta, att man ej ens skulle i denna
vissnade, i förtid åldrade dam kunnat <i>gissa</i> till hvad
hon varit ännu för några få år förut.
Oigenkännelig, till och med för sig sjelf, bruten till
själ och kropp, ensam och skygg för hela
menskligheten, framsläpade den olyckliga dock sitt lif
ännu i tjugosex år, än på Gottland, än i Schweitz
och slutligen i Stockholm, der hon dog 1823, i
en ålder af 58 år, på sednare tiden likväl
upptagen i ett försonande umgänge.

<b>Ruders, Carolina Elisabeth,</b> är det första
fruntimmer i Sverige som blifvit belönadt af Svenska
Akademien för vältalighet. Hon erhöll nemligen
1828 Sv. Akademiens andra pris för en
afhandling om <i>"Slutet af konung Albrekts regering"</i>. --
Hon var dotter af den ädle prosten Ruders i
Nysätra, som är känd för en väl skrifven "Resa
i Portugal".

<b>Rückersköld, Anna Maria,</b> som dog 1805, har
gjort sig känd genom utgifvandet af en liten
<i>"Hushållsbok"</i>, hvilken på sin tid upplefde flera
upplagor. Hon blef 1750 gift med kamreraren
Jonas G. Dahl. Hennes fader var hofrättsråd
och blef adlad 1751.

<b>Rydling, Maria Christina,</b> dotter af den lärde
skolläraren R. i Stockholm och gift med
komministern i S:ta Clara församling And. Molander.
Hon har genom sin lärdom hedrat sitt kön och
efterlemnat flera öfversättningar. På riksrådet
Hans Henr. von Liewens anmodan öfversatte hon
Joh. Anast. Freylinghausens
"Catechismi-predikningar".

<b>Röhl, Maria,</b> mamsell, född d. 21 Juli 1801,
elev af Forsell, har i många år gjort sig känd
genom sina mästerliga ritningar i svartkrita och
på sednare åren äfven i färgade kritor. Hennes
porträtter hafva dessutom förtjensten af en
träffande likhet. Mamsell Röhl gjorde år 1849 en
konstresa till Paris m. fl. utländska orter.


<b>S.</b>

<b>Sack, Hedvig Elisabeth,</b> dotter af
öfverstelöjtnanten Carl Philip S., föddes 1708, och blef
1719 upphöjd till friherrinna, samt sedermera
gift med grefve Nils Bjelke. Hon dog d. 30
April 1760. Mannen reste utrikes, blef
katholik, kammarherre hos påfven, sedermera senator
i Rom och förde lika ståt samt hade samma
rang som kardinaler; gick i vid rock af purpur,
med en guldkedja på bröstet. Vid hans död
samlades folket på Capitolium och tillkännagaf
sin sorg. Grefvinnan Bjelke skänkte 30,000
daler kopparmynt till Frimurarebarnhuset.

<b>Sandberg, Gustava,</b> bryggare-enka i
Westervik, som mördades hösten 1861, hade genom
testamente till enkedrottning Josefina samt
hertigarne af Östergöthland och Dalarne öfverlåtit
större delen af sin icke obetydliga förmögenhet
De höga testamentarierna förklarade sig dock
icke vilja annorlunda begagna detta testamente,
än att, sedan en genom landshöfdingens i länet
föranstaltande utsedd komité af 5 personer
lagligen bevakat detsamma samt pröfvat och
bestämt huru mycket af det testamenterade ansågs
böra utgå dels till arvode åt de af enkan 
Sandberg utnämnde testamentsexekutörer och dels till
en eller annan af hennes arfvingar, den
återstående behållningen skulle, efter det komitén
dertill uppgjort förslag och landshöfdingen yttrande
afgifvit, af de höga testamentarierna disponeras
till förmån för sådana nu befintliga eller blifvande
inrättningar eller stiftelser, som för Westerviks
stad och omgifvande landsort kunde bidraga till
de fattigare folkklassernas uppfostran, bildning
och trefnad, eller eljest hafva ett allmännyttigt
och välgörande syfte.

Den omförmälda komitén, som utgjorts af
brukspatronen de Maré, häradshöfdingen Nyman,
prosten Wastensson, doktor Forling och
grosshandlaren C. G. Mæchel, har aflemnat en
fullständig redovisning, hvaraf inhemtas följande
hufvudsakliga omständigheter. Testamentet är
bevakadt och af enkans samtliga arfvingar, efter
med dem träffad öfverenskommelse, godkändt.
Hela förmögenheten, med inberäkning af en ännu
osåld fastighet i Westervik, har uppgått till 85,892
rdr 33 öre rmt. Deraf hafva, till gäldande af
boets ostridiga skulder, testamentslegater och
särskildt beviljade anslag till vissa af
slägtingarne, arvode till testamentsexekutörerna,
testamentsbevillning och åtskilliga nödiga kostnader,
åtgått tillhopa 35,095 rdr 61 öre, hvartill komma
3486 rdr, som måst afsättas till möjligt
godtgörande af en del vid årsproklama efter enkan
Sandberg anmälda, men, såsom stridiga, på
vidare rättegång beroende fordringar. Den
ostridiga behållningen är således 47,310 rdr 72 öre, och
deraf har komitén föreslagit följande dispositioner:

1)  Till fri elevplatser vid det i Hjorted inom
Tjusts härad genom enskild välgörenhet bildade
institutet för döfstumma 8000 rdr.

2)  Till lokal för en i Westervik af
dervarande Fruntimmersförening bildad småbarnsskola
för flickor, den ofvannämnda, osålda fastigheten,
taxerad till 7800 rdr.

3)  Till räntebärande kapital för samma
skolas underhåll 3000 rdr.

4)  Till lokal för en flickskola i Gamleby
köping 3000 rdr.

5)  Till bidrag för en sådan skolas inrättande
i Gladhammars socken 1000 rdr.

6)  Till en pensionsfond för pauvres honteux
i Westervik 3000 rdr.

7)  Till utvidgning och försköning af
Westerviks begrafningsplats m. m. 8000 rdr.

8)  Till en slöjdskola för gossar i nämnda
stad nu återstående 13,510 rdr 72 öre, jemte
hvad som kan blifva i behåll af det för stridiga
fordringsanspråk afsätta kapital, tillika med det,
som möjligen kan vinnas genom ansökning om
eftergift af den dryga testamentsbevillningen,
hvilken uppgår till icke mindre än 3530 rdr 22 öre.

Uti detta förslag, som jemväl innehåller
närmare bestämmelser i afseende på de tillstyrkta
donationsfondernas vård och förvaltning, har
landshöfdingen för sin del instämt, genom ett 
d. 8 Februari 1864 afgifvet memorial, hvaruti, jemte
en fullständig berättelse om hvad i saken
förekommit, komiténs dispositionsförslag blifvit
ordagrannt intaget; och har detta memorial
sedermera återkommit, försedt med en så lydande
stadfästelse:

"Hvad i detta underdåniga memorial finnes
föreslaget och framstäldt, varder härmed af Oss
till alla delar gilladt och till efterrättelse
faststäldt. Viljande Wi, som med tacksamhet
upptagit det osparda nit, hvarmed landshöfdingen
m. m. friherre K. Sköldebrand i detta ärende
gått Oss tillhanda, hafva åt honom uppdragit att
för komitérade förklara Wårt nådiga välbehag
öfver det sätt, hvarpå de sitt uppdrag fullgjort.

Stockholms slott den 3 Mars 1864.

<i>Josephine.</i>                       <i>Oscar,</i>
                                    å egna och hertigens af
                                       Dalarne vägnar."

<b>Sandelhjelm, Lovisa Augusta Wilhelmina,</b> född
1809, dotter af landshöfdingen i Elfsborgs län
Paul S., blef 1829 gift med kammarrättsrådet
Paul Roland Ferlin, som dog 1864 och var
författare till det berömda arbetet "Stockholm i
juridiskt, statistiskt och historiskt hänseende". Hon
var ett litterärt fruntimmer, som öfversatt
Trottés predikningar från franskan samt författat
åtskilliga noveller m. m. Hon dog i slutet af
1850-talet och begrofs på Johannis kyrkogård i
Stockholm.

<b>Sandell,</b> fru, gift med en smed i Carlskrona,
var en julotta i Lenhofva kyrka, derunder hon
hör ett litet barn bittert gråta bakom sig,
vänder sig deråt och ser en två-årig gosse, som, då
han ser sig bemärkt, sträcker armarne mot henne.
Hon hör att barnet förlorat sin mor och att hon
sjelf var beslägtad med barnets fader, anser
barnets utsträckning af famnen emot en okänd för
en vink af Gud, tager gossen med sig till
Carlskrona, der han fick undervisning i skolan, och
sände honom sedan till Wexiö skola. Gossen
visste ej annat än att fosterföräldrarne voro hans
föräldrar, förrän han som äldre skolgosse fick
se sitt dopbetyg. Han bibehöll likväl
fosterföräldrarnes namn, blef sedermera prest, och det
en af våra lärdare, hvarom hans samlingar i
naturalhistoria och antiqviteter samt hans
utförliga bibel-exegetik bära vittne. Biskop Tegnér
anförtrodde åt honom sina yngre barns
beredning till Herrans Nattvard, af aktning och tillit
till hans ovanliga insigter och vördnadsbjudande
allvar. -- Fostersonen Jonas Sandell blef, 1839,
prost i Westra Härad.

<b>Sandels, Hilda Augusta Adelaide,</b> dotter af
aflidne öfverstelöjtnanten Lars S., föddes 1830
och blef 1857 gift i Götheborg med
distriktchefs-sekreteraren i vestra tulldistriktet, magister
Jakob Björklund. Denna utmärkta
konsert-sångerska började sina musikaliska studier hos
Julius Günther i Stockholm, och fortsatte dem
sedermera i Leipzig. I Berlin, Stockholm,
Christiania och Köpenhamn har hon gifvit konserter,
samt öfverallt rönt bifall för sitt varmt poetiska
föredrag, synnerligen af folkvisor och romanser.

<b>Scheel, Brita,</b> dotter af danska riksrådet
Christian Albrechtsson S., föddes 1638 och blef 1660
gift med vice presidenten i Götha hofrätt
Christian Barnekow till Widtsköfle i hans andra
äktenskap. Såsom något högst anmärkningsvärdt
torde böra anföras, att den original-akt,
hvarigenom danska adeln lemnade sitt bifall till den
numera upphörda suveräniteten i Danmark, skall
finnas uti svenska konungens förvar, till följd
deraf att fru Brita bemäktigade sig den på sin
faders, riksrådet Christian Scheels, graföl i
Köpenhamn 1659. Härmed berättas hafva sålunda
tillgått:

Nämnde dokument hade af konungens
ombud blifvit till besegling förelagdt herrarne, då
adeln var samlad vid riksrådet Scheels flera
dagars graföl. Inter pocula var man ej
varsammare än att fru Brita Scheel, Christian
Barnekows husfru, bortsnappade dokumentet, hvilket
af den beskänkte hofmännen ej saknades förrän
efter hemkomsten, då höga öfverheten, till gräls
undvikande, ansåg rådligast att förtiga händelsen.
Fru Barnekow blef äfven af samma tanke, då
hon såg sitt knep vara utan nytta; och akten
vardt begrafven bland andra handlingar på
Widtsköfle, hvarest den återfanns af hennes sonson,
general Barnekow, som af denna sällsamma
upptäckt ej gjorde någon hemlighet. Den blef
således bekant för konungen af Danmark, som,
genom sin minister vid svenska hofvet, tillbjöd
general Barnekow elefant-orden och ett antal de
bästa hingstar, om han ville återlemna
dokumentet. Sådant var då ogörligt, emedan han redan
gifvit det åt drottning Lovisa Ulrika, i hvars
samlingar på Drottningholm det då ännu förvarades.

Fru Brita Barnekow har dessutom blifvit
känd för en personlig bravour, som kan ses af
följande anekdot, vittnande om ett verkligt mod.
Hon var en gång stadd på resa till sitt
fädernegods, gamla Kiöge på Seland, färdandes efter
tidens sed på en postvagn med egna hästar. För
att beta desamma uppehöll hon sig någon stund
i ett värdshus, kalladt Roeskilds krog, hvarest
ett röfvareband hade sitt tillhåll. Röfvarne fyllde
hennes kusk, så att han blef sanslös, hvarefter
en af dem påtog hans kläder och satte sig på
kusksätet, okänd af frun, som i mörkret steg
upp i vagnen. Hon märkte först oråd, när han
afvek från vägen inåt skogen. Utan att fälla
modet, gjorde frun en rännsnara af sitt
strumpeband, kastade den bakifrån om röfvarens hals
och strypte honom så behändigt, att han ej kunde
hjelpa sig. Hon fattade då sjelf tyglarne och
satte sig lyckligen i säkerhet. Till åminnelse
deraf skall hennes porträtt finnas i Widtsköfle
kyrka, hvarest hon föreställes hållande ett
strumpeband i händerna. -- Fru Brita dog år 1699, 33
år efter sin man, med hvilken hon hade en
dotter <i>Elsa</i> och sonen <i>Kjell Christofer</i>.

<b>Scheele, Johanna Sofia Charlotta von,</b> dotter
af öfverintendenten Frans Adolf v. S., föddes
1840. Hon är utexaminerad af Musikaliska
Akademien med utmärkta betyg och efter aflagd
lyckad profspelning 1864 antagen till orgelnist i
Filipstad.

<b>Scheer, Anna Catharina von,</b> dotter af
chursachsiska geheimerådet Johan Frans v. 
Basenhjelm, föddes d. 25 Nov. 1695 i Worms, och blef
af sin fader satt i ett kloster för att uppfostras
i katholska läran; men hon blef sedermera
öfvertygad om denna läras villfarelser, hvarför hon
hemligen och med lifsfara flydde ur klostret till
Wittenberg och sedan till Friesland. Uti
Embden blef hon bekant med Christoffer Bernh. Frans
v. Scheer, som varit abbot och prost i klostret
Anredo, men kort förut öfvergifvit sitt embete
och påfviska läran. Med honom ingick hon
äktenskap i Friesland, der de vigdes af en
luthersk prest, hvarefter de begåfvo sig till
doktorn och superintendenten Löber i Stralsund och
för honom afsvuro påfviska läran. År 1739
reste de till Skåne, hvarest de uppehöllo sig
någon tid, och sedan till Stockholm, der hennes
man af konung Fredrik I blef förordnad till
kyrkoherde i ett pastorat i Finland, men dog på
vägen dit i Åminne prestgård. Under sitt
enkostånd vandrade hon sedermera till fots nästan
kring hela Sveriges rike, och fick derunder
kläder och föda af välgörande medmenniskor.
Slutligen kom hon, i Augusti 1773, till Norrvidinge
prestgård i Skåne, hvarest hon fick sitt goda
uppehälle och skötsel till sin död, d. 1 April 1774.
Hon uppgifves hafva fört en kristlig vandel och
ett berömvärdt uppförande.

<b>Scheiding, Christina von,</b> dotter af
guvernören och ståthållaren i drottning Maria
Eleonoras lifgeding, blef gift med justitiepresidenten i
Norrköping Daniel Leijonstjerna. Hon gaf 1672
2000 rdr specie till tvänne stipendier åt
studerande vid Upsala Akademi och tvänne
stipendier åt gymnasister i Linköping.

<b>Scheiding, Margaretha von,</b> dotter af
presidenten i Dorpts hofrätt Filip v. S., var
kammarfru hos drottning Christina. Hon blef 1653
upphöjd till friherrinna för faderns förtjenster, ehuru
hon rymt utrikes 1640. Hon gifte sig 1642 med
riksrådet och amiralen Clas Stjernsköld.

<b>Schierberg, Juliana Sofia von,</b> var
kammarjungfru och gjorde sig bemärkt genom sina
gåfvor till Riddarholmskyrkan i Stockholm, dit hon
1709 skänkte en messhake af svart sammet, ett
altarkläde af svart sammet med silkesfransar, ett
stycke svart sammet att lägga på altaret och en
pulpet för böckerna, samt altarduk, mess-skjorta,
tvänne håfvar med silfverklockor, m. m. Vid sin
död gaf hon dessutom 2000 daler silfvermynt,
som 1712 lemnades till kyrkan. -- Hon köpte
sig, 1709, för 500 daler kopparmynt, en graf i
Riddarholmskyrkan, och på grafstenen är
hennes vapen, 3 berg i skölden och 3 pilar på
hjelmen, uthugget.

<b>Schildt, Maria Elisabeth,</b> var dotter af
majoren Gustaf S. och föddes i Bohus d. 20 Dec.
1680. Hon blef gift med pastorn i Harg Carl
Bredenius och enka 1713. Vid hennes 50:de år
försvagades så hennes syn, att hon beständigt
måste nyttja glasögon, men i sitt 75:te återfick
hon den fullkomligt och kunde sedan med
obeväpnadt öga läsa den finaste stil. Under sitt
enkostånd vistades hon en tid hos sin slägting,
lagman von Post. En högtidsdag voro alla, utom
Maria Schildt, i kyrkan. Under gudstjensten
ankommo tvänne tjufvar till gården och
bemäktigade sig något guld och silfver, hvarefter hon
narrade in den ene i en bod, den andre i en
källare, hvarest hon var nog lycklig att kunna
innestänga dem tills hjelp hann anlända för att
gripa dem. Hon dog i Gamla Upsala socken d.
28 Dec. 1760, vid 80 års ålder, och hade redan
långt förut, medan hon ännu var fullkomligt frisk,
förutsagt sin dödsdag.

<b>Schmoll, Anna Margaretha,</b> dotter af
öfversten och kommendanten på Carlstens fästning
Barthold Otto S., föddes i Liffland d. 5 Okt.
1682. År 1683 följde hon sina föräldrar till
Westindien, hvarest hennes fader skulle anlägga
en fästning. Efter tre års vistande derstädes,
vid återresan till Europa, blef skeppet
väderdrifvet till England, der hon blef upptagen af en
lord och qvarlemnad i tre år hos honom, men
nödgades sedan resa till Curland, och återkom
vid 15 års ålder till sina föräldrar i Sverige.
Hon blef först gift med kornetten Torsten
Ståhlberg och sedermera med kaptenen Michael
Gericht. I sina äktenskap hade hon 9 barn. Hon
dog i Bohus d. 19 April 1777, 90 år gammal.

<b>Schoultz, Johanna von,</b> är ett namn som
omkring år 1830 var kändt i hela Europa. Det
tillhörde en ung sångerska, den första nordiska
näktergal som offentligen lät höra sig i Söderns
länder och som skördade bifall och triumfer
öfverallt hvart hon kom, som uppträdde på
Italienska operan i Paris och på Italiens största
theatrar, i bredd med den tidens ryktbaraste
artister, och firades i de större städernas mest
lysande kretsar såsom en konstnärinna af första
ordningen. Fröken v. Schoultz var född i
Finland, men som vi tro under den tid, då detta
land ännu tillhörde Sverige, och hvarför hon
äfven ansågs såsom svensk sångerska. Efter
slutade triumfer återvände hon till Finland. År
1842 gift med kommissionslandtmätaren Felix
Emil Wilhelm Brand, lefde hon sedermera, tärd
af bröstsjukdom, ett obemärkt lif, först i
Tawastehus och sedermera i Helsingfors, der den
ryktbara sångerskan knappt var känd och
ihågkommen utom kretsen af hennes anhöriga. Den
28 Febr. 1863 gjorde döden ett slut på hennes
långvariga lidande.

<b>Schröderheim, Anna Charlotta.</b> Hvar och en
som hört Gustaf III:s lysande hof omtalas -- ett
hof, der så många snillen samlades omkring den
snillrikaste af alla Sveriges konungar, har ock
oundvikligen hört namnet <i>Anna Charlotta
Schröderheim</i>. -- Hon var ett bland sin tids
snillrikaste fruntimmer och lärer äfven hafva varit
ganska vacker, samt på allt sätt intagande. -- Hon
var född 1754 och dotter af den mycket ansedde
och högt aktade öfverdirektören vid Stora
Sjötullen Christoffer von Stapelmohr, som i sitt hus
och vid sitt bord såg många bland Sveriges lärda
och snillen och der det rådde en på en gång
fin och lättsinnig ton, qvick och satirisk, på
samma gång som den var sjelfsvåldig; ty --
sådan var ju den tidens anda.

Vid tjugotvå års ålder, 1776, gifte sig den
firade, snart sagdt <i>bortskämda</i>, fröken Stapelmohr
med en bland konung Gustafs förnämsta
gunstlingar, statssekreteraren Elis Schröderheim, den
qvicke, den fintlige, den älskvärde
sällskapsmannen, den högt värderade författaren och den
hjertegoda menniskan, ehuru med svag, för alla
intryck öppen, karakter, sådan många i grunden
godsinta menniskor hafva den.

Man tycker väl att dessa makar skulle
kunnat bli utmärkt lyckliga, men -- dertill voro de
alldeles för <i>lika</i>, säger en författare, och han har
icke orätt. De voro båda lättsinniga, tanklösa,
obetänksamma -- ingendera tänkte på
morgondagen -- ingendera hade lärt att hushålla och
ingendera föregick den andra med exempel af
klokhet och besinning. Tvärtom tycktes de täfla
i öfverdåd, liksom de täflade i att säga och skrifva
qvickheter; och när det om Schröderheim säges
åtskilligt som kastar skugga på hans rykte,
såsom att han med temligen lättsinnig lydaktighet
hörsammade Gustaf III:s befallningar och
önskningar, så var hans frus rykte icke heller
fläckfritt. Schröderheim gällde för en bland de
tolerantaste äkta män och förhållandet var ganska
godt och fredligt, makarne emellan.

Deras husliga lif var egentligen icke husligt,
men destomera gästfritt. Glädje och upptåg,
skämt och qvickhet yrade hejdlöst i deras hus,
och "värdfolket saknade för sitt fröjdrika lif
intet annat än Perus grufvor".

Många upptåg tilläto sig dessa makar, den
ena såväl som den andra. Infall och repartier
haglade, men om också aldrig ondskan låg
inunder deras gyckel och satir, iakttogs likväl
hvarken måtta eller skonsamhet. Det qvicka skulle
fram, hurudan än följden måtte bli, och hvad
lättsinnigheten lät uttala, skrefs icke sällan på
ondskans räkning.

Ehuru fru Schröderheim just icke var bland
stadens förnämsta damer, försummade dock icke
konung Gustaf att, genast efter hennes
giftermål, draga henne till hofvet, der hon med sin
qvickhet och sitt intagande väsende glänste som
en stjerna af första ordningen.

En lång tid fortsattes detta lefnadssätt utan
större motgångar, till efter kronprinsen Gustaf
Adolfs födelse 1778, då mycket prat och många
historier kommo i omlopp ibland allmänheten.
Fru Schröderheims satiriska lynne förnekade sig
icke härvid, utan yttrade sig till och med flera
gånger om konungen sjelf och det kungliga
huset med alltför närgånget skämt. Sådant kom för
Gustafs öron och som han var särdeles mån om
att folket ingenting skulle gissa, ingenting prata,
utan endast <i>tro</i>, blef han ytterst förtörnad på
fru Schröderheim. Han hämnades på ett sätt,
ovärdigt en stor konung.

Man hade länge talat om fru Schröderheims
mindre stränga grundsatser. Men som Gustafs
tidehvarf var lättsinnigt, och damerna inom den
högre societén allmänt nog gåfvo ämne för
anmärkningar från de lugnare tänkande, hade fru
Schröderheims förhållanden hittills väckt föga
uppmärksamhet, icke ens hos hennes godmodige
make och ännu mindre hos den i sådana fall
mycket öfverseende konungen.

Konungen och Schröderheim hade mer än
en gång tillsammans skrattat åt pratet om en
viss hofstallmästare, som påstods göra den vackra
och snillrika frun sin trägna uppvaktning. Det
hade till och med gått ända derhän, att då
kungen en dag, helt förgrymmad öfver att ekipaget,
som han befallt fram, dröjde så länge och han
deröfver ville klaga för öfverhofstallmästaren, men
förgäfves ropade på denne, samt slutligen vände
sig till Schröderheim med orden: "kan du säga
hvar han är?" -- den tillfrågade helt naivt
svarade: "Nej, E. M., så vida han icke är hos min
hustru." -- Konungen hade då skrattat och glömt
hela sin förargelse. -- Emellertid hade han nu
med ens blifvit nogräknad, sedan fru
Schröderheim gifvit honom ett svar med anspelning på
Gustaf Adolfs födelse; och då Schröderheim en
dag, strålande af glädje och belåtenhet, nalkades
sin höge vän och beskyddare, omtalande att hans
hustru nyss gifvit lifvet åt en liten dotter, höjde
Gustaf på axlarne och sade i medlidsam ton:
"Min käre Elis! ... du är just en stackare, som
så låter draga dig vid näsan. Här strålar du af
fadersglädje, men jag säger dig att den är falsk.
I ditt ställe skulle jag ur mitt hus förvisa denna
hustru; icke en dag längre skulle jag sammanlefva 
med henne."

Schröderheim, tillgänglig för alla intryck,
och isynnerhet för åsigter, yttrade af hans konung,
gick i vredesmod hem och in till sin sjuka
hustru, som icke var i belägenhet att uthärda den
storm han beredde henne och som han
skoningslöst lät öfver henne utbryta. Han sade henne
allt hvad Gustaf nyss yttrat, samt ännu mycket
mera ... sade, att han aldrig såsom sitt barn
ämnade erkänna den nyfödda varelse, som
slumrade der i vaggan, samt tillade, att
Anne-Charlotte, hans hittills dyrkade hustru, den han förr
aldrig tilltalat med annat än smekord, nu hade
att bereda sig på en ständig skiljsmessa från
honom. Så snart hon tillfrisknat, skulle hon
lemna hans hus.

Man kan tänka sig den arma sjuka qvinnans
förtviflan. Svag, som hon var, och i behof af
all möjlig skonsamhet, skulle hon nödvändigt 
förkrossas af så mycken oväntad grymhet, och det
från <i>honom</i>, som hon hittills varit van att finna
from, öfverseende och ständigt kärleksfull. Det
var nyårsaftonen 1790, som detta uppträde egde
rum. Den följande dagen, eller nyårsdagen 1791,
afled fru Schröderheim. Så uppfylldes då
Schröderheims i häftigheten yttrade önskan, att hon
med det snaraste måtte lemna hans hus!

Lycklig var hon dock, i jemförelse med den
arme mannen, som öfverlefde henne, för att
ångra, sörja och sakna. Ingenting kan jemföras
med hans samvetsqval öfver att hafva handlat så
oöfverlagdt, att så hafva bemött sin dittills så
älskade hustru, hvars mördare han nu måste anse
sig vara. -- Den bittra sorgen tärde honom
under hela hans återstående lefnad och utgjorde
liksom underlaget till hela den förfärliga
sorgebörda, som sedermera -- och synnerligast efter
konungens snart derefter inträffade död --
hopade sig öfver hans själ och långsamt pinade
honom till döds.

Man erinre sig, vid omdömet om den
snillrika frun, att hon var uppväxt i ett hus, der
rikedom och flärd gåfvo ett ökadt uttryck åt den
lättfärdighet, hvarmed 1770-talets period utmärkte
sig, att de högre klassernas exempel gaf alla
andra kretsar en frihet att utan all betänklighet
hylla sina egna tycken. Fröken Stapelmohr hade
uppvuxit under sådana förhållanden. Hos den
förståndigt dömande förklarar sådant hennes hela
lefnad, såsom egnad endast åt glädjen och en
obunden frihet. Betänker man tillika huru alla
i hennes umgängeskretsar täflade om att gälla
något i den älskvärda varelsens ögon, så förstår
man lätt huru dessa lefnadsförhållanden skulle
utveckla sig till det som de blefvo, och som de
<i>icke</i> skulle blifvit, om hon uppvuxit i en annan,
t. ex. <i>vår</i> tid. -- Fru Elsa Fougt höll öfver fru
Schröderheim ett åminnelsetal i Stora
Amaranther-orden d. 11 Dec. 1796, hvarom vidare kan
läsas på art. <i>Fougt, Elsa</i>.

<b>Schröderheim, Charlotta Wilhelmina,</b> den
föregåendes dotter, föddes juldagen 1790. Henne
tillföll ej i arf hvarken moderns snille eller
fägring -- ehuru hon var ganska täck och i hyens
hvithet samt för öfrigt i kroppens ställning
liknade fru Schröderheim -- men desto mer hennes 
lynne och missöden. Hon blef 1817 gift med
den aktningsvärde kommendören Georg Samuel
v. Gegerfelt, men hon var lika ytterligt svartsjuk,
som hennes far i detta afseende varit likgiltig.
Hon fann sig ej lycklig; förälskade sig på annat
håll; önskade skiljsmessa. Hennes man, som
tillbad henne, ville öfverse allt, blott han fick
behålla henne; men hon ville skiljas, för att få
gifta sig med den hon högre älskade. Hennes
man gaf vika; äktenskapet upplöstes lagligen,
1828, och hon hastade att utbyta sin återvunna
frihet mot nya band. Tre gånger förkunnades i
templet hennes andra giftermål med
underlöjtnanten Johan Victor Strandberg; bröllopsdagen
utsattes till d. 1 Juni 1829 och gästerna bjödos.
Men bruden sjuknade häftigt, så att bröllopet
måste inställas. Den sjuka insåg att döden
nalkades; men ville dö såsom förenad med den nye
maken, och lät viga sig på sjuksängen, derifrån
hon aldrig uppstod.

<b>Schulin, Helena,</b> blef gift med handlanden
Zacharias Franzén i Uleåborg. I detta
äktenskap föddes <i>Frans Michael</i>, den namnkunnige
skalden och biskopen, som på flera ställen i sina
skaldestycken besjungit sin moder. Hennes far
var bondson från Savolaks, kom såsom bodgosse
till Uleåborg och blef snart förmögen handlande.
Innan dottern ännu fyllt 15 år utsattes hennes
bröllopsdag; bruden var klädd och gästerna
samlade, då en objuden gäst -- en förskjuten friare
-- fästade prestens uppmärksamhet på brudens
underhaltiga ålder. Gästabudet fortfor
emellertid, men vigseln måste några veckor uppskjutas.
I sitt sjuttonde år blef hon första gången mor.
Hon förenade med ett fromt, madonnalikt
utseende alla hjertats och själens goda egenskaper.
Med synnerlig ömhet omhuldade hon sin
förstfödde, som snart bekräftade den gamla
iakttagelsen, att frejdade män ofta haft utmärkta
mödrar. Sonen talade alltid om henne med den
innerligaste kärlek och skref mot sin lefnads slut:
"Ännu i mitt 75:te år faller en tår ur mitt öga,
då jag tänker på min mor och minnes hennes
ömhet och minnes hennes moderliga välsignelse,
som följt mig i all min lefnad." Tidigt blef hon
hans sånggudinna och väckte redan vid 6 år hans
poetiska inbillning, en gång då han betraktade
henne, i blomman af sin ungdom, sittande
framför spegeln vid nattduksbordet, der hon ordnade
sitt utslagna hår. Han hade hört talas om, att
hvarje menniska hade sin engel, och trodde sig
se moderns i spegelbilden. Grafström anmärker,
att Franzéns täcka poem "Spegeln" synes
häntyda på detta minne, och månne icke äfven de
käraste dragen i "Menniskans anlete" derifrån
leda sitt ursprung? I poemet "Modren och
Sonen" har han mera direkt besjungit sin mor och
återgifvit hennes ord så som han ur hennes hjerta
upphemtat dem. Hon blef 1787 enka och 1789
omgift med kommersrådet Keckman, samt
afled 1811.

<b>Schurman, Anna Maria,</b> född i Köln d. 5 Nov.
1607, var ej något svenskt fruntimmer, men som
hon för sina ovanliga kunskaper väckte hela
Europas beundran och äfven derför besöktes af
drottning Christina, hvars porträtt hon, till
drottningens stora förvåning, målade under hennes
korta besök -- så hafva vi lemnat plats för henne,
synnerligen också derför, att hon öfver konung
Gustaf II Adolf utgaf en <i>"Prosopopee"</i> på 
italienska och franska. Fredrik Spanheim i Utrecht
utgaf en samling af hennes arbeten, som hon
skrifvit på hebreiska, grekiska, latin och franska.
Hon kände äfven syriska, chaldeiska, arabiska,
ethiopiska och engelska. Skref 1641 en
dissertation öfver frågan: <i>om fruntimmer böra studera?</i>
Hon var dessutom artist, och korresponderade
med Europas lärdaste män. Vid 72 års ålder
afled hon i Friesland, då hon arbetade på ett
<i>filosofiskt lexikon</i>.

<b>Schwartz, Maria Sofia</b> (född <i>Birath</i>), är en af
vårt lands författarinnor, hvars arbeten blifvit
hastigt och allmänt omtyckta. De hafva gjort
en snabb och lysande lycka, blifvit i främmande
länder, framförallt i Tyskland, öfversatta och
hafva en mycket stor läsande publik.

För att få penndragen af fru Schwartz' både
personlighet och författare-skaplynne så korrekta,
som det är oss möjligt, taga vi oss friheten att
här göra ett utdrag ur en artikel om henne,
införd i en bland vår tids nyaste och bästa
tidskrifter, "Svensk Familje-Journal", 1864, andra
häftet. Artikeln är skrifven af en bland våra
största stilister.

"Maria Sofia Birath föddes i Borås 1819.
Redan vid sin tidigaste barndom förlorade hon
sina föräldrar och blef, knappt halftannat år
gammal, upptagen såsom eget barn af en
anförvandt, öfverinspektören vid tullverket, Trotzig.
Ända till sitt tionde år, då äfven fosterfadern
dog, åtnjöt hon den mest vårdade uppfostran;
men denna blef afbruten, emedan den aflidne
icke efterlemnade annat än en obemedlad enka
och uppriktigt sörjande vänner.

"Sedan hon vid femton års ålder blifvit
konfirmerad, åtogo sig några hennes fosterfaders
vänner att låta gifva henne undervisning i
ritning och målning, emedan hon ådagalade
utomordentliga anlag i denna rigtning.
Undervisningen blef likväl i högsta grad ensidig, emedan den
ensamt var anlagd på att utbilda de rent
artistiska anlagen, medan den humanistiska
bildningen, som icke gerna kunde hafva hunnit långt
hos en tioårig flicka, helt och hållet
försummades. Men denna brist i barnets uppfostran har
den fullvuxna qvinnan sedermera fullkomligen
öfvervunnit och undanröjt.

"Redan som barn hade hon utmärkt sig
genom den förvånande lätthet, hvarmed hon
förstod att uttrycka sina tankar på mången gång
vacker och välljudande vers; men äfven <i>denna</i>
talang vårdslösades, och detta kan man icke
annat än beklaga, då man besinnar det djupt
poetiska i hennes skriftställareverksamhet, den
outtröttliga fantasi, som uppenbarar sig i densamma.

"I sitt sjuttonde år ådrog hon sig genom
förkylning ett svårt hjernlidande, hvarigenom hon
under nära ett helt år blef ur stånd att
fortsätta sina artistiska studier, och hvilket äfven
inverkade på henne i andra hänseenden. Den
förut glada, lifliga och raska flickan blef
tungsint och drömmande. Förmågan att uttrycka sig
på vers var helt och hållet försummad och en
ensidigt verksam fantasi blef nu den
själsförmögenhet, som tog herraväldet öfver de öfriga.

"Emellertid fortsatte hon sina artistiska
studier med god framgång, hvilket bevisas af några
på Stockholms slott förvarade taflor, som
inköptes af dåvarande kronprinsen Oscar. Men denna
sysselsättning var henne icke länge tillräcklig.
Hennes lifliga fantasi förmådde henne att försöka
sig såsom författarinna; men ännu anade hon icke
sin bestämmelse i detta fall, utan skref blott och
bart för sin egen räkning och byggde luftslott,
hvilka genast förstördes för att lemna rum åt nya."

Så långt hafva vi, ord för ord, följt
artikelförfattaren, som bättre än vi är underrättad om
fru Schwartz' tidigare öden.

Maria Sofia Birath blef gift med professoren
Gustaf Magnus Schwartz. Denne man, med det
europeiska ryktet, med de djupa kunskaperna,
hvilka satte honom högt bland vår tids lärde,
hyste ett afgjordt förakt för all skön konst, till
följd hvaraf den unga konstnärinnans bana
naturligtvis med ens afbröts, eller, med andra ord, hon
tvangs att bortlägga penseln, för att aldrig mera
återtaga den. På samma sätt var det nära att
gå med hennes påbörjade romanförfattareskap,
ty äfven för sådant hyste den lärde professoren
en stor afsmak. Han tillät henne dock att, 1851,
af trycket utgifva en novell, under signaturen <i>Fru
M. S. S.</i>, hvilken, då den vann den läsande 
allmänhetens bifall, snart efterträddes af flera,
under samma signatur, och af publiken mottogos
med samma fägnad som den <i>andra</i>, sedan den
<i>första</i> gjort författarinnan omtyckt. I
Aftonbladet skref fru S. äfven -- fastän under
pseudonymen <i>Xamor</i> -- åtskilliga omtyckta
följetongsartiklar. -- Hon hade redan 1853 börjat skrifva
följetonger för Svenska tidningen, hvilket också
gjorde <i>sitt</i> till att göra henne känd af den större
allmänheten, då nu den ena stora, djuptänkta
tendensromanen af henne efter den andra
sålunda lemnade pressen och genom de stora
tidningarne spredos omkring hela riket.

Efter professorns död, 1858, erhöll hon
ändtligen större frihet att röra sig på den för henne
så kära författarebanan. Hon hade under den
lärde mannens ledning vunnit mycket, i fråga om
studier; ty han hade med henne läst logik och
physiologi, och om någonsin ett lifligt, för allt
skönt mottagligt sinne skall vinna af det
stundliga umgänget med ett öfverlägset snille, så
måste ju denna författarinna under en adertonårig
sammanlefnad med Schwartz allt mer och mer
hafva utbildat sig för sitt kall såsom
skriftställarinna.

Knappt hade hon blifvit fri öfver sin vilja
och sina handlingar, förrän hon på de
arbeten hon utgaf satte sitt hela namn, Maria Sofia
Schwartz. En mängd romaner af hennes hand
hafva, under en jemförelsevis ganska kort tid,
lemnat pressen, hvaribland <i>"Mannen af börd och
<i>qvinnan af folket", "Två Familjemödrar", "Arbetet
adlar mannen"</i> och <i>"Är mannens karakter hans
öde?"</i> torde vara de mest framstående.

<b>Schyttéen, Sofia,</b> född i Cimbritshamn 1768,
var dotter af tullinspektören Knut Bergman. Hon
var tvänne gånger gift; först med tullinspektören
Rosqvist i Ystad och sedermera, 1809, med
hofpredikanten Pehr Schyttéen. Detta sednare par
lefde i ett fridfullt och lyckligt äktenskap, i Konga
prestgård; mannen berömmes för lyckliga
embetsgåfvor, nit, älskvärdhet och ordningssinne, och
makan var honom lik i sitt husliga kall; men
denna lycka stördes på det mest förskräckliga
sätt inom några timmar genom en förfärlig
eldsvåda, som mordbrännare anlagt natten till d. 26
April 1820, och vid hvilket tillfälle mannen
innebrändes, då han försökte rädda kyrkans
tillhörigheter, och hustrun blef så illa bränd, att hon
tre dagar derefter afled efter otroliga smärtor.
Måttet var dermed ej rågadt, ty äfven tvänne
barnbarn blefvo på samma gång innebrända. --
Vid deras gemensamma begrafning hölls
predikan af seminarii-prefekten i Lund, sedermera
pastor primarius i Stockholm, A. Z. Pettersson, och
tal af prosten Ahnfelt i Gullarp. I predikan
antydes, att Schyttéen skaffat sig ovänner inom
församlingarne derigenom att han, drifven af sitt
embetsnit, bestraffat "eder och svordomar, otukt
och oredlighet, trätor och slagsmål, dryckenskap
och gudstjenstens försummande". I talet yttras:
"<i>Gud, du är en fördold Gud!</i> Du låter verlden
förlora de nyttiga -- lyckliga menniskorna, men
afskrapet blifver qvar -- uslingen tigger länge
sin död. Bofven och nidingen lefva och sprida
omkring sig skräck och olyckor -- och den
dygdiga menniskan ryckes bort -- någon gång under
omständigheter, vid hvilka naturen ryser. Hvilka
gåtor! Endast evigheten tyder dem. Tystne allt
klander å Höga Wishetens tillåtande vilja!
Vördom dess obegripliga domar och förenom oss att
nedkalla hugsvalelse åt de qvarlåtne, som
närmast känna den flerfaldiga, oförgätliga förlusten."

<b>Schön, Augusta Eleonora,</b> gift med
grosshandlaren och kommendören af Wasa-orden Schwan
i Stockholm, afled i början af 1866. Bland
andra testamentariska dispositioner har hon skänkt
5000 rdr rmt till inrättande af en flickskola vid
Karmansbo bruk i Heds socken, hvarest den
hädangångna merändels under somrarne vistades.
Den nya inrättningen kallas: <i>Augusta Eleonora
Schwans, född Schön, Flickskola</i>, och kommer
undervisningen redan ett halft år efter fru Schwans
död att taga sin början.

<b>Schönbeck, Sara,</b> känd under signaturen
<i>Sylvia</i>, är född i Lund 1829. Hon är dotter af
framl. professoren och förste stadsläkaren i
Götheborg C. G. Schönbeck och dess efterlefvande
maka Sofia Leehe, och blef 1857 gift med
löjtnanten Carl Pfeiffer. -- Denna författarinna
tyckes på litteraturens väg hafva en ganska vacker
framtid för sig. Hon har skrifvit de båda nätta
berättelserna <i>"Medaljongen"</i> och <i>"Fosterbarnet"</i>,
samt åtskilligt i kalendrar och tidskrifter.

<b>Schönström, Elisabeth Maria,</b> dotter af
öfverstelöjtnanten Albrekt S., föddes 1725 och blef 1748
gift med biskopen Lars Benzelius, samt dog 1801
i Westerås. Biskopinnan beskrifves såsom en
för sin man passande maka, som alltid hade
kassan om hand och medföljde på alla hans resor
i stiftet, till och med på hästryggen, öfver kärr
och kafvelbroar. Stark i hushållningen, begärde
hon, säkert dock på skämt, en ko af en bonde,
för den äran att han fick dansa med henne, och
följande dag stod djuret i hennes ladugård.

<b>Sehestedt, Anna,</b> dotter af
maltheser-riddaren Påfvel S., blef gift med den sedermera i
Stockholms blodbad halshuggne Christiern
Bengtsson Oxenstjerna i hans andra gifte. Med första
frun hade han inga barn, men med Anna hade
han 12 barn, hvilka dock alla dogo straxt efter
födelsen, så att allt hopp tycktes vara förbi om
Oxenstjernska ättens bibehållande. Men den blef
räddad på ett sätt, hvarom berättas följande saga,
hvilken Peringsköld ansåg trovärdig, emedan han
hört den af fru Karin Bjelke, som åter hört den
flera gånger berättas af sin moder, fru Ingeborg
Oxenstjerna. Det var nemligen Hin Onde som
alltid bröt halsen af Christiern Bengtssons barn,
innan de hunno döpas. Men kort före fru
Annas nedkomst med sitt 13:de barn fick hon i en
dröm den tillsägelsen, att det skulle blifva en
son, som straxt borde döpas till <i>Gabriel;</i> då
skulle gossen ej allenast få lefva, utan ock blifva
stamfader för en stor och mäktig slägt. Hon
berättade drömmen för sin man, och då gossen
straxt derefter föddes, blef han verkligen kallad

Gabriel, ehuru ingen i slägten förut burit detta
namn. Natten derpå hördes den onde anden
med buller och dån komma susande genom
luften. Dörren öppnades och en ilskefull röst
ropade: "Heter du Gabriel? Heter du Gabriel?"
En af de närvarande hustrurna svarade: "Ja!
Gabriel heter han, i Herrans Jesu namn!" Då
slogs dörren igen så hårdt, att hela byggningen
darrade och förstugutaket störtade ned, hvarpå
anden försvann och aldrig mera lät höra utaf
sig. Men barnet växte till och vårdades under
bön och sång af gudfruktiga qvinnor, och när
dessa någon gång slumrade och gossen började
gråta, framkommo englar, i skepnad af små
elfvor, och rörde vaggan, samt sjöngo med späda
röster, tills barnet åter insomnade.

Gabriel blef sedermera en utmärkt man,
riksmarsk, och lefde till 1585, samt blef fader
för 6 söner och 5 döttrar.

<b>Seidelius, Sara Maria,</b> dotter af prosten i
Kila Elof S., blef 1768 gift med kyrkoherden i
Millesvik Esaias Tegnér, med hvilken hon hade
6 barn, hvaraf det yngsta, <i>Esaias</i>, som föddes d.
13 Nov. 1782, sedermera blef den namnkunnige
skalden och biskopen Esaias Tegnér. Hon var
ett ovanligt fruntimmer, eldig, qvick, med
förmåga att jemväl på vers uttrycka sig, samt en
arbetsam och förträfflig husmoder. Sjelf lärde
hon vid spinnrocken sin Esaias, likasom de öfriga
barnen, att läsa. Boet var fattigt, och modern
måste flytta till ett litet ställe, der hon tog sitt
enkesäte, ehuru trakten var ful; likväl har
skalden med längtan beskrifvit "sin moders hus och
björkarne deromkring". Fadern dog 1792;
modern öfverlefde honom i 42 år, och dog först
1834, 92 år och 6 månader gammal. Hon var
utmärkt för sin fromhet, välvilja och religiositet.

<b>Selggren, Johanna.</b> Till minne af mamsell
Johanna S., hafva hennes arfvingar d. 21 Juli
1865 till Gefle fattigvård öfverlemnat 5000 rdr,
hvaraf räntan användes till det ändamål,
fattigvårdsstyrelsen bestämmer, dock med vilkor, att
kapitalet förökas med 10 proc. af den årliga
räntan. Stiftelsen är benämnd: "Johanna Selggrens
fond".

<b>Seth, Gertrud Elisabeth.</b> Detta fruntimmer,
född 1698, har burit fyra olika namn. <i>Rahde</i>
hette hon efter sin fader, Jakob R., som var
handlande i Götheborg och dog 1707; sedan blef
hon, tillika med sina 6 syskon, adlad till
<i>Gripenstedt;</i> derefter blef hon gift med hofpredikanten
<i>Carl Sternell</i>, som vistades hos Carl XII i
Turkiet tills 1717, då han utnämndes till
superintendent i Carlskrona. Detta äktenskap var kort
och barnlöst, ty Sternell afled i början af
riksdagen 1719, som han bevistade, och begrofs i
Jakobs kyrka. Såsom enka, vid 23 års ålder,
blef hon snart (1720) omgift med riksrådet
<i>Gabriel v. Seth</i>, med hvilken hon hade 9 barn, och
dog 1742. Hennes man blef sedermera både
friherre och grefve. Hon är nuvarande statsrådet
Johan August Gripenstedts farfars fars faster.
Hennes stoft hvilar i Byarum, i samma graf som
hennes sednare man och dennes andra fru, och
finnes der uppsatt (1775) ett ganska prydligt
monument af L'Archevêque, med inskription af A.
v. Höpken.

<b>Sevelin, Anna Sofia,</b> född <i>Thunberg</i>, var en
utmärkt skådespelerska vid Kongl. theatern i
Stockholm och den första svenska sångerska som
utbildade sig i italienska manéret. Såsom
<i>Nattens Drottning</i> i <i>Trollflöjten</i> vann hon särdeles
bifall. Hon var ledamot af Musikaliska
Akademien, och lemnade scenen 1837, med titel af
hofsångerska. Hennes man, Pehr Erik Sevelin,
som dog 1851, var en af theaterns ypperligaste
aktörer, och få hafva öfverträffat honom i den
komiska genren. Hans <i>Geronte, Crispin</i> och
<i>Chalumeaux</i> lära ännu vara oöfverträffade.

<b>Shearsmith, Elisabeth.</b> Vi införa Elisabeth
S. ej såsom svenska, men för hennes här nedan
följande vittnesattest af d. 24 Nov. 1785, aflagd
inför magistraten i London, öfver assessor
Emanuel Svedenborgs död:

"Richard Shearsmith, boende i London uti
qvarteret Cold-Both-Fields, perukmakare, och
Elisabeth Shearsmith, född Reynold, nu hans
hustru, bedyra med ed, samfäldt och särskildt, och
bejaka, att den aflidne hedersmannen Emanuel
Svedenborg kom för andra gången att bo i den
förstnämndes hus, N:o 26, uti Cold-Both-Fields,
i Juli eller Augusti månad 1771, och fortfor att
bo der ända till sin dödsstund, som timade den
29 Mars följande året. Att någon liten tid före
Jul 1771 fick bemälde herr Svedenborg en
anstöt af slag, som betog honom målet och 
försatte honom uti ett lethargiskt tillstånd, hvaruti
han förblef åtminstone i 3 veckor. Att han
under hela denna tid icke njöt någon annan föda
än litet thé, utan mjölk, och friskt vatten då och
då, undantagandes en enda gång, då han intog
två theskedblad af rödt vinbärsmos. Att efter
ungefär bemälde 3 veckors förlopp, sedan han
fått berörde anstöt af slag, blef han åter något
bättre, återfick målet och återtog sitt vanliga
lefnadssätt, att bruka kaffe med rostadt bröd. Att
ifrån den stunden, då han blef bättre, ända till
dess han dog, besöktes han af ganska få
personer, allenast sina förtrognaste vänner, och
tycktes han alltid önska att icke se främmande hos
sig. Att, ungefär en månad innan han dog, sade
han till Elisabeth Shearsmith (då Reynold) och
till förenämnde Richard Shearsmiths första
hustru, då lefvande, att han skulle dö på en viss
dag, hvilken han gaf dem tillkänna; och så
mycket Elisabeth Shearsmith kan erinra sig, och
hvilket hon sannerligen tror, timade hans död
verkligen på samma dag som han förutsagt. Att
patienten kommunierade på sängen 14 dagar
eller 3 veckor före sin död, att det var en utländsk
prest som förrättade kommunionen, att han på
fullkomligaste sätt egde hela sitt förstånd, minne
och sunda förnuft i behåll, alltifrån den stunden,
då han blef återställd från slaget, ända till sista
ögonblicket af sin lefnad. Att då klockan var
slagen 5 (det var söndag) d. 29 Mars, frågade
han Elisabeth Reynold (nu Shearsmith) och
Richard Shearsmiths aflidna hustru, som då lefde,
begge sittande bredvid hans säng: hvad klockan
vore? och när de svarade: att klockan var 5,
sade han: Nå väl -- -- jag tackar eder -- --
Gud välsigne eder! -- eller ungefär sådana ord.
Och vid pass 10 minuter derefter märktes hos
honom en lätt suck, och han uppgaf andan
under en stor stillhet.

"Bemälde vittnen förklara jemväl, samfäldt
och särskildt, att, så vida de kunde erinra sig
och sannerligen tro, mottog framl. herr
Svedenborg icke något besök, hvarken dagen före sin
död eller sjelfva dödsdagen. Och de förklara
uttryckligen, att de hvarken direkt eller indirekt
för någon i verlden yttrat sig, att bemälde
Emanuel Svedenborg återkallat eller motsagt någon del
af sina skrifter, såsom man sanningslöst uppgifvit.

"Äfven att de lika litet någonsin hört den
aflidne säga, eller tro, att han någonsin framfört
ett ord, som gaf tillkänna, eller deraf man med
minsta liklighet kunde härleda en sådan tanke.

"Vidare förklara de, att ingen någonsin gjort
dem någon enda fråga härom, förrän d. 22 Okt.
i detta år, då herr Thomas Wright, ifrån
qvarteret the Poultry i denna stad, urmakare, och
herr Robert Hindmorsh, ifrån qvarteret
Clerkonwell, boktryckare, begge kommo till dem, för att
blifva visst underrättade om sanningen eller
osanningen af det rykte, som gifvit anledning till
deras efterfrågan. Hvarpå bemälde vittnen genast
gjort dem samma förklaring, som de nu af egen
drift bekräfta med ed: förklarande det ryktet,
så vida dem veterligt är, utan allsköns grund.

<i>"Richard Shearsmith. Elisabeth Shearsmith."</i>

Vittnesed aflagd i London d. 24 Nov. 1785
i min närvaro.

<tab><i>T. Wright,</i> Mayor.
<tab>(Stadens vapen.)

<b>Sigbrit.</b> Ehuru denna qvinna ej var svensk
till börden, måste hon dock i denna samling
intaga ett rum, enär hennes personlighet --
afskyvärd i åminnelse -- blifvit på samma sätt som
hennes väns, Christian Tyranns, införlifvad med
vårt lands historia.

Sigbrit lärer egentligen hafva kommit från
Amsterdam till staden Bergen i Norrige, der hon,
såsom enka, idkade frukthandel, eller, såsom
många påstå, var rätt och slätt gatumånglerska.
Hon hade då en fullvuxen dotter, <i>Dyvika</i>, hvars
skönhet fängslade den d. v. kronprinsens,
sedermera konung Christian II:s, uppmärksamhet, så
att han förälskade sig i henne till den grad, att
han tyckte sig ej kunna lefva utan henne,
hvarför han förde både mor och dotter med sig till
Danmark. Sigbrit var, nemligen, för slug att
skilja sig vid Dyvika, ty den nedriga modern ville
ju ockra på sin dotters behag och lemnade henne
således icke i Christians händer på andra vilkor,
än att hon sjelf fick medfölja.

Dyvika var en mild och god varelse, men
desto elakare var Sigbrit, som snart lyckades
tillvälla sig ett sådant välde öfver Christian, att
han mot henne allena var foglig och eftergifven
och gjorde henne till viljes i allt, troligen mest
derför, att hon aldrig ville annat än ondt. --
Dyvika, den milda dufvan, som af sin mor
blifvit lemnad i gamens klor, dog efter några få år;
men det oaktadt stannade Sigbrit qvar vid
danska hofvet, utöfvande der ett välde, lika
förfärligt som det var obegripligt. Ingen turkisk
sultans storvizir kan ega större inflytande och mera
makt, än Sigbrit hade; ty en storvizir måste
stundligen darra för sin suveräns vrede och --
till följd deraf -- sin egen säkerhet; hvaremot
Sigbrit intet ögonblick darrade för Christian, den
det aldrig föll henne in att <i>frukta</i>, just emedan
hon <i>föraktade</i> honom. Och då Christian väl
märkte att han aldrig förmådde bli henne qvitt,
gjorde han nödvändigheten till en dygd och
smickrade den grymma qvinnan, mest genom att
antaga hennes elaka rådslag och att efterkomma
hennes onda önskningar. Den som på något sätt
råkat misshaga Sigbrit var aldrig säker om sitt
lif, och Christian var alltid villig att samtycka
till och verkställa hennes hämndedomar.

Det förstås lätt, att Sigbrit härigenom blef
alltmera hatad. Man kallade henne Christians
onda ande, och man påstod, enligt den tidens
vidskepliga sätt att se saken, att hon var en
trollpacka, sjelf förhexad af Den Onde, och som
förhexat konungen, så att han gjorde blott hvad
ondt var. -- Och man må väl ursäkta den
tidens oupplysta menighet, om den trodde, att den
från samhällets drägg till thronens närhet
upplyftade qvinnans själ var boning för en hel
legion onda andar, ty så förfärligt grasserade hon
med den makt Christian åt henne inrymde.

Naturligtvis var hon ock föremål för många
hämnd- och mordförsök, dem hon dock lyckligen
undgick. Så greps hon en gång af tvänne
bönder, som kastade henne i sjön och trodde sig
dermed hafva befriat verlden från detta odjur.
Men hon drunknade icke, utan samm till
stranden och kraflade sig upp, hvarefter de mordiska
böndernas öde måtte hafva blifvit förfärligt; ty det
står i historien att de aflifvades, men -- på hvilket
sätt? -- En annan gång lyckades några soldater
att få henne om hand, hvarvid de ordentligen
använde henne till skotttafla, i det de
allesammans på henne lossade skotten från sina gevär,
dock utan att ett enda träffade. Det såg då
verkligen ut som om gumman varit osårbar.
Huru och på hvilket sätt hon räddades ur dessa
sina plågares klor är ej bekant; men säkert är,
att denna händelse ingalunda minskade folkets
tro på det förtroliga förhållande, hvari hon
ansågs stå till onda makter; ty just det, att vara
skottfri, ansågs för det säkraste beviset derpå.

Då Christian år 1522 måste fly från
Danmark, ville han naturligtvis rädda sin högt
värderade vän och rådgifvarinna, Sigbrit, som då,
liksom hade hon varit en dyrbar och skön vara,
inpackades i en kista och <i>sålunda</i> fördes ombord
på ett fartyg, för att undgå folkets förföljelser
och hämnd. -- Hvart hon sedan tog vägen vet
man icke, ty man saknar underrättelser om
hennes sednaste öden. -- Märkvärdigt och ytterst
löjligt är hennes uppmuntrande yttrande till
Christian, att: kunde han ej längre vara konung
öfver Nordens trenne konungariken, så kunde han
väl åtminstone få bli borgmästare i Amsterdam.
Denna förutsägelse gick dock ej i fullbordan och
Sigbrit synes således ej hafva haft förmåga att
till denna borgerliga värdighet upphöja sin från
tre throner fallne vän.

Om Dyvikas bekantskap med Christian har
historien antecknat följande:

Då Sigbrit flyttade till Bergen i Norrige,
hvarest hon (1507) gjorde sin lycka, befann sig
Christian, då blott hertig, der. Erik Walkendorp,
som då var prest i Roeskilde och hertigens
kansler, berättade för hertigen om Dyvikas skönhet.
Blef så på den tiden anställd en bal på rådhuset,
hvartill stadens alla fruntimmer blefvo inbjudna,
och ibland dem också Dyvika och hennes
moder. Christian fann att den trogne Walkendorp
ingalunda öfverdrifvet smickrat Dyvikas skönhet,
utan blef han vid hennes åsyn betagen; men för
att ej väcka för mycken uppmärksamhet,
uppbjöd han först några andra fruntimmer till
dansen, men ordningen kom snart nog till Dyvika,
som de andra hade att tacka för hela
lustbarheten; på aftonen lät man den ena efter den
andra gå bort, behållande Dyvika med modern
sist qvar. Man bjöd dem till en ny bal, till
hvilken de också infunno sig, och der kom Christian
till förtroligare förklaring med Dyvika. Hvitfeld
säger, att Christian på denna bal dansade från
sig de tre nordiska rikenas kronor. Hertigen
uppehöll sig länge i Bergen och lät der 
uppbygga ett stenhus åt sin älskarinna. När konung
Hans (eller Johan) var död och Christian krönt,
kommo Sigbrit och Dyvika till Köpenhamn. --
Konungen förmälde sig sedermera med Isabella,
kejsar Carl V:s syster. Walkendorp blef biskop
i Trondhjem; men Sigbrit fattade ett outsläckligt
hat till honom, för det han tillstyrkt konungen,
sedan denne blifvit förmäld, att öfvergifva
Dyvika. År 1517 afled Dyvika, sedan hon nyss före
sin död ätit några körsbär; man tror att hon
blef förgifven; derför misstänktes ståthållaren i
Köpenhamn Tornbern Oxe, som bekände sig vara
kär i Dyvika. Då Christian ej kunde öfvertala
rådet att dömma denne, tillsatte han en urtima
rätt af tolf bönder, som dömde honom till
döden. Drottningen och hela rådet gjorde knäfall,
och Archimbaldus, som då var påfvens legat i
Norden, gjorde förböner, men fåfängt; Oxe
måste dö.

<b>Signe.</b> En ganska mörk tafla från den gråa
forntidens väl i många fall storartade, men dock
oupplysta och råa tid hafva vi att framställa i
berättelsen om prinsessan Signe, dotter till en
af Sveriges lydkonungar, som lärer hetat Siwar
och haft sitt säte i landskapet Nerike, icke långt
från stranden af Mälaren, eller Lögaren, såsom
den vackra insjön på den tiden kallades.

Mången bland våra läsare torde i sin
barndom af någon barnpiga hafva hört visan om
Habor (Hagbart) och Signe. Det är just denna
visas tragiska innehåll vi här gå att med prosans
ord upprepa.

Sagan förmäler, att en konung öfver Nidaros i 
Norrige hade flera söner, deribland en med
namnet Hagbart (som är det rätta, fastän
folkvisan förändrat det till Habor). Dessa norska
prinsar skulle hafva ingått vänskap och
fostbrödralag med sönerna till konung Siwar i Nerike
(Signes bröder), och med dem lefvat i mycken sämja.

Emellertid funnos vid Siwars hof tvänne s. k.
rådgifvare af högst motsatta åsigter. Den ene,
som hette Bilvis, rådde städse till mildhet,
vänskap och frid; den andre, vid namn Bolvis, rådde
deremot alltid till krig, uppror och fiendskap.

Kung Siwars söner följde, olyckligtvis,
heldre den onde Bolvis' än den gode Bilvis' råd,
så att de sveko sina åt de norska prinsarne
svurna trohetseder, öfverföllo och dödade dem. 
Hagbart, den yngste af de norska konungasönerna,
var vid tillfället icke med sina bröder, hvarför
han undslapp den tillämnade undergången.

Enär, emellertid, den tidens sed strängt
fordrade, att hvarje fri man skulle hämnas sina i
krig eller envig fallna anförvandter, så öfverföll
ung Hagbart, i sin ordning, kung Siwars söner och
dödade dem allesammans, enligt hvad sagan påstår.

Emellertid hade, medan vänskapen ännu
varade, Hagbart flera gånger helsat på vid Siwars
hof och der förälskat sig i prinsessan Signe, som
varmt besvarade hans kärlek. -- Nu, sedan han
dödat hennes bröder, vågade han dock ej mer
infinna sig der, af fruktan för kung Siwars hämnd.

Hans längtan efter Signe var dock så stor,
att han hvarje dag tänkte på, och hvarje natt
drömde om, henne. Så förtäljde han en morgon
för sin mor, att han hade drömt att en herrlig
ros hade runnit upp på hans arm och att alla
lundens fåglar hade sjungit för den rosen.

Modern sade: "Jag vet väl huru den
drömmen skall tydas, ty jag känner nog rosen, efter
hvilken din håg står. Men, är det så, att du
ändtligen vill vinna den rosen, så sker dig stor
olycka. Kanske kommer du ock att dervid
förlora ditt lif, mig, din moder, till stor sorg och
grämelse."

Af moderns varning lät dock Hagbart icke
afskräcka sig från att eftersträfva den han kär
hade, utan funderade oaflåtligen på att utfinna
något medel att närma sig henne.

Kärleken har i alla tider varit
uppfinningsrik, och så hittade Hagbart ändtligen på den
listen att lära sig qvinnoslöjder, emedan han ville,
förklädd till flicka, praktisera sig in i Signes
jungfrubur. När han nu tyckte sig tillräckligt
kunna sömma i silke och guld, begaf han sig till
Sverige.

Anländ till Nerike, nära den trakt, der
fylkeskonungen Siwar höll sitt hof, drog Hagbart en
qvinnodrägt utanpå sin krigiska rustning, samt
kammade och flätade, efter qvinnosätt, sitt hår,
som han med flit låtit växa ovanligt långt. Hur
han betedde sig med skägget är ej bekant;
kanske var han så ung, att han ännu icke hunnit
få något sådant.

Hans förklädnad lärer emellertid hafva varit
så väl utförd, att man, på hans begäran att få
tala med jungfru Signe, släppte honom in i
borgen. -- Inkommen i skön Signes jungfrubur neg
han sedesamt, sade sig vara en skeppsbruten
konungadotter och bad att få bli upptagen bland
prinsessans tjenstemör.

Då den tidens gästfrihetslagar strängt
förbjödo att spörja en resande efter namn och
hemvist, så vida han sjelf icke frivilligt yppade dem,
föll det icke heller Signe in att fråga den
förmenta flickan hvilken hon var och hvarifrån hon
kom. Hon ömmade för den olyckligt vilsekomna
och gaf henne gerna en plats bland sina tärnor.

Nu skulle Hagbart sy, men hans
ohågsamhet och brist på fallenhet för detta göromål
ådrogo honom anmärkningar af de unga
flickorna. Visan säger härom:

<tab>"Alla sutto, stolt Signe litens mör,
<tab>De hade söm på knä,
<tab>Förutan Habor kungason:
<tab>Han skar ut rosor af trä.

<tab>Alla sutto, stolt Signe litens mör,
<tab>De sydde det bästa de kunde,
<tab>Förutan Habor kungason:
<tab>Han lekte med nål i munne."

En bland tärnorna anmärkte, att hon aldrig
sett en tjenstemö hafva "två djerfvare ögon",
hvilket visst icke var underligt, då Hagbarts ögon med
eldig och förälskad blick följde Signes alla rörelser.

Ändtligen blef det slut på första dagen och
man begaf sig till hvila. Prinsessan hade, enligt
den tidens enkla seder, till sofrum en
loftkammare, belägen en trappa högre upp än frustugan,
der hon om dagarne vistades med sina tärnor.
I denna kammare skulle hvarenda natt tvänne
af dessa flickor sofva, tillika med Signe, som af
ren godhet mot den nykomna, hvilken var så
obekant med dem alla, förordnade att just <i>hon</i>
skulle vara en af dem, som sofvo i den unga
herrskarinnans kammare.

Sagan berättar nu, att Hagbart skulle, vid
afklädandet, hafva lyckats smyga sina under
qvinnodrägten dolda vapen under hufvudgärden till sin
bädd, dock icke så alldeles oförmärkt, att icke
den spejande tjenstemön blifvit det varse.
Under natten, då denna låtsade vara försänkt i
djupaste sömn, fann den förmenta resande flickan
tillfälle att af Signe, som låg vaken, genom
hviskningar utleta, om det ej vore någon yngling, till
hvilken hennes håg stod. Utan förbehåll erkände
då Signe att hon fann ingen värd hennes kärlek,
förutom den norske konungasonen Hagbart, som,
då han hörde detta, genast för henne yppade
hvem han var.

Den bestörta ungmön förebrådde honom då
det mer än dristiga steg han tagit och sade att
de båda vore olyckliga, om man i hennes
kammare öfverraskade en karl. Hagbart menade
dock att han med sitt goda svärd nog skulle
försvara både sig och den älskade.

Men tjenstemön, som om qvällen hade sett
honom smyga sina vapen under hufvudkudden
och som i visan benämnes "den falska tärnan",
sof icke, utan lyssnade på hela samtalet.
Medan prinsen hviskade vid prinsessan, fick tärnan
tillfälle att i mörkret bortstjäla både svärdet och
brynjan, och så snart dagen började gry,
"axlade hon sin kappa" (som det heter) och begaf
sig, vigtig genom den stora nyhet hon hade att
framföra, till konungens sofrum, der hennes
sqvaller med mycken välvilja upptogs.

Kung Siwar, förtjust öfver att nu ega i sina
händer den han på jorden mest hatade,
skyndade, åtföljd af några i hast beväpnade kämpar,
till prinsessans sofkammare, brinnande af begär
att fånga sin fiende.

Då det bultades på dörren, blef Signe rädd;
men Hagbart sökte lugna henne, i det han grep
efter svärdet och brynjan. Dock, o ve! -- de
voro borta och med dem alla medel till försvar.
Visan berättar visserligen huru Hagbart med sina
ungdomliga näfvar dödade en hel hop af
kämparne, hvilka, efter att hafva söndersparkat
dörren, våldsamt inträngt i rummet. Men detta
kunde dock ej förslå. Den raske ynglingen blef
öfvermannad, släpad utför trapporna, ner i
trädgården, och derstädes upphängd i ett högt träd,
just midt emot vindögat (fönstret) till Signes
jungfrubur.

När den unga flickan såg Hagbart hänga,
blef hon så förtviflad, att hon tände eld på
jungfruburen. Från den improviserade galgen
skyndade man då till jungfruburen, i afsigt att släcka
elden; men lågorna hade redan så gripit omkring
sig, att all räddning af Signes lif var omöjlig.

Det omtalas vidare, huru Siwar, vid det han
så ömkligt förlorade sitt sista barn, sin enda,
ömt älskade dotter, skulle ångerfull hafva 
utbrustit:

<tab>"Hade jag det tillförne visst,
<tab>Deras kärlek varit så stark,
<tab>Icke skulle Habor hängt i träd
<tab>För hundra tusende mark."

Till lön för förräderiet mot sin herrskarinna
blef den falska tärnan, på konungens befallning,
lefvande begrafven.

Sådan är berättelsen om Hagbart och Signe.

<b>Sigrid,</b> med tillnamnet <b>Storråda</b>. Denna
grymma qvinna, om hvilken vi, till mensklighetens
heder, hoppas att berättelserna måtte vara
öfverdrifna, var dotter till Skoglar Toste, den rikaste
och mäktigaste odalbonde på sin tid. Han hade
under sina många och lyckliga vikingatåg
vunnit rykte för ovanlig tapperhet, äfvensom en
nästan sagolik rikedom. Hans dyrbaraste skatt var
likväl dottern Sigrid, hvars skönhet var beryktad
kring hela landet.

En ung prins från Norrige, vid namn
Harald, hade i Skoglars hus blifvit uppfostrad
tilllika med dennes barn. Han älskade Sigrid, men
vågade ej nämna derom, ung och utan rykte som
han då var. Emellertid hoppades han att såsom
viking snart kunna vinna ryktbarhet och
anseende. Men plötsligt kom den store och
vidtberömde Upsalakonungen Erik Segersäll till
Tostes gård och fick se hans dotter. Sigrid var
listig och förstod skicka sig så väl, att hon med
sina behag förtrollade Erik, som, innan han
lemnade gården, hade begärt hennes hand och med
henne firat sitt bröllop.

Snart fick han dock skäl att ångra detta
förhastande. Sigrid var af ett obändigt lynne,
högmodig och sjelfrådig, så att hon på intet sätt
ville foga sig efter sin gemåls vilja, utan råda
lika med honom -- ja, snarare mer än han. --
Detta behagade icke Erik Segersäll, som försköt
henne från sin närhet, men gaf henne en
förläning, så stor, att hon derpå kunde hederligt lefva
och -- hvad mera var -- att hennes far och
närmaste fränder voro dermed belåtna. -- Hon
hade dock åt denna sin första gemål födt en son,
<i>Olof</i>, som sedermera blef konung efter sin fader.

Erik Segersäll föll emellertid, som bekant är,
i slaget vid Fyrisvall, endast några månader
efter skilsmessan från Sigrid. Olof var då ungefar 
årsgammal, men blef, oaktadt denna späda
ålder, af hela folket enhälligt utropad till sin
fars efterträdare på thronen, samt hyllad vid
Mora stenar, såsom bruket var, ehuru han bars
på armarne och derför erhöll tillnamnet
Skötkonung, en benämning, den han sedan fick
behålla ända till sin död.

Emellertid fick den sköna, rika och stolta
Sigrid, nu enka och fri att förfoga öfver sin hand,
många friare, men hon bemötte dem med en
grymhet, hvarpå historien har inga liknande
exempel att framvisa.

Bland andra besök hon erhöll var äfven det
af hennes förre tillbedjare, Harald, som nu var
konung i Grönland och derför kallades Harald
Grönske. Han var förmäld med en ung
prinsessa, vid namn Asta, och hade hittills funnit
sig ganska lycklig i sitt äktenskap.

Knappt hade han dock återsett Sigrid, som
nu var just i högsta glansen af sin qvinliga
skönhet, förrän den gamla kärleken hos honom
återväcktes och han började grubbla öfver att hans
hand nu var bunden. Den elaka Sigrid, som väl
märkte det intryck hon gjort, studerade från det
ögonblicket på ingenting annat, än att till den
mest ursinniga låga uppblåsa hvad som ännu
var blott en gnista. Hon ej allenast bländade
honom med sin oerhörda prakt i klädsel,
husgeråd och undfägnad, utan hon uppbjöd
dessutom alla en listig qvinnas förförelsekonster, för
att rätt få honom i sina nät. Det påstås till
och med att hon en afton, sedan hennes gäst
gått till sängs, inkommit till honom med en gyllne
bägare, full af vin, satt sig på kanten af hans
bädd och druckit honom till i den eldiga,
rusande drycken. -- Då han lemnade henne, för
att fara hem till sitt land, skall hon hafva
begåfvat honom med rika skänker.

Dyster och sluten inom sig var Harald hela
den påföljande vintern och bemötte med köld
sin unga gemål, Asta, som förgäfves forskade
efter orsaken till denna förändring.

Knappt hade träden börjat kläda sig i grönt
och böljorna börjat hoppa af fröjd öfver att finna
sig befriade från isens bojor, förrän Harald
Grönske åter seglade till Sigrid och nu öppet begärde
henne till sin maka, i stället för Asta, som han
ämnade förskjuta.
Nu skulle han dock röna hur det var
beskaffadt med Sigrids kärlek, hvarom han trott
sig så säker. Fåfängan hade förestafvat henne
den roll hon om hösten spelat: hon hade endast
velat se Harald för sina fötter, för att kunna
triumfera öfver honom. Nu var denna hennes
önskan uppfylld och hon afvisade honom med
krossande förakt.

Man skulle väl tycka att Haralds kärlek häraf
bordt afkylas; men -- långt derifrån. Den
fortfor såsom förut. Den förälskade mannen
återkom för tredje gången till Sigrid i samma ärende
och med hopp att dock slutligen kunna beveka
henne.

Till Haralds blygd måste man dock bekänna,
att girigheten hade lika stor del i denna
enträgenhet, som kärleken. Sigrid hade stora
skatter, dem hon fått af sin fader. Dryckeskärlen på
hennes bord voro af silfver och guld, lakan och
täcken på gästbäddarne voro broderade med äkta
perlor och kantade med breda guldfransar.

Händelsen gjorde, att, på samma gång som
Harald, inträffade denna gång hos Sigrid en
annan friare, konung Visavaldur från Gardarike
(Ryssland). Drottningen undfägnade dem båda
på bästa sätt, och visade sig utomordentligt
älskvärd. Men, om aftonen, sedan de efter den
rikliga välfägnaden tungt insomnat, lät hon tända
eld på byggningen, hvari de sofvo, under
yttrande att: <i>så</i> ville hon lära småkonungar att fria
till en stor drottning. -- Somliga häfdatecknare
påstå, att det var sju konungar på en gång, som
sålunda jämmerligen omkommo; men vi tro på
dem som uppgifva endast tvänne.

Och ändå -- skulle man väl kunna tro det?
-- fick denna furie ännu flera friare, bland dem
den mycket berömde konung Olof Tryggvason
från Norrige. Honom fann hon ändtligen värd
sin hand och svarade <i>ja</i> på hans anhållan. Men
som kristna läran redan vid den tiden var i
Norrige införd och Olof Tryggvason antagit den,
önskade han att äfven Sigrid skulle låta döpa
sig. Härtill nekade hon dock bestämdt, under
spe och hån. Då blef Olof så förtörnad, att
han slog henne i ansigtet med sin handske,
kallande henne en <i>"hednisk hynda"</i>.

Att kung Olof och drottning Sigrid från den
stunden blefvo hufvudfiender inses lätt, och han
undgick hennes omedelbara hämnd endast
derigenom, att han ögonblickligen reste sin väg.

Men, <i>gömdt är icke glömdt</i>, säger ett
gammalt ordspråk, och fastän Olof trodde sig fri från
alla efterräkningar, fick han dock -- ehuru först
efter många år -- erfara att en hämndfull qvinna
aldrig förlåter.

Sigrid, som slutligen hade förmält sig med
den danske konungen Sven Tveskägg gaf, efter
några års äktenskap, denne ingen ro, förrän han
samtyckte att, i förbund med hennes son af
första giftet, Olof Skötkonung, som emellertid
blifvit stor, anfalla Olof Tryggvason med ett krig,
hvilket blef ganska långvarigt och deruti den
norske konungen slutligen stupade.

<b>Sigrid den Fagra.</b> Så kallades en ung flicka,
i hvilken Birger Jarls yngre broder, Bengt af
Ulfåsa, förälskade sig och som han tog till
hustru, utan att förut derom tillspörja sin förnäma
slägt, hvars alla medlemmar blefvo alldeles utom
sig vid underrättelsen härom, menande, att Bengts
giftermål med en flicka af ringa härkomst (ty
så var Sigrid) aldrig skulle vara giltigt, utan att
han måste tvingas att upplösa det och förskjuta
denna simpla telning, som så oförsynt blifvit
inympad på den ädla stammen. -- Sjelfva Birger
Jarl delade denna åsigt och skickade, till bevis
på sitt förakt, den nya svägerskan till present
en klädning af det aldra dyrbaraste tyg, men
hvars mellersta framvåd var af gröfsta vadmal.
Men lagman Bengt skickade klädningen tillbaka,
då den simpla vaden befanns helt och hållet skyld
af ädelstenar, guld och perlor. -- Då red jarlen
sjelf i vredesmod till Ulfåsa, för att lexa upp
sin bror, men lagman Bengt var för tillfället icke
hemma, utan jarlen emottogs och välkomnades
af Sigrid, som gjorde det på ett så okonstladt
och intagande sätt, att jarlen, helt förtjust, slöt
henne i sina armar, utropande: "Hade min
broder detta ogjordt, så ville jag göra det sjelf."
Derefter försonades bröderna, och den sköna
Sigrid, som var lika älskvärd, dygdig och ädel till
sitt inre, som hon var behaglig och intagande
till det yttre, blef snart väl upptagen i hela
slägten.

<b>Sigrid Wasa,</b> Erik XIV:s dotter med
Catharina Månsdotter, var född före äktenskapet, men
blef, likasom hennes bror Gustaf, vid 
föräldrarnes förmälning och Catharinas kröning,
högtidligen erkänd såsom konungens barn och insatt i
alla en kunglig prinsessas rättigheter. Hon var
född på Hörningsholm 1566 och ännu helt späd,
då hennes olycklige fader från thronen afsattes
och kastades i fängelse. Uppfostrad hos modern,
följde hon henne till Finland, der hon sedan,
1587, blef gift med Henrik Claësson Tott,
landshöfding i Österbottens län. -- Hon blef, efter
några år, enka och 1609 omgift med Nils Nilsson
Natt och Dag till Säby, som var hofmarskalk
och hofmästare hos drottning Christina, Carl IX:s
gemål. -- Blifven för andra gången enka, reste
Sigrid tillbaka till Finland, för att vara nära sin
alltid så ömt älskade moder. Slutligen, under
de sista åren af Catharinas lefnad, bodde mor
och dotter tillsammans på Liuxala gård, som
den förra hade fått i förläning. -- Sigrid Wasa
dog 1653 på Hörningsholm.

<b>Silfverstedt, Märtha,</b> dotter af
bankokommissarien, öfverceremonimästaren Jakob S., föddes
1740, och blef 1763 gift med kanslirådet Fredrik
Ulrik Wallenstråle, med hvilken hon hade 11
barn, samt dog 1795. Hon har gjort sig bemärkt
genom ett vackert tal, som hon i Stora
Amaranther-orden i Stockholm höll öfver
riddarhussekreteraren Johan Gustaf Psilanderhjelms fru,
Catharina Lovisa Kirstein, som dog d. 9 Mars
1770. Talet trycktes samma år.

<b>Silfverstjerna, Anna Maria,</b> den sista af denna
adliga ätt, dotter af hofrådet och legaten vid
Moskovitiska Trakten Johan S., blef först, 1659,
gift med kammarrådet Wilhelm Drakenhjelm,
och sedermera, 1680, med landshöfdingen Mårten
Lindeberg. Under sitt första gifte bodde hon
på Malma i Ludgo socken i Södermanland,
hvilket ställe hon helt och hållet uppbyggde af sten
och der hon anlade trädgårdar med murar och
afsatser, hvarjemte hon lät uppföra Ludgo kyrka
med dervarande familj graf; under sednare giftet
lät hon uppbygga Lindö i Runtuna socken, också
i Södermanland. Hon dog 1697, 54 år gammal,
och är begrafven i Silfverstjernska grafven i Ludgo
kyrka.

<b>Silfverström, Gertrud,</b> dotter af bergmästaren
Johan Otto S., föddes 1651 och dog 1727. Då
hon vistades i Stockholm hos sin moster,
assessorskan Gyldenbring, friade sekreteraren Gabriel
Liljeflycht till henne, men då han efter
afskedstagandet råkade i distraktion sätta sig
baklänges på sin häst, som dervid skenade
Drottninggatan uppföre till Norrtull, fick hon afsmak för
honom och gaf sjelf en annan sekreterare,
Daniel Plaan, som i detsamma kom, anledning att
fria till henne, och bröllopet stod d. 17 Mars
1669. Hon råkade, efter sin mans död, i stort
trångmål med sina sju barn, emedan hans gods
blifvit reducerade, men hon vågade med så
starka skäl muntligen för konung Carl XI
afmåla sin tryckande nöd, att de reducerade
godsen blefvo henne och hennes barn af konungen
återskänkta.

<b>Sirenius, Hedvig,</b> gift med assessoren Schultz,
har skrifvit en herdedikt, som blifvit intagen i
Vitterhets- och Vetenskaps-samhällets i
Götheborg handlingar för år 1782.

<b>Siwendsön,</b> såsom Cavallin i "Lunds stifts
Herdaminne" kallar henne, men enligt Anreps
"Ättartaflor" <i>Siffrensson</i>, var en dotter af
kyrkoherden i Stoby och Sandby i Skåne Christoffer S.,
som utgaf åtskilliga lärda arbeten, deribland
"Militia spiritualis", dedicerad till Otto Marsvin på
Dybeck, hvaruti han liknar denne vid delphinen,
som fordom förde Arion i land och som säges
försvara menniskan mot hajar och andra sjödjur.
Hon blef gift med efterträdaren i ofvannämnda
församlingar Johan Larsson, med hvilken hon
hade 14 söner, som alla blefvo fullvuxna.
Hennes man var ovanligt stark och korpulent, och
det berättas om honom, att han uti sitt 95:te år,
oaktadt en tjocklek af fem brabantska alnar, sjelf
kunde stiga till häst och till gudstjenstens
förrättande färdas mellan kyrkorna i Stoby och
Sandby, samt att han lefde ännu länge derefter. Af
hans barn, hvilka kallade sig Stobæus, blef
sedermera en namnkunnig och berömd slägt.

<b>Sjöberg, S. Elis.</b> Mamsell Sjöberg, som afled
i Westerås 1863, har testamenterat 14,500 rdr
dels åt välgörande inrättningar, dels åt vissa
barn; deraf fick fattigvården i Westerås 4000 rdr,
flickskolan i nämnde stad 500 rdr, Nora stads
fattiga 2000 rdr och den borgerliga
pensionsinrättningen i Westerås 2000 rdr; det öfriga
tillföll uppgifne prestsöner och döttrar.

<b>Sjöblad, Elin,</b> dotter af den gamle, öfver
100-årige, amiralen Peder S., blef 1587 gift med 
hofjunkaren Eggert Stake, och dog i den höga
åldern af 113 år.

<b>Sjöblad, Magdalena,</b> dotter af löjtnanten vid
Westgötha infanteri Olof S. Hon förälskade sig
i en ung student, den sedermera namnkunnige
poeten Lasse Lucidor, under det de lustvandrade
någorstädes i Westergöthland, der hennes
föräldrar bodde. Den tiden bestraffades en
kärlekshandel mellan adlig och oadlig ganska strängt.
(Magdalena Sjöblad uppgifves nemligen hafva
varit fröken, ehuru vi förgäfves eftersökt henne i
Anreps "Adelns Ättartaflor".) Lucidor skulle
derför hårdt straffas; dock mildrades straffet
ovanligt, emedan Magdalenas föräldrar lade sig ut
för honom och han ansågs vara son antingen af
en amiral Strusshjelm eller af fältmarskalken Carl
Gustaf Wrangel; dessutom ansågs Lucidor för
ett ingenium. Icke desto mindre dömdes han
af Götha Hofrätt d. 11 April 1668 att äkta
Magdalena och sedan begifva sig tvänne år i
landsflykt. Det är ovisst om han verkligen reste.
Emellertid har han på flera ställen besjungit sin
kärleks föremål, sitt andra jag. Vi införa några
af dessa strofer:

<tab>"Mången skönhet finnes här
<tab>Som med skäl dyrkvärdig är.
<tab>Lell mig ingen kränker.
<tab>Ty jag, som solblomman sig
<tab>Efter solen vänder, mig
<tab>Till dig, min Sol! ock länker.

<tab>Segelsten och Jernet har
<tab>Vexelkärlek, som dem drar,
<tab>Att de famnas gerna.
<tab>Så drar du ock hjertat mitt,
<tab>Att det rättas efter ditt,
<tab>Min magnet och stjerna.

<tab>Ditt solstråland' ögonpar
<tab>Tänder elden, som jag har
<tab>Och har gjort mig snart till aska.
<tab>-- -- -- -- -- -- --
<tab>Dina kinders rosenfärg
<tab>Torkar ut min blod och märg.
<tab>Dina läppars skönhet skiner
<tab>Som corall och purpur ler.
<tab><tab>Ja hvad mer
<tab>Som de ädlaste rubiner
<tab><tab>Färgen ger."

Då han blef dömd att gå i landsflykt, skref han:

<tab>"Farväl, min vän, min själ, mitt lif, min kära,
<tab>Min fordom ögnatröst, min lust, min ära,
<tab>Farväl, mitt hjertas barn och bästa vän.
<tab>I fall att himlen helsan mig behagar,
<tab>Förtröstar jag att han min resa lagar
<tab><tab><tab>Snart hit igen.

<tab>Jag skrifver här ditt namn i våta sanden
<tab>I Ekolsvik vid Nereusvåta stranden,
<tab>Och fast det skött af vädre måst förgå,
<tab>Skall det likväl uti ett stadigt minne
<tab>Och i min själ liksom uti mitt sinne
<tab<tab<tab>Jemt' hjertat stå."

<b>Sjöholm, Greta,</b> dog som enka i Malmö 1844
vid mer än 102 års ålder. Märkligt nog,
vållades hennes död icke af den naturliga orsaken:
den gamla kroppens bräcklighet, utan af
olyckshändelse, ty hon blef öfverkörd och dog genom
följderna deraf. Vid obduktionen befunnos alla
kroppens organer fullkomligt friska och hon hade
således, utom denna tillfällighet, troligen kunnat
lefva ännu många år.

<b>Skammelsson, Lucia.</b> Uti Angelstads socken
i Småland är en tradition om riddaren Ebbe
Skammelsson och Lucia, hans trolofvade; äfven
förvaras denna berättelse uti en gammal folkvisa
i 50 verser (intagna i Arvidssons "Svenska 
fornsånger", 1:a delen, pag. 216). Historien
förmäler att Ebbe Skammelsson återkom från ett
krigståg till Tiraholm, i Bolmssö socken på
Unnarydslandet, i detsamma hans fästmö, Lucia, stod brud
med hans broder, Peder, som lockat till sig sin
broders trolofvade mö, under det att denne var
i konungens gård. Ebbe mördade då båda i
brudstolen, men ångrade straxt sitt brott och
drog till Rom, för att erhålla aflat. Der ålades
han att under ett års tid hvarje natt ligga på
en af de 365 öar som finnas i Bolmen. Sin
botöfning undergick han, smidd i tunga bojor.
När han sålunda uti ett år hade kringirrat på
öarne, kom han hem till det midt öfver liggande
fasta landet, och begaf sig till Angelstads by,
hvarest han lade sig på en höskulle. Här hörde
han en piga sjunga en visa om sig, och yttrade:
"somt var sannt och somt var vrängt". Derifrån
kommen in på kyrkogården (der man ännu
visar märken efter hans stora fötter), föllo kedjorna
af honom, till tecken att han var försonad, och
han uppgaf stilla sin fromma och ångerfulla anda.
Han hade begärt att icke blifva lagd inom
kyrkogården, med tillägg: "är jag värdig, kommer jag
nog derin". Han begrofs utanför densamma;
men hvarje natt blef muren af osynliga makter
nedrifven, så att kyrkogården slutligen måste
utvidgas och ringmuren sättas utanför riddarens
graf. Öfver denna stod en liksten, fordom som
det tyckes upprätt, men numera så nedmyllad i
jorden, att blott öfre kanten är synlig. Kedjorna
förvarades länge i kyrkan; men emedan allmogen
bedref vidskepelse med dem, lät man af dem
förfärdiga spiran på kyrktornet. För 30 år sedan
lemnade en 85-årig gumma i socknen en något
afvikande berättelse härom åt lektor Wallman,
som i orten anställde forskningar efter gamla
sägner m. m.

<b>Skjalf.</b> Agne, konung Dags son, var den
första egentliga viking i Norden. Vikingarne
röfvade icke endast till sjös, utan äfven till lands,
hvilket de arma kustboerna väl fingo erfara, då
dessa frie krigsmän alltemellanåt gjorde
landstigningar ("strandhugg"), plundrade, mördade och
brände, samt togo fångar och byte.

Ett sådant lif ansågs dock på den tiden
ingalunda för skamligt eller klandervärdt. Tvärtom
prisades den, som hade gjort de flesta
vikingatågen, och skalderna sjöngo hans beröm, både
under hans lefnad och efter hans död.

Agne var den berömligaste bland Wisburs
ätt och härstammade direkte från denne konung,
öfver hvilken trollqvinnan Huld från Finland hade
sjungit trollrunor, liksom öfver hans fader,
Wanland. Agne hade nemligen fått i fädernearf en
ansenlig guldkedja, om hvilken det af Huld
blifvit spådt, att den skulle blifva den förnämligaste
mannens bane inom den slägten, och nu var
Agne den förnämligaste mannen.

Lycklig och glad hade han från flera
vikingatåg återvändt till sitt kära Upsala, hvars
invånare, i och för hans ovanliga framgångar till
sjös, hade gifvit honom tillnamnet <i>Skjaffarbondi</i>,
på det språk, som då talades och som på nu
gängse svenska lärer kunna öfversättas med 
<i>Skeppsbonde</i> eller <i>Skeppsbo</i> (den på skepp rike). Men
då lyste det Agne att göra ännu ett tåg och den
gången bar det af till Finland. Derifrån hade
ännu intet godt kommit till de svenska drottarne
och skulle ej komma nu heller.

Agne landade och gick upp med sina män,
för att som vanligt taga hvad honom täcktes.
Då mötte honom landets konung, Froste, hvilken
Agne öfverföll och på stället dödade, hvarefter
han tog Frostes unga dotter, Skjalf, till fånga,
tillika med så många finnar som kunde rymmas
på skeppen, och seglade derifrån. Väl kommen
ombord, tvang han med våld den arma Skjalf
att bli hans gemål och firade med henne sitt
bröllop under sus och dus.

Men den sorgsna prinsessan gjorde inom sig
en helig ed, att hon skulle hämnas sin faders
död, så snart tillfälle dertill yppades. Detta
tillfälle erbjöd sig snart.

Komna öfver Östersjön lade vikingarne i
land vid en udde, just der, hvarest Stockholms
stad nu är belägen. Der beslöt konungen att
uppslå sina tält i den höga timmerskog, som då
växte der. Det skedde, och Agne fick det
infallet att med alla sina män dricka graföl efter sin
unga gemåls fader, kung Froste, som fallit för
hans hand. Der dracks öfverdrifvet, efter tidens
sed, men kungen aldramest, dertill uppmanad af
Skjalf, som med det mest förföriska behag skänkte
i mjöd och kredensade honom hornet. Men
finnarne, som voro i hemligt förstånd med
drottningen, aktade sig att dricka för mycket.

Ändtligen somnade Agne helt tungt och så
småningom alla hans män med honom. Skjalf
nalkades då försigtigt och fästade en lina vid
den olycksdigra guldkedjan, som hon förut bedt
honom linda flera hvarf om halsen, hvarefter
finnarne, på hennes vink, hissade upp honom i den
starka fura, som var använd såsom tältstång.

Då detta var gjordt, skyndade Skjalf med
alla sina fångna landsmän ombord och seglade
hem till sitt land igen.

Stället, der Agne blef hängd, fick namn af
Agnefit, eller Agnesnäs. Han lik brändes och
askan nedsattes på Södertörn, sedermera Åsöna
kalladt, hvarest Stockholms södra malm nu är
belägen.

<b>Skuthe, Margaretha Pehrsdotter,</b> var gift med
handelsmannen och guldsmeden Lorentz
Hartman, som kom till Stockholm 1582. Enka efter
honom, 1617, gifte sig Margaretha Skuthe för
andra gången, 1620, fastän hon redan var 60 år
gammal. Den gången gjorde hon dock ett
ståtligt parti, nemligen med den från drottning
Christinas regering så bekante lärde, Adler Salvius,
som efter vestfaliska freden blef minister, 
riksråd m. m. -- Hon var född 1560 i staden
Linköping och dotter af borgmästaren derstädes,
Peder Eriksson, samt blef genom sina barn i
första giftet stammoder för den adliga ätten
Adlerhjelm. -- Sin sednare man åtföljde hon på
de många resor till utlandet han nödgades göra,
såsom anställd vid svenska legationen. Hon lefde
till 1657, då hon var 97 år gammal.

Mycket rik måtte denna fru hafva varit, ty
hon skänkte till S:t Nicolai kyrka i Stockholm
den dyrbara altartafla, som ännu finnes der.
Hennes man hade beställt den i Augsburg och
den kostade då 80,000 rdr. Den föreställer
Kristi födelse, lidande och uppståndelse, alltsammans
konstfullt och fint utfördt i silfver, elfenben och
ebenholtz. Den kan efter behag öppnas och
tillslutas, liksom bestode den af flera skåp. År
1692, på en söndag, bortstulos från denna
altartafla några silfverbilder om 300 lods vigt. --
En praktfull minnesvård öfver Adler Salvius och
hans maka finnes äfven i Nicolai kyrka inom ett
särskildt jernskrank.

<b>Skytte, Brita,</b> dotter af ståthållaren på
Stockholms och Upsala slott Lars S., blef gift med
landshöfdingen Johan Strijch. Hon lät 1659
uppsätta en vacker predikstol i Westerhanninge kyrka,
samt gaf i testamente ett orgelverk till Skruckeby
kyrka. Dog 1687 och blef begrafven i
Riddarholmskyrkan.

<b>Skytte, Christina Anna.</b> Landshöfdingen
Jakob Skytte var gift med Anna Bielkenstierna,
med hvilken han hade sonen Gustaf Adolf och
dottern Christina Anna, gift med ryttmästaren
Gustaf Drake, som dog 1684. Innan sonen,
Gustaf Adolf Skytte, hade fyllt 20 år, var han
beryktad såsom sjöröfvare, hvaröfver modern dog
af sorg 1663. Han var i ungdomen både qvick
och liflig samt utmärkt för goda kunskaper.
Tillsammans med några liksinnade bekanta hyrde
han hösten 1657 en holländsk jakt. Utkomna
på hafvet, mördade de den lilla holländska
besättningen, hvarefter han uppsatte och med den
dödade skepparens sigill förseglade ett
köpekontrakt på skutan, hvilken sednare han
derefter begagnade såsom sin egen. En af deltagarne
i sjöröfveriet, hvilken måhända af ånger ville
röja företaget, blef af Skytte och systern Anna
mördad. Med erhållen smak på dylika vikingabragder, 
beslöt Skytte några år derefter att
förnya färden. Han och svågern, den ofvannämnde
Gustaf Drake, hopsamlade till ett dylikt företag
tretton man, hvaraf likväl flere icke kände
afsigten med resan. Från Kalmar och från
Blekinges gamla vikinganästen styrde sällskapet ut
på hafvet, begagnande dervid det fartyg som
Skytte förut röfvat. Efter åtskilligt
kringsväfvande i Kattegat och Sundet, träffade man i
trakten af Öland ett holländskt fartyg. Drake tvang
hela sin besättning att aflägga trohetsed. Derpå
angrep sällskapet holländaren, mördade
besättningen, som utgjorde sju man, och flyttade alla
dyrbarheterna och de förnämsta varorna ombord
på Skyttes fartyg. Sedan blef holländareskutan
grundborrad och sänkt icke långt från Öland.
Men vågorna drefvo henne närmare stranden.
Bland folket der i nejden spordes dofva,
smygande rykten om illbragden. Drake med sin
hustru lemnade fäderneslandet. Allt blef
upptäckt. Skytte dömdes till döden. Hans svärfar,
en öfverste Hugo Hamilton, bad om nåd, men
fåfängt. Skytte visade mycken ånger. Efter
kristlig dödsberedelse blef han arkebuserad i
Jönköping d. 27 April 1663.

<b>Skytte, Maria,</b> dotter af landshöfdingen i
Christianstads län Håkan S., var (1710) 60 år
gammal, då hon dömdes från lifvet för stöld.

<b>Skytte, Sara,</b> dotter af ståthållaren på
Tavastehus Jöns Mattsson S., blef gift med
hofjunkaren Henrik Lindelöf. Hon blef d. 28 Sept.
1628 i Åbo hofrätt personligen hörd i frågan om
hennes och hennes broders, Axels, adliga
härkomst, som hon ålades att bevisa, ehuru fadern
1625 var introducerad såsom adelsman, under
N:o 81. Hon berättade då att deras papper och
handlingar genom krig och vådeld förkommit,
men att för öfrigt slägten allmänneligen
erkändes vara adelig, hvarjemte hofrätten fick af Axel
Kurck deras slägtledning och ett intyg af
honom, att Axel Skytte vore af gammal adel,
hvadan hofrätten medelst dom d. 5 Okt. s. å.
erkände Axel Skytte och denna hans syster Sara
för adeliga personer, så hädanefter som hittills.

<b>Skytte, Wendela,</b> dotter af den store Gustaf
Adolfs lärare, riksrådet S., föddes d. 8 December
1608. Hennes fars tillgångar och böjelse
förskaffade henne en, efter tidens begrepp, vårdad
uppfostran, d. v. s. hon undervisades i både de
lärda och moderna språken. Detta var en lott,
som hon delade med många af sitt kön; men det
ovanliga var, att hon fattade undervisningen med
en lätthet, som satte hennes lärare i den största
förvåning. Hon var fullkomligt hemma i
historien och geografien; sjelfva filosofien och
theologien voro henne mer än ytligt bekanta; hon
talade och skref med fullkomlighet latin, fransyska
och tyska, hade en mer än hjelp lig kunskap i
grekiskan, underhöll en brefvexling med den lärda
fru Catharina Bureus, umgicks helst med
vetenskapsmän och konstnärer, och vågade någon gång
till och med fördjupa sig i theologiska disputer,
och allt detta vid en ålder af 20 år, ty hon
uppnådde icke det 21:sta lefnadsåret. Hvad som
likväl ger värde åt detta i sig sjelf värdelösa
förråd är den rena och sköna qvinlighet, som
prydde dess egarinna. Vid 18 års ålder gift med
dåvarande öfverstelöjtnanten Kyle, var hon för
honom en öm maka, för sitt husfolk en
ordentlig och förståndig matmoder och för sina tvänne
späda barn allt hvad de af henne hade att
fordra. Endast för sig sjelf och för de stunder hon
från sina pligter kunde undandraga åt sina
nöjen var hon den lärda och vittra. Det är af
denna orsak Stjernhjelm med skäl kallar henne
sitt köns och sitt tidehvarfs under. Man kan ej
veta huru hon kommit att använda sina
själsgåfvor och kunskaper, hvilket arf hon i sin
ordning kunnat lemna åt litteraturen eller
vetenskaperna, om ej en alltför tidig död d. 28 Augusti
1629 bortryckt henne i Stralsund, der hon då
befann sig jemte sin man och hvarest en
pestartad sjukdom rasade. Äfven hennes syster Anna,
som också dog ung, egde utmärkta kunskaper
och snille.

<b>Skytte, Wendela Margaretha,</b> dotter af
majoren Håkan S. till Skabersjö, föddes 1732. Hon
blef, 1755, genom misstag vid frieriet, gift med
den gamle ryttmästaren Otto Tott, hvarom
berättas följande: Ryttmästarens äldste son,
Fredrik, hade en tvist med prosten Wåhlin om
något ekonomiskt. Prosten rådde ryttmästaren, en
gammal enkling, att skaffa sig en fru, som kunde
vårda hans person och egendom. Åtlydande
prostens råd, begaf sig ryttmästaren till
Sinclairsholm för att fria till endera af majoren Carl
Henrik Skyttes döttrar, hvilka ansågos för rika.
Vid hans ankomst var fru Skytte ej hemma, utan
han emottogs af en ung fröken, som genast
behagade honom och till hvilken han utan omsvep
friade, i öfvertygelse att det var en dotter i
huset. Men huru öfverraskad blef han icke, då
han, andra dagen, vid herrskapets hemkomst,
förnam att hon var en brorsdotter till salig
majoren. Giftermålet gick icke desto mindre i
fullbordan, henne först till ringa hugnad och
sedermera också honom till föga båtnad. Gubben var
osnygg och kunde icke vara en väl uppfostrad
ung dam till behag. Äfven uppstod svartsjuka
och missnöje. Efter tre års sammanlefnad dog
mannen, 1758, hvarefter enkefru Wendela
Margaretha Skytte 1762 ingick nytt äktenskap med
ryttmästaren Rudolf Hodder Ahlberg, som
sedan blef adlad till Stjernsvärd, till minne deraf
att han kort förut frälst drottning Lovisa Ulrikas
lif. Vid nedfarten till bron, som går öfver
Lagaån vid Laholm, började nemligen hästarne för
drottningens vagn att skena, hvarvid kusken
kastades af kuskbocken. Stjernsvärd, som
varseblef detta på andra sidan bron, hvarest han var
uppställd till parad med sitt regemente, sprängde
då emot de skenande hästarne och dödade med
svärdet de båda första af dem, hvarvid vagnen
stannades. -- Fru Stjernsvärd dog 1804 och
efterlemnade tre barn, hvaraf blott sonen <i>Carl Georg</i>
kom till mognare år och sedermera gjorde sig
namnkunnig såsom en af Skånes yppersta
jordbrukare, och sonsonen, majoren Gustaf Moritz
S., har i våra dagar upplifvat orsaken till
namnet Stjernsvärd, derigenom att han skjöt sin
bästa häst, för att den ej skulle komma i
främmande händer.

<b>Snakenborg, Helena,</b> var född år 1549 och
dotter af riksrådet Ulf S. till Fyllingerum och
Norrnäs. Hon härstammade således på fädernet
från den urgamla svenska ätten Båt eller
Snakenborg, som leder sina anor upp till jarlarne
af Orkney-öarne.

Någon tid hade prinsessan Cecilia af Sverige,
konung Erik XIV:s syster, stått i brefvexling med
drottning Elisabeth af England och deruti låtit
förmärka sin önskan att en gång besöka hennes
hof. Cecilia vann omsider sin önskan. Hon
afreste sedan från England till sin gemåls 
hemland, Baden; men af hennes svenska hofdamer
stannade fröken Snakenborg qvar. Genom sin
utmärkta skönhet och blomstrande ungdom (hon
var i sitt sextonde år) hade hon i Elisabeths hof
väckt mycket uppseende, så att hon vann
drottningens tycke, och blef snart i hennes hof
upptagen. I sådan egenskap blef hon genom
drottningens tillskyndan gift med markisen af
Northampton uti hans tredje gifte. Genom detta
äktenskap kom hon i förbindelse med Englands
förnämsta ätter, och såsom befryndad med sjelfva
konungahuset, blef hon derjemte upptagen ibland
drottningens tjenstgörande hofdamer.

Sedan markisen af Northampton med döden
afgått, utan att hafva efterlemnat lagliga
bröstarfvingar, trädde hans enka i ett annat gifte med
en af drottning Elisabeths hofmän och ledamot
af dess hemliga råd, sir Thomas Gorges af
Langford i Wiltshire, men bibehöll efter engelsk sed
sitt förra namn och dermed förenade
företrädesrättigheter, såsom markisinna af Northampton.
I detta sednare äktenskap blef hon moder till
fyra söner och tre döttrar. Efter drottning
Elisabeths död i Mars 1603, drog sig markisinnan
af Northampton efterhand ifrån hofvet, der hon
under sin tjenstgöring bodde i Hamptoncourt och
der hon sednast uppvaktade vid konung Jakob
I:s och dess drottnings kröning i Juli månad
sistnämnda år. Sedan vistades hon för det
mesta på Langford Castle i Wiltshire. För andra
gången enka 1610, lefde hon der i 26-årigt
enkestånd, och dog d. 1 April 1635 vid 86 års ålder.
Hon erhöll sin hvilostad vid sin sednare mans
sida uti domkyrkan i Salisbury, der äldste sonen,
lord Edvard Gorges, baron af Dundalk, låtit åt
sina föräldrar uppresa en präktig minnesvård.

Hennes efterkommande egde länge hennes
arfgods i Sverige, tills de 1667 återköptes af
ätten Bonde, som härstammar från hennes syster,
Karin Ulfsson.

<b>Sofia,</b> Sverker I:s dotter, enligt Lagerbring,
men enligt andra uppgifter hans styfdotter,
emedan hon skulle varit dotter af Sverkers andra
gemål, Richissa, som förut var gift med ryska
fursten Walader. Hon var född omkring år 1141,
och redan 1153 friade konung Waldemar I i
Danmark till henne, men bröllopet stod först
1157 i Wiborg. År 1182 blef hon enka, samt
1186 omgift med landtgrefven af Thüringen, som
året derefter återsände henne helt snöpligt till
Danmark. Hon är begrafven i Ringsted.

<b>Sofia,</b> dotter af konung Carl VII Sverkersson,
blef förmäld med hertig Henrik af Mecklenburg.

<b>Sofia,</b> en dotter af danske konungen Erik
Plogpenning, förlofvades 1258 med svenske
konungen Waldemar, då påfven Alexander IV
lemnade sitt apostoliska samtycke härtill, och
medgaf att de måtte bygga äktenskap med
hvarandra, änskönt de voro i tredje skyldskapsleden
beslägtade. Förmälningen skedde 1263 i
Jönköping, vid hvilket tillfälle den unga drottningen
äfven kröntes. Vid bilägret lemnades henne i
hemgift städerna Malmö och Trelleborg. Den
öfriga hemföljd, som hon förde med sig,
beskrifves i rimkrönikan såsom ganska präktig, och det
säges att hon medhaft många tunnor fulla med
guld och silfver. Hennes skönhet, qvickhet och
behag prisas storligen, och i glädjen öfver detta
giftermål samt att för alltid bevara åminnelsen
deraf, utgaf konung Waldemars fader, Birger
Jarl, en allmän förordning att dädanefter syster
alltid skulle taga arf till hälften mot broder. Då
år 1273 hennes gemål, konung Waldemar, hade
sitt förtroliga umgänge med hennes syster, den
sköna Jutta, och detta blef allmänt kändt, var
drottning Sofia länge otröstlig, samt förlorade
mycket af sin förra munterhet och fägring. Hon
skildras i gamla handlingar såsom ganska
herrsklysten och fåfäng, samt säges mycket hafva
bidragit till oenigheten emellan konung Waldemar
och hans båda bröder, hertigarne Magnus och
Erik, hvilka hon spefullt plägade benämna
Magnus Kittelbotare och Erik Allsintet. När slaget
vid Hofva stod, 1275, var drottning Sofia hos
konungen ett stycke derifrån på Ramundaboda
och just sysselsatt med att spela schack, då en
sårad riddare i hast ditkom och förkunnade den
hotande faran. Hon flydde då skyndsamt undan
till närmaste kloster. Sedan Waldemar blifvit
afsatt, hade hon svårt att gifva sig tillfreds och
sökte flera gånger att uppegga honom till hämnd
och missnöje. Om hösten 1277 begaf hon sig
till Danmark. Hon dog år 1286.

<b>Sofia,</b> en dotter af svenske konungen
Waldemar, säges år 1295 hafva blifvit förmäld med
danske prinsen Erik, hertig af Langeland.
<b>Sofia,</b> hertig Erik II:s af Wolgast gemål.
Konung Erik XIII, som midsommarsdagen 1439
afsattes från alla tre nordiska rikena, dog 1459
i Rügenvalde, 77 år gammal. Han testamenterade 
till Sofia alla sina möbler, klenodier och
kontanta penningar, med ett ord, hela den skatt
han tagit med sig från Norden och hvilken han
till en del förökt, den tid han lefde af sjöröfveri
på Gotland. Denna skatt var ansenlig och bestod 
ibland annat af en stor guldstång, värd
100,000 guldgyllen; Frälsarens bild af arabiskt
guld af en femton-årig ynglings storlek; alla tolf
apostlarne af fint silfver, stora som tolf-åriga
gossar; ett tabernakel af guld för det heliga sakramentet; 
en gås af klart guld och en monoceros 
helt och hållet af guld, utom många dyrbara 
guld- och silfverkärl m. m. Häraf ser man,
hvilka stora skatter och rikedomar i fordna tider
funnits i Norden. -- Sofia var en prinsessa, ej
af bästa slaget. Det tyckes som hon blifvit girig 
sedan hon fått sin skatt, ty hon flyttade från
sin gemål och ville ej bispringa honom med hjelp
af penningar, som han behöfde i och för kriget 
mot Brandenburg. Vid sin flyttning till Rügenvalde 
medtog hon sina åtta barn. Dessa
vårdslösades, gingo slarfviga och drefvo på gatorna 
samt blefvo föraktade af andra barn. En
bonde, Johan Lange, upptog ett af barnen, Bogislaus, 
och uppklädde honom. -- Hertig Erik
dog d. 6 Juli 1474 och några dagar derefter prinsarne 
Wratislaw och Casimir. Bogislaus, då ende
arfvingen till Pommern, ville Sofia förgifva, likasom 
de föregående bröderna, med en förgiftad
smörgås, men hennes hofnarr röjde det för Bogislaus. 
Smörgåsen gafs åt en hund, som deraf
genast dog, hvarför Sofia måste fly till Danzig.
Bogislaus blef sedermera hertig af Pommern, under 
namn af Bogislaus X och så utmärkt, att
han förvärfvade sig tillnamnet <i>den Store</i>.

<b>Sofia,</b> konung Gustaf Wasas fjerde dotter
med Margaretha Lejonhufvud, föddes i Stockholm
d. 29 Okt. 1547 och förmäldes d. 4 Juli 1568
med hertig Magnus III af Sachsen-Lauenburg.
Äktenskapet blef olyckligt. Hertig Magnus förde
en utsväfvande lefnad, misshandlade sin gemål
och förvisades slutligen ur riket, hvarefter han
för upproriska stämplingar mot sin broder, den
regerande hertigen, blef insatt i fängelse, der
han dog 1603. Hans gemål, hertiginnan Sofia,
förde ett stilla lif på Ekolsund, der hon afled d.
17 Mars 1611, och ligger begrafven i Strengnäs.

<b>Sofia Albertina,</b> dotter af konung Adolf Fredrik 
och hans gemål Lovisa Ulrika af Preussen,
föddes på Stockholms slott d. 8 Okt. 1753. Vid
hennes födelse och för att föreviga minnet af
den dag, då svenska konungahuset hugnades med
en prinsessa, hvilket på långliga tider ej varit
fallet, stiftade frimurare-orden sitt barnhus, en
fristad för fattiga fader- och moderlösa barn.
Hon var konung Gustaf III:s enda syster samt
så väl af sina föräldrar, som af alla sina bröder, 
högeligen älskad. Men ömmast var dock
prinsessan fästad vid den yngste af bröderna,
som var henne närmast i ålder.

När Sofia Albertina var fjorton år gammal,
valdes hon till s. k. <i>coadjutrice</i> (medhjelparinna)
vid administrationen af stiftet Quedlingburg, till
hvars abbedissa hon sedermera utnämndes (1787),
utan att dock behöfva vistas på stället. Endast
då och då besökte hon sitt stift, inom hvilket
hon påstås hafva varit mycket afhållen.

Sofia Albertina var, så väl som Fredrik Adolf,
sin mors älsklingsbarn. Båda förtjenade ock att
vara det, ty deras barnsliga ömhet förnekade sig
aldrig. Under glans och förnedring, i lycka och
olycka, voro de beständigt hos drottningen och
tröstade henne öfver Gustafs förakt och Carls
kallsinnighet; hon hade visserligen gjort sig förtjent 
af båda, men Fredrik Adolf och Sofia Albertina 
betraktade ej saken ur den synpunkten.
De omgåfvo, omhuldade och älskade sin mor
ända till hennes dödsstund.

Sofia Albertinas lif var temligen glädjelöst.
Hymen hade för henne ingen krona och kärleken 
idel sorg och försakelser. Hon älskade innerligt 
och älskades tillbaka med den mest passionerade 
kärlek af furst Fredrik Wilhelm von
Hessenstein, den äldste af framl. konung Fredriks 
söner med hans till venster vigda gemål,
fröken Taube; men hennes bror Gustaf III tillät
ej att de blefvo förenade.

Den i sanning beklagansvärda Sofia Albertina 
var af ödet dömd att öfverlefva och begråta
allt hvad hon i lifvet hade kärt. Lik ett ensamt,
aflöfvadt träd i en lund, der stormen afbrutit
alla de öfriga, stod hon vid några och sjuttio 
års ålder, ehuru i det land, den stad, som sett
henne födas, dock alldeles ensam i en för henne
främmande familj. Hon, den sista af Wasahuset,
hade ju bevittnat så många hvälfningar, så många
skiften, så många förändringar och så många
oroligheter inom detta furstehus. Hon hade sett
afund och tvedrägt söndra de hjertan, som,
förenade genom blodets band, äfven hade bordt
vara det genom vänskapens. Hon hade sett
förtroenden svikas, kärlek bytas i hat, falskhet och
list smyga sitt gift bland glädjens blommor. Hon
hade sett mest alla sina anförvandter dö, hade
sett sin ende brorson med maka och barn
drifvas i landsflykt och -- hon, hon stod ännu qvar,
den ensamma -- den sista! En enda tröst fann
hon dock i den ädelmodiga uppmärksamhet,
hvarmed hon bemöttes af den högsinnade främlingen,
kronprinsen Carl Johan.

Bland alla förluster smärtade henne dock
mest -- enligt hvad man har anledning tro --
förlusten af hennes yngste bror, hertig
Fredrik, som dog i sin kraftfullaste ålder.
Efter honom ärfde hon slottet Tullgarn, det hon
vid sin död testamenterade åt kronprinsen Oscar.
Men åt prins Carl, sedermera konung Carl XV,
skänkte hon sitt vid Gustaf Adolfs torg i
Stockholm belägna palats, som Gustaf III låtit åt
henne uppbygga alldeles lika med kungliga
operahuset.

Sofia Albertina var mild och välgörande, god
mot sin omgifning, stilla till lynnet, fördragsam
och tålig. Hon lefde under de sednare åren
mycket indraget och roade sig med handarbeten,
hvari hon var särdeles skicklig. -- Det var år
1829, d. 17 Mars, som prinsessan afsomnade, i
sitt palats i Stockholm, 75 1/2 år gammal.

Crusenstolpe anför i sitt arbete "Morianen",
sjette delen, pag. 644, att när prinsessan Sofia
Albertina för evigt tillslöt sina trötta ögon hade
hon i 58 år öfverlefvat sin far, i 47 år sin mor,
37 år sin äldste bror, 25 år sin yngste bror, 16
år sin svägerska och omkring 11 år sin
mellerste bror och dennes gemål.

Det berättas att Sofia Albertina var nära
att bli förmäld med konung Stanislaus i Polen,
men att förslaget afböjdes af Stanislai systrar,
som på honom utöfvade stort inflytande, hvilket
de fruktade att förlora.

<b>Sofia Magdalena</b> var dotter af den danske
konungen Fredrik V och hans gemål Lovisa af
England. Född i Köpenhamn d. 3 Juli 1746,
blef hon redan i April 1751 förlofvad med den
svenske prinsen Gustaf (sedermera konung
Gustaf III), äldste sonen till dåvarande kronprinsen
af Sverige Adolf Fredrik och dennes gemål
Lovisa Ulrika af Preussen. Denna förlofning
mellan en prins om fyra år och sju månader och
en prinsessa en månad äldre firades, så väl i
Stockholm som i Köpenhamn, under stora
högtidligheter.

Men det svenska kronprinsparets hjertan
blödde af smärta och deras sinnen glödde af harm
öfver den egenmäktighet rådet härvid hade
utöfvat. Ty det var från detta, icke från dem sjelfva,
som förslaget hade utgått. Både kronprinsen
och kronprinsessan hyste afgjord motvilja för
allt hvad med Danmark hade gemenskap. Men
det var ju under den så kallade frihetstiden i
Sverige, då rådet, eller rättare, ständerna rådde
allt, konungen intet. Den gamle Fredrik, sjuklig
och slö, brydde sig om ingenting; Adolf Fredrik
och Lovisa Ulrika talade förgäfves emot den
föreslagna förbindelsen; politiken hade nu en gång
funnit den passande och -- förlofningen försiggick.

Man kan lätteligen föreställa sig, att, under
sådana förhållanden och med sådana tänkesätt å
de blifvande svärföräldrarnes sida, hvilka icke
mildrades, utan snarare ökades under de
framskridande åren, skulle Sofia Magdalena ej vara
vid svenska hofvet hvarken efterlängtad eller
välkommen, då hon en gång såsom fullvuxen skulle
dit anlända, för att med Gustaf högtidligen
förmälas. Och sällan har väl heller någon brud
bland den familj hon varit ämnad att från
ungdomen och till lifvets slut tillhöra funnit mera
ogynnsamma tänkesätt, mera vrånga sinnen och
mera tillslutna hjertan, än just denna
beklagansvärda Sofia Magdalena, som tycktes vara af ödet
dömd att under purpurn städse bära ett
blödande hjerta. Sjelfve den eljest så milde och
älsklige Adolf Fredrik, som nu var på svenska
thronen uppstigen, efter Fredrik I:s död, visade
sin unga sonhustru -- om icke uppenbar ovilja,
åtminstone kallsinnighet, liksom hade hon rådt
för att hon af politiken blifvit tvingad att blifva
Sveriges kronprinsessa. Om Lovisa Ulrikas 
elakhet -- man skulle kunna säga systematiska
förföljelse -- mot sin sonhustru vilja vi icke ens
tala: den räckte från början af prinsessans
hitkomst och till den gamla drottningens död, och
man skulle med berättelsen härom kunna fylla
folianter. -- Den bäste af alla var -- åtminstone
i början -- den unge kronprinsen sjelf, huru
bittert han än inom sig sörjde öfver att vara ett
oligarkiens offer, han, som så gerna velat sjelf
välja sig gemål. Men, han hyste deltagande för
den främmande furstinnan, och de unga makarne
började småningom närma sig till hvarandra, om
icke i kärlek, åtminstone i förtroende och
högaktning, då Lovisa Ulrika, outtröttlig i sitt hat,
lyckades göra slut på detta goda förhållande och
att åter göra kronprinsen främmande för sin
gemål.

Sofia Magdalena var ej utan yttre behag och
hon egde äfven flera af de dygder, som kunna
fordras af en drottning. Hon var ovanligt
gudfruktig -- kanske skadade henne detta ej litet
inom detta ogudaktiga och lättsinniga hof. Hon
var derjemte mild och fördrog, med en martyrs
tålamod, sitt öde, utan att klaga. Men hon hade
den olyckan att <i>synas</i> kall, om hon ock icke <i>var</i>
det. Antingen af stolthet, eller af öfvertygelse
om att det så måste vara, slöt hon inom sig alla
vaknande känslor. Naturen hade nekat henne
den liflighet, det behagliga sätt, hvarmed
qvinnan i allmänhet intager och fängslar. Icke ens
folket älskade henne, just för hennes sträfhets
och stelhets skull, och man beskyller henne för
att hafva varit särdeles högmodig. Kanske hade
hon under lyckligare förhållanden förekommit
svenskarne helt annorlunda.

Det svåraste af hennes lidanden var dock
säkert det, att hon verkligen var kär i sin
gemål, utan att af honom kunna vinna den
ringaste genkärlek. I detta fall var hennes öde lika
med hennes fränkas, Christinas i Preussen,
Fredrik den Stores gemål.

Då härtill kommer allt det förfärliga
krånglet, allt det afskyvärda ränksmideriet inom
svenska hofvet, jemte de skandalösa historierna, dem
man helst i tysthet förbigår, men hvilkas
medelpunkt Sofia Magdalena var, hon, med sin varma
gudsfruktan, hon, med sin rena sedlighetskänsla,
med sitt omutliga begrepp om det rätta, så måste 
man bekänna, att hon var för både samtid
och efterverld ett medlidandets föremål, huru
ogerna än hennes stolthet ville medgifva det.

Och då slutligen hennes gemål blef mördad,
hennes son från thronen afsatt och med hela sin
familj drifven i landsflykt, samt, till råga på allt,
Gustaf IV Adolfs barn och efterkommande för
alltid uteslutna från arfföljden -- då må man
med skäl medgifva, att den arma drottningens
olycksmått var rågadt.

Sofia Magdalena lefde dock i tjugoett år
efter sin gemåls död och i fyra år efter sonens
afsättning. Hon afled på Ulriksdals slott d. 21
Augusti 1813, sextiosju år gammal.

<b>Sofia Wilhelmina.</b> Hon var konung Gustaf
IV Adolfs och hans gemåls, drottning Fredrika
Dorothea Wilhelminas af Baden, äldsta dotter
och föddes d. 21 Maj 1801. Ehuru ett Majbarn
och ett kungabarn skördade dock denna
prinsessa ingalunda alla de lyckans blommor, som
de kring hennes vagga församlade hoppets
genier lofvade strö på hennes lefnadsstig. Hon var
blott nioårig, då hon följde sina föräldrar ur
Sverige. Från landsflyktens vanliga ödslighet var
den unga prinsessan likväl någorlunda skyddad,
när hennes moder snart sjelf jemte sina barn
upptogs i moderliga armar vid hofvet i Baden.
Sorgliga familjförhållanden följde likväl den
uppväxande prinsessan, då oenighet snart uppkom
emellan hennes föräldrar, hvarvid man, såsom
det synes med rättvisa, kastat skulden på hennes
fader, den af olyckan ännu mer än förut
sinnesojemne konung Gustaf IV Adolf. En lycklig
omkastning bereddes henne, då hon år 1819, vid 18
års ålder, blef förmäld med sin kusin Carl
Leopold Fredrik, regerande storhertig af Baden, med
hvilken hon sammanlefde i ett 33-årigt
äktenskap till 1852, då hon blef enka, hvarvid hennes
äldste son intog faderns thron och blef sin
moders regent. En af hennes döttrar förmäldes
med en rysk storfurste.

En af våra författarinnor gjorde henne sin
uppvaktning på hennes äldre dagar. Hon
beskrifver detta sammanträffande sålunda:
"Hennes palats låg i en liten park och liknade mera
en vacker enskild boning än ett furstligt slott.
Sköna träd, väl vårdade gräsmattor och gångar
omgåfvo byggningen. Ingen den ringaste ståt i
betjening eller annat utanverk syntes till. I det
rum, dit jag först infördes, voro en myckenhet
sköna blommor och taflor. Allt derinne tycktes
utmärka en boning, tillhörande en skön själ, som
lefde stilla, tillbakadragen i sina minnens verld.
Man hade också sagt mig att storhertiginnan
nästan aldrig gick ut. -- Hon inträdde snart med
lätta, knappt hörbara steg, en sylfidiskt graciös
gestalt, som med öppna armar nalkades,
omfamnade och kysste mig. Detta hjertliga
mottagande framkallade tårar i mina ögon, så mycket
mera som jag äfven såg sådana i hennes. "Jag
har en förebråelse att göra er!" sade hon
allvarsamt, men med oändligt mildt uttryck och
melodisk röst. "Ni har varit tre dagar i
Karlsruhe, och först i dag kommer ni till mig!" --
Jag ursäktade mig med mina betänkligheter och
tillade: "det är en så vanlig sak att
skriftställare offentliggöra de samtal de haft med högt
uppsatta personer, och ni kunde tänka att också
jag skulle ...." -- "Och om så äfven skedde?"
(Und wenn auch) afbröt mig storhertiginnan, i
det hon böjde hufvudet litet tillbaka med ädelt
och frimodigt uttryck. "Jag skulle icke ha
något deremot." ... Hon utvecklade derpå ämnet
närmare, i det hon skiljde meddelanden öfver
allmänna saker och öfver enskilda angelägenheter. 
De förra ansåg hon tillhöra offentligheten,
de sednare icke. Hon omtalade att hon, efter
sin systers, Cecilias (af Oldenburg), död uppbränt
alla bref som blifvit vexlade dem emellan, på det
de icke måtte komma i främmande händer och
ett eller annat meddelande der göra ledsamhet.

"Hennes anletsdrag hade påfallande likhet
med Gustaf IV Adolfs, men i stället för den köld
och stelhet, som stämplade hans ansigtsuttryck,
utvisade hennes deremot djup känslighet, med
ett grunddrag af mild melankoli. Hon bar,
fästad öfver hufvudet, en skir hvit florsslöja, som
slöt sig tätt intill kinderna och derifrån öfver
halsen, hvars magerhet den skymde utan att dölja,
och klädde henne mycket väl. Mild värdighet
och behag tycktes vara henne medfödda. Snart
vände hon samtalet på Sverige och sina minnen
der. Hon sade sig framför allt ihågkomma Haga
och Stockholms slott, detta sednare så väl, att,
om hon i hast skulle förflyttas dit, trodde hon
sig kunna hitta hvart som helst inom slottet.

"Jag frågade, om hon icke ännu skulle
aflägga ett besök i sitt barndomshem. Rykten hade
gått i Sverige att hon önskat göra det, och
äfven tillskrifvit kung Oscar, som försäkrat henne
om ett hjertligt emottagande. Detta rykte
förklarade storhertiginnan vara "fullkomligt
ogrundadt". Hon hade aldrig på allvar tänkt på att
besöka Sverige, ehuru hon ofta känt en hemlig
dragning dit. "Isynnerhet om vårarne kände hon
alltid en besynnerligt vemodig längtan till detta
sitt barndomshem. Men att resa dit var nu för
sent för henne." Detta yttrade hon med en tårfull 
blick i de stora blå ögonen. Ett verkligt
gladt leende tycktes för öfrigt vara främmande
för detta icke egentligen vackra, men högst
intressanta ansigte.

"I afseende på Sveriges nyare skönlitteratur
yttrade hon att hon läst mycket, men allt i
öfversättningar, "ty", sade hon, "jag minnes ej
mera svenska språket nog för att sjelf tala eller
läsa det. Jag förstår dock när man talar det,
och <i>min bön är på svenska!</i>"

Tretton år tillbragte hon i enkestånd, och
afled i Karlsruhe d. 6 Juni 1865.

<b>Sofia Wilhelmina Mariana Henrietta,</b> född d.
9 Juli 1836, hertiginna af Nassau, förmäld d. 6
Juni 1857 med H. K. H. arfprinsen, hertigen af
Östergöthland, Oscar Fredrik. På henne hvilade
Sveriges hopp om fortsatt thronföljd i
nedstigande led från den store stamfadern Carl XIV
Johan. Också har detta hopp blifvit uppfyldt,
då denna thronföljd blifvit ätten försäkrad
genom fyra söners födelse. Bland dessa fyra
arfprinsar är den äldste, <i>Oscar Gustaf Adolf</i>, född
d. 16 Juni 1858, den andre, <i>Oscar Carl August</i>,
född d. 15 Nov. 1859, den tredje, <i>Oscar Carl
Wilhelm</i>, född d. 27 Febr. 1861, och den fjerde,
<i>Eugène Napoleon Nicolaus</i>, född d. 1 Augusti 1865.
-- Hertiginnans verksamhet bör således kunna
hafva tillräckligt föremål inom de husliga,
moderliga omsorgerna, hvilka i hennes ställning äro så
mycket vigtigare, som på dessa söners
ändamålsenliga uppfostran ett helt lands öde kan varda
beroende. Också lärer nationen i det afseendet
kunna vara tillfredsställd. -- Emellertid har
hertiginnan äfvenledes af naturlig hjertats böjelse
egnat sig åt välgörenhet och bland annat åt
gagnande stiftelser. -- Varmt lifvad af naturens 
skönheter, tillbringar hon sina somrar i Skåne på en
utmärkt vacker trakt, förskönad ytterligare af ett
med smak och treflighet uppfördt hem -- Sophiero -- 
som hertigen anlagt till ett Tusculum.

<b>Solenius, Maria Margaretha,</b> gaf 1837, genom
testamente, 8150 rdr rmt till Hittebarnshuset i
Norrköping. Öfverstelöjtnanten Carl Gustaf 
Reutersköld är första upphofvet till nämnda 
barnhus, hvartill han skänkte grundfonden, 16,664
rdr rmt. Solenius var den andra betydliga 
gifvarinnan. År 1855 uppgick kapitalet till nära
45,000 rdr rmt. Barnhuset inrättades år 1829.

<b>Solvig</b> eller Sölva hette konung Olof 
Trätäljas gemål; hon var dotter af Halfdan 
Guldtand, en konung i ett litet konungadöme, Solaör,
i Norrige.

<b>Sommar, Johanna Charlotta,</b> dotter af prosten
i Ingelstorp Magnus Sommar och hans ovanligt
lärda fru, Erika, född Liebman. Hon föddes i
Ingelstorps prostgård d. 22 Sept. 1765 och gifte
sig 1781, således vid sexton års ålder, med 
kontraktsprosten i Skytts härad, kyrkoherden i 
Tommarp, magister Nils Nilsson Bruzelius. Långt
ifrån att hafva ärft sin mors ovanligt goda 
hufvud och lysande själsgåfvor, var prostinnan 
Bruzelius rätt och slätt en liten snäll prestgumma,
hvars hela sträfvan var att verka inom den krets
hon tillhörde, samt för den talrika familj, hvars
moder hon var. -- Hon dog d. 8 Dec. 1847 i
Tågarps socken, vid 82 års ålder, hade länge 
varit enka, efterlemnade 11 då lefvande barn, 56
barnbarn och 12 barnbarnsbarn, eller tillsammans
79 afkomlingar. Hennes äldste son var vid 
hennes död 63 år och den yngste 46. -- Dessutom
voro döda fyra barn, tretton barnbarn och två
barnbarnsbarn -- således voro de, som från henne
härstammade, tillsammans 98 personer.

<b>Somme, Margaretha,</b> dotter af höfvitsmannen
och ståthållaren på Kalmar slott Germund Somme, 
blef gift med amiralen Bengt Bagge. Hon
och hennes son blefvo häktade af konung Johan
III, och hennes man blef 1577 halshuggen i 
Stockholm, såsom förrädare, för det han velat hjelpa
konung Erik XIV ur fängelset och till kronan.

<b>Soop, Anna Maria,</b> enkegrefvinna, dotter af
general-guvernören Gustaf S., föddes 1660 och
dog 1735. Hon var först (1682) gift med 
fältmarskalken Axel Wachtmeister, som dog 1699,
och sedermera (1706) med general-guvernören
Carl Gyllenstjerna, som dog 1723. Hon 
testamenterade år 1734 ett hus på Blasieholmen i
Stockholm till fattighus för 10 sjukliga och 
fattiga qvinnor, samt skänkte dertill 44,000 daler
kopparmynt. År 1739 skänktes från hennes sterbhus 
till samma stiftelse ytterligare 2833 daler 
caroliner och 10,239 daler courant. -- År 1856 
utgjorde fonden 16,330 rdr. Inrättningen eger ännu 
bestånd, hvarom utförligare kan läsas i <i>Stockholms
stads historia</i> af Ferlin, pag. 1538.

<b>Soop, Hedvig Ulrika Christina,</b> dotter af 
landshöfdingen Carl Gustaf S., föddes 1703 och blef
1720 gift med generalmajoren Carl August Dohna.
Hon dog 1776. Det förmäles, att hon så illa
vårdade Oxenstjernska arkivet på Tidön, att hon
ej allenast lät det ligga i fuktiga hvalf, der det
förmultnade, utan äfven sålde de ännu oskadade
handskrifterna till kryddbodar i Westerås. En
person, som varit der och ätit frukost, fick vid
afresan med sig matsäck, bestående bland annat
af sill, inlagd i bref från konung Gustaf II Adolf
till Axel Oxenstjerna. Då en anmärkning gjordes 
mot detta sätt att behandla arkivet, hölls
det sedermera alldeles otillgängligt. Efter 
grefvinnans död bad Gustaf III sjelf, som annars ej
var öfverdrifven i omsorgen om forntida minnen,
arfvingarne låta "afskrifva och trycka" denna
samling, om de ej ville skänka den till något
publikt verk. (Detta arkiv har också sednare
varit utsatt för vanvård.)

<b>Sorbonius,</b> prostinna. I Cavallius 
"Herdaminne" berättas, att då prosten Sorbonius dog
hade landshöfdingen i Blekinge Göran Adlersten
ålagt prostinnan Sorbonius i Jemshög, vid 1000
daler smt böter, att, på en afton, utan någon 
procession, begrafva sin man (som dog i Januari
1711). Landshöfding A. synes hafva varit en hård
man och var derför mycket hatad af blekingska
presterskapet. Han fick också ett bedröfligt slut.
Under en måltid fastnade nemligen ett ben i
halsen, och då han ej kunde få det ur svalget,
ställde han sig på händer och hufvud på golfvet,
hvarvid han bröt halsen af sig (d. 3 Mars 1713).

<b>Sparre, Beata,</b> lät i Upsala 1708 trycka en
af henne gjord öfversättning af Dreilingcourts
"Trogna Själars Tröst". Huruvida denna Beata
S. var den Beata Märtha S., som 1697 blef gift med
grefve Claes Bonde till Säfvestaholm, eller en
Anna Beata Juliana S., som på 1680-talet blef gift
med öfverstelöjtnanten Carl Pehrsson Natt och
Dag, kunna vi ej upplysa, men troligt är att det
var en af dessa som utgaf ofvannämnda arbete.

<b>Sparre, Christina,</b> gift med riksrådet Gösta
Arnvidsson Sparre, som 1351 uppbar den i Sverige
samlade S:t Peters-penningen. Han fick i
testamente af erkebiskop Hemming ett silfverkar med
lock, och hans fru, Christina, fick erkebiskopens
kappa och karpus af scharlakan, fodrade med
hermelinskinn, jemte 40 mark penningar.

<b>Sparre, Christina,</b> dotter af riksrådet och
lagmannen Ulfo Ambjörnsson S., blef 1360 gift med
riksrådet Peder Ribbing, med hvilken hon 1402
for till den heliga grafven, hvarifrån de båda
makarne likväl icke skola hafva lefvande
återkommit.

<b>Sparre, Christina Maria,</b> dotter af
kammarherren Johan S., blef först gift med
amiralitetsrådet Claes Uggla, som drunknade 1676 i
sjöslaget vid Öland, och sedermera med Carl
Gustaf Roos af Hjelmsäter. Då hon förlofvat sig
med Roos, förebrådde henne konung Carl XI på
skämt för det hon ville gifta sig med en
korporal, sedan hon förut varit gift med en amiral,
hvarpå hon svarade, att hon satte mera värde
på en lefvande korporal än en död amiral, samt
att om Roos, såsom hon hoppades, gjorde sig
konungens nåd värdig, så kunde han en gång
bli general. Roos blef också sedan verkligen
general-major.

<b>Sparre, Ebba,</b> född 1626, var dotter af
riksrådet Lars Eriksson Sparre och kom såsom helt
ung till drottning Christinas hof, der hon,
framför alla andra fruntimmer, väckte monarkinnans
uppmärksamhet och vann hennes ynnest till den
grad, att det slutligen blef henne besvärligt. -
Ebba, som var så vacker, att hon af hela hofvet
kallades <i>la belle Comtesse</i>, fick snart flera
tillbedjare och bland dem en, som hennes hjerta
utkorade och med hvilken hon sedan gifte sig,
nemligen grefve Jakob Casimir De la Gardie, en
bror till Magnus Gabriel, drottning Christinas
gunstling. Men detta giftermål var likväl icke i
drottningens tycke. Sjelf hatande äktenskapet,
som hon kallade ett ok, ett tvång, predikade
Christina oaflåtligen för sin älskade sällskapsfröken,
att hon skulle förblifva höjd öfver all sådan
frestelse och visa verlden att det dock funnes <i>någon</i>
qvinna, som förblef ogift, af öfvertygelse om det
rätta deruti. -- Den stackars Ebba Sparre, som
innerligen älskade sin Jakob Casimir och som i
alla fall var långt ifrån att i allmänhet ingå på
drottningens åsigter angående äktenskapet, led
mycket af den förställning hon måste iakttaga;
och fastän de älskande egde sina föräldrars
ömsesidiga samtycke, måste de dock <i>smyga</i> med sin
kärlek, som om den hade varit brottslig. --
Ändtligen blef det dock, 1652, giftermål af, sedan
Christina hade måst gifva med sig; men hon
gjorde det ogerna och med stor motvilja; ty hon
tänkte då redan på thronafsägelsen och resan
till främmande länder, dit hon hade hoppats att
få medföra sin älskade Ebba, hvilket nu,
naturligtvis, ej kunde komma i fråga. På Ebbas
bröllop var spel på slottet, der alla gudar och
gudinnor voro gäster hos herdar och herdinnor.
Ulf eld var Jupiter, Piementelli var Mars och
polska kansleren var Bacchus; drottningen och
hoffolket visade sig i herdedrägter. En månad
sednare gaf grefve Magnus Gabriel De la Gardie
till det nygifta parets ära en ringränning vid
fackelsken, då brodern, grefve Jakob, vann ett pris.
-- Skiljsmessan mellan drottningen och
grefvinnan var smärtsam, och då Christina rest, sörjde
henne djupt den sköna Ebba, som sedan
underhöll brefvexling med drottningen. -- Fru Ebba
dog år 1662. Hennes tre barn dogo före henne.
Mannen blef skjuten 1658, under belägringen af
Köpenhamn.

<b>Sparre, Elisabeth.</b> Den namnkunnige
hufvudmannen för hattpartiet Carl Gyllenborg gifte sig,
då han var minister i London, 1710, med en
enkefru Sara Derith, hvarefter hennes dotter
Elisabeth 1720 af sin styffader adopterades till
grefvinna Gyllenborg, och blef sedan gift med
generalmajoren och envoyén vid engelska hofvet Carl
Gustaf Sparre. Då deras andra son, Carl August,
föddes d. 29 Okt. 1727, döptes han i hast och
utan främmande faddrar af den nyligen till
London ankomne legationspredikanten Serenius. --
Sparre omtalade kort derefter för konungen i
England att hans fru grefvinna födt honom en
son, hvarpå konungen erbjöd sig att stå fadder
vid hans döpelse. Sparre var mån om denna
ära och kunde ej motstå frestelsen, hvarför han
beslöt att med stor högtidlighet döpa om barnet;
men Serenius ville ej gå in derpå, utan sökte
förhindra detta gyckel med döpelsens sakrament,
hvarför Sparre lät arrestera honom under akten.
Emellan Serenius och Sparre uppstod, i
anledning häraf, en beryktad rättegång, som. slutade
till Serenii fördel. Den omdöpte sonen dog 1 1/2
år efter födelsen, och fick Sparre ej den
hugnaden att få någon manlig afkomma efter sig. --
Grefvinnan Sparre dog i London 1766, 25 år
efter sin man.

<b>Sparre, Ingeborg,</b> dotter af riksrådet Ulfo
Ambjörnsson S., blef gift med drottning Blancas
gunstling, hertigen af Skåne och Söder-Halland,
Bengt Algotsson, som dödades i Halland 1360.
Hon blef förskjuten af sin man och dog under
en pilgrimsresa till Kristi graf.

<b>Sparre, Wendela Gustafva,</b> dotter af kaptenen
vid prins Fredrik Adolfs regemente Gabriel S.,
blef 1801 gift med en af rikets herrar,
Öfverhofjägmästaren Axel Oxenstjerna. Hon blef
ledamot af Målare-Akademien 1797 och dog 1855,
83 år gammal, samt begrofs i Oxenstjernska
grafven i Upsala domkyrka, och var den sista som
fick nedsättas i denna kyrka.

<b>Sperling, Helena,</b> dotter af fältmarskalken
Göran S., föddes 1668 och blef på 1680-talet
gift med general-fälttygmästaren Henning Rudolf
Horn, samt dog i Narva 1704. Horn måste 1704,
d. 10 Aug., efter ett förfärligt blodbad, se Narva
intagas af ryssarne och hans frus lik upptagas
ur kopparkistan, afklädas svepningen samt
bortföras på en kärra och kastas i strömmen. Sjelf
måste han med 5 barn gifva sig fången, och
utstod ett hårdt fängelse bland de gröfsta
brottslingar.

<b>Spolding, Christina,</b> död d. 23 Dec. 1721, var
gift med handelsborgmästaren i Norrköping Carl
Johansson. Hon har gjort sig bekant genom den
bedriften, att hon räddade större delen af
kyrkans silfver och skrud, då ryssarne 1719 brände
Norrköping. -- Hon hade till kyrkan skänkt
silfver och penningsummor.

<b>Sporrong, Ulrika Eleonora,</b> enkefru, skänkte
år 1824 3000 rdr rmt till Clara fattighus.

<b>Springer, Anna Charlotta,</b> född <i>Wienecker</i>.
Om denna fru veta vi ej mera än att hon 1772
troligen var föreståndarinna för Murbeckska
Inrättningen i Stockholm, som af den namnkunnige
kyrkoherden Petter Murbeck blifvit inrättad till
vårdsanstalt och uppfostran för utfattiga och
föräldralösa flickor. Man vet också att det var hon
som slutligen vårdade den utomordentligt store
predikanten Anders Elfving, som under sina
predikoresor fann kyrkorna för trånga, så att han
t. ex. en gång, då han skulle predika i
Amiralitets-kyrkan i Carlskrona, måste, på begäran, hålla
sin predikan på slätten utanför kyrkan, emedan
omkring 10,000 åhörare hade infunnit sig. Mot
slutet af 1771 kom han till Stockholm och
predikade der för lika talrika åhörare, men blott
några månader, då han insjuknade och fördes
till Murbeckska Inrättningen på Södermalm, der
han blef vårdad af fru Springer, och det var
hon som tillslöt ögonen på detta "brinnande och
skinande ljus", som tillhörde en bättre verld, för
hvilken han här i lifvet arbetade. Elfving dog
d. 31 Mars 1772, föga öfver 27 år gammal.

<b>Stading, Evelina,</b> artist och elev af
Fahlcrantz. Under det att ett par andra utaf denne
mästares elever bildade sig härmningsvis efter
sin förebild, utvecklade mamsell Stading sin
talang alldeles originelt. Men hon dog tidigt
under en vistelse utrikes.

<b>Stading, Franziska,</b> född i Berlin 1753. Hon
kom såsom helt ung hit till Sverige och antogs
snart vid Kongl. theaterns lyriska scen. Hon var
vacker, älsklig och naiv. Behag och blygsamhet
säges hafva varit hufvuddragen i hennes
karakter. <i>Cora, Iphigenie</i> och <i>Antigone</i> voro, säger man,
de roller, hvari hon lyckades bäst. Den
sistnämnda rollen spelade hon ännu sedan hon var
långt ifrån ung. Hon fick 1806 afsked från
theatern, med pension, hvarefter hon ännu några år
uppehöll sig i Sverige, tills hon begaf sig
utomlands.

<b>Staël,</b> madame, en dotter af fransyske
finansministern Necker, gift med svenske ministern i
Frankrike, friherre Staël von Holstein. Hon var
visserligen icke till börden svensk, men vi tveka
dock icke att bland svenska qvinnor upptaga
denna verldskunniga dam, eftersom hon var gift
med en svensk. Det måste otvifvelaktigt hos
oss väcka ett slags stolthet, att denna, den
snillrikaste qvinna verlden hittills känt, föredrog att
intill sin död bära namnet Staël von Holstein,
som hon i sitt första äktenskap erhöll, framför
den sednare mannens namn, ja, till och med
framför hennes fars, den frejdade statsmannens.

Biograferna äro icke rätt ense om årtalet,
då <i>Anne Louise Germaine Necker</i> föddes; den
ena uppgifver år 1766, den andra 1768. Vare
nu härmed huru som helst; ett par år mer eller
mindre göra ju alltför litet till saken. Hennes
moder var Concordie de Notz, prestdotter från
Schweitz. Äfven Necker var schweitzare och båda
makarne voro protestanter.

Den odödliga författarinnan till <i>"Corinne",
"Delphine", "de l'Allemagne"</i> och <i>"Franska
Revolutionens förnämsta händelser"</i>, jemte många andra
lika djupsinniga som intressanta skrifter,
hvarigenom hon vunnit hela den bildade verldens
beundran, var från barndomen van att i sina
föräldrars hus se sig omgifven af allt hvad
Frankrike på den tiden egde stort och ryktbart. Icke
underligt då, att hon fortfarande samlade
omkring sig en sådan lysande krets, der hon,
naturligtvis, fann sig mest hemmastadd och der
hon sjelf framstod såsom den förnämsta.

Hon var långt ifrån vacker. Hon var --
ehuru uppvuxen i Frankrike -- icke en gång
graciös, såsom fransyskorna i allmänhet pläga
vara. Hennes enda behag -- men också det
förnämsta, i fråga om att tilldraga och tjusa --
voro de ojemförligt sköna, eldiga, stora och
talande ögonen, hvilka, såsom det säges, voro
hennes blixtrande snilles och djupa känslas klara
speglar.

En ung man af ädel börd, grefve de
Montmorency, snillrik liksom hon, friade till henne i
hennes första ungdom och var af henne älskad
med den första kärlekens hela värma. Men
hennes mor, som var sin religion svärmiskt
tillgifven, kunde ej öfvertalas att samtycka till dotterns
förening med en katholik, och den unga flickan
var för mycket trogen sina dotterliga pligter, för
att icke åt dem offra sin kärlek.

Kom så till hofvet i Versailles den svenske
ambassadören Erik Magnus Staël von Holstein.
Ehuru nära 20 år äldre än fröken Necker (han
var född 1749) lyckades han, efter en just icke
så lång personlig bekantskap, vinna hennes tycke,
äfvensom föräldrarnes, eftersom han, förutom alla
sina egenskaper för öfrigt, äfven hade den, att
vara protestant.

Staël von Holstein hade börjat sin bana inom
militären, men kom der aldrig längre än till
stabskapten vid Södermanlands regemente. Han
blef sedan kammarherre hos drottning Sofia
Magdalena, och det var då man vid svenska hofvet
spårade hans lämplighet för diplomatien. -- Sänd
som attaché till Paris, der grefve Creutz då var
svensk ambassadör, hade han den lyckan att
vinna den lysande drottning Marie Antoinettes
bevågenhet, så att han, på hennes uttryckliga
förord hos Gustaf III, 1783 utnämndes, först
till chargé d'affaires, sedan till ministre
pleni-potentiaire, samt slutligen till svensk ambassadör
i Frankrike, alltsammans inom loppet af ett och
samma år. -- Staël v. Holstein egde, i förening
med ett vackert utseende och fängslande
umgängesgåfvor, ett ljust hufvud och en svärmande
fantasi, med, såsom en bland våra största
svenska skriftställare säger, "stark lutning åt det
hemlighetsfulla", hvilket sednare karaktersdrag
hade förvärfvat honom den sedermera under
förmyndare-regeringen så mäktige baron
Reuterholms vänskap. -- Hans bröllop med fröken
Necker firades 1786; följande året erhöll han från
Gustaf III sig tillskickadt ett friherrediplom.

Denna utnämning gladde outsägligt madame
Staël, som var något fåfäng, och man tror att
hon, för att framgent få heta baronessa,
ständigt, äfven såsom omgift med en annan, bibehöll
sin första mans namn.

Äktenskapet mellan dessa båda makar blef
dock snart allt utom lyckligt. Hon var för
mycket skriftställarinna och för mycket passionerad,
för att vara familjmor, och troligen hade <i>han</i>
föreställt sig henne mera <i>qvinlig</i>, än hon i
grunden var. -- Detta gjorde att hon, då
revolutionen utbrast, stannade qvar i Frankrike och ej
följde sin man till Sverige, dit han skyndsamt
återkallades. Hon hade oräkneliga faror att
bekämpa, innan det lyckades henne att från Paris
komma till Coppet, hennes fars landtslott, i
närheten af Genève. Efter några år, då
revolutionens blodiga vågor någorlunda hunnit lägga sig
och hennes man ånyo blifvit sänd till Paris
såsom ambassadör, återvände hon dit och de båda
makarne återförenades, dock endast för att snart
ånyo skiljas. Ty den lärda och politiskt
verksamma damen, som fann sin man alltför
slösaktig, begärde boskillnad, för att, som hon sade,
åt sina barn rädda spillrorna af förmögenheten,
innan mannen hunne i grund förskingra den. --
Hade hon dock, med allt sitt genomträngande
snille, haft förutseendets gåfva, så skulle hon ej
hafva tagit detta steg; ty hennes man afled kort
derefter. Han hade ännu en gång blifvit
rapellerad, och då han, på vägen hem till Sverige,
nalkades gränsen mellan Frankrike och Schweitz,
insjuknade han och dog. Det var år 1802.

Man har mycket hört talas om fiendskapen
mellan Napoleon Bonaparte och madame Staël
von Holstein, och den fanns verkligen, med
samma bitterhet å ömse sidor. Han kunde ej
tåla att en qvinna uppträdde med penna i hand,
i kamp för den politiska friheten, för folkens
frihet och såsom oförsonlig motståndarinna mot
hans despotism; hon, å sin sida, fördrog ej den
köld, ja, den uppenbara missaktning, hvarmed
han bemötte henne. I stället att, i likhet med
alla hennes samtida, hylla henne såsom
tidehvarfvets snillrikaste qvinna, hånade han och sökte
förödmjuka henne, så ofta han kunde.
Verldskunnigt är, bland annat, hvad han svarade henne,
på frågan, hvilken han värderade mest bland alla
qvinnor. "Den, som föder de flesta barnen", var
det svar han gaf, då hon helt säkert väntat sig
något smicker, någon hyllning åt hennes egen
personlighet. -- Hon slungade mot honom från
salongerna den ena sarkasmen efter den andra
och plågade honom med sina politiska
skrifter. Äfvenledes inverkade hon eftertryckligt på
det allmänna tänkesättet. Men det sista steget
hon tog, och som blef afgörande för hans
beslut, var hennes skrift om Tyskland. Hela
upplagan blef <i>sönderhackad</i>, och författarinnan
förvist från Paris.

Men det var icke nog med att hon förvistes.
Napoleons förföljelse sträckte sig ändå längre,
så att hon icke ens vågade vistas i Schweitz,
utan ansåg rådligast att fly från slottet Coppet,
hennes fädernegods, tillika med sina tvänne
söner och sin dotter Albertina.

Det var 1812, som familjen Staël von
Holstein flydde undan kejsarens despotiska välde,
för att söka sig en fristad i ett friare land. 
Öfver Wien, Moskau och Petersburg kommo de till
Stockholm, der de väckte ett oerhördt uppseende,
så väl i hofvets som andra den förnämare
verldens cirklar, och der de tillbragte en hel vinter.
Att den verldskunniga författarinnan skulle firas
af alla, som nalkades henne, var naturligt, och
hon syntes också fordra det, såsom en
oeftergiflig gärd åt hennes snille. Hennes inflytande
inom de högre kretsarne blef ganska vigtigt,
såsom stöd åt det nya politiska systemet i Sverige.
Beundran för kejsar Napoleon var här stegrad
till det högsta; men denna stämning
motarbetades verksamt af madame Staël.

Ingen skulle veta -- men man visste det
ändå -- att en herre, vid namn Rocca, som
åtföljde familjen, var hennes andra man, sedan
1811, då hon låtit viga sig med honom, dock,
med det uttryckliga förbehåll, att ingen skulle
veta derom, emedan hon fortfarande ville heta
friherrinna Staël von Holstein. Hon hade ock i
sin svit en annan ung man, hennes sekreterare,
som var ingen mer och ingen mindre än den
sedermera så ryktbare tyske författaren <i>August
Wilhelm Schlegel</i>.

En samtida författare har beskrifvit madame
Staëls apparition vid svenska hofvet år 1812:
"De, som kände fru Staël genom hennes skrifter,
trodde sig i henne finna en mild, känslofull och
anspråkslös qvinna, med ett ord, sådan som man
föreställde sig den intressanta författarinnan af
Corinne. Men huru besynnerligt blefvo ej dessa
samma personer tagna ur sin förvillelse! De
funno väl en qvinna, men som klädde sig illa
och var i fullkomlig saknad af denna sorts
blygsamhet och dessa yttre städade former, hvilka
utgöra könets prydnad, och som snarare liknade
en af forntidens ystre riddare, förklädd till
fruntimmer. Fru Staëls hy bar prägeln af söderns
glöd, och hela hennes personlighet erbjöd
isynnerhet anblicken af den yppersta helsa. Hennes
stora, svarta ögon, som lågade af snillets eld,
ingåfvo snarare fruktan än deltagande, och då
hon talade, voro hennes vackra händer och
armar i ständig rörelse. Hon var förvånande
genom sin lätthet att tala, genom rikedom på
blixtrande idéer, och det var lätt att se, att de
endast af konvenansen förestafvade pligterna och
bruken voro henne vedervärdiga." ... Hennes
förkärlek för kronprinsen gränsade ofta till
efterhängsenhet. ... En dag infinner hon sig och
låter anmäla sig. Prinsen lät bedja henne dröja
hos drottningen, under det att han arbetade med
utrikes-statsministern, men det hjelpte icke.
Prinsen yttrade då: "Men om madame Staël
dagligen kommer och plågar mig med
statsangelägenheterna, skulle det vara lika så bra att hon
inträdde i statsrådet." Han måste emellertid låta
ministern gå, så att madame Staël fick företräde.
Sedan hon skyndsamt efterkommit inbjudningen
att taga plats i soffan, utlät hon sig, vårdslöst
lutande sig mot ett hörn af soffan och med
benen i kors: "Ers K. Höghet är alltför älskvärd
för att icke ursäkta denna envishet hos en qvinna
för det nöje hon erfar af tillträdet till er person"
o. s. v. Ett långt politiskt samtal följde derpå.
Se vidare härom i Schinckels Minnen, Tom 7,
sid. 71.

Från Stockholm begaf den vidtfrejdade
damen sig till London, der hon firade nya
triumfer. Emellertid inträffade Napoleons första olycka
och hans förvisning till Elba, hvarefter madame
Staël genast skyndade tillbaka till Paris. Knappt
var dock Napoleon, efter ett år, återkommen och
i full verksamhet att återtaga sitt välde, förrän
hon skyndade undan, denna gången till Coppet.

Då Napoleon var för alltid i säkert förvar
på S:t Helena och Ludvig XVIII ännu en gång
intagit franska thronen, beviljade denne konung
madame Staël 2 millioner francs såsom
skadeersättning för den enskilda förmögenhet hennes
far qvarlemnat i skattkammaren. Denna skuld
till Neckers dotter hade Direktorium längesedan
erkänt; men kejsaren hade aldrig velat utföra
den rättvisa domen.

Den 14 Juli 1817 dog madame Staël von
Holstein i Paris. Hermes lik balsamerades och
inneslöts i en blykista, med en ruta af
spegelglas på locket, hvarigenom det väl bibehållna
ansigtet syntes. Liket nedsattes i familjgrafven
vid Coppet. -- Rocca dog samma år.

<b>Staffansdotter, Ramborg,</b> gaf, år 1385, till
Vårfru-altaret i Westerås domkyrka, tre markland
jord i Åby och S:t Ilians socken, för sin kära
"bondes, Ogisla Sonasons, själ; at sägia eena
mässa i hvarje vecko för förenämnda Ogisla själ
och hans föräldra, aar från aar". Ramborg gaf
också, år 1391, till systerklostret i Skenninge
Glanstad hemman i Wreta socken.

<b>Stake, Karin.</b> I Hakarps socken i Småland
finnes, vid Lunnaberget, en ättestupa, ofvanpå
hvilken en häll ligger. Utför denna ättestupa,
berättar sägnen, har fru Stake låtit i spiktunna
nedrulla en dömd "undersåte". Då hon stod lik,
kom Lucifer och dansade med henne. Då liket
fördes öfver Dummemåsse till familjgrafven,
ropade en röst till kusken: "Släpp tömmarne!
Låt gå!" Han släppte och föll i förskräckelsen
ned från likvagnen. Både hästar, vagn och lik
försvunno då i måssen.

En <i>Karin Stake</i> blef 1648 gift med
kammarherren Johan Lillje. En annan <i>Karin Stake</i> blef
på 1650-talet gift med öfverstelöjtnanten Otto v.
Scheiding. En fjerde <i>Karin Stake</i>, som dog 1694,
var gift, först med kaptenen Thure Thuresson
Natt och Dag, och sedermera med
general-löjtnanten Johan Hård. En femte <i>Karin Stake</i> blef
1682 gift med kammarherren Gabriel Oxenstjerna.
En sjette <i>Karin Stake</i> dog ogift 1706. Adliga
Stake-ätten är numera utgången.

<b>Starck, Ingeborg,</b> är en ung musikalisk
virtuos, af svensk härkomst, som, ehuru ännu
troligen okänd för de flesta af hennes landsmän,
redan synes under några år hafva ådragit sig ej
ringa uppmärksamhet i främmande länder, om
man får dömma af de loford, som utländska blad
tilldela henne. Hon vistades (1859) dels i
Tyskland, dels i Paris, der hennes talang på det mest
smickrande sätt af recencenterna omtalades,
under det den lithografiska pressen återgaf hennes
bild i flera upplagor. För att göra henne
bekant hos sina landsmän må följande anföras ur
tidningen <i>"le Nord"</i>: 1) "Den pianist, som för
ögonblicket är på högsta modet i Paris, är en
17-årig flicka, helt förtjusande i sin blonda
fägring under det hennes elflika fingrar löpa
öfver tangenterna. -- -- Redan vid 11 års ålder
gaf hon i Petersburg sin första konsert, då
hennes spel redan väckte den största
uppmärksamhet inom dervarande musikaliska kretsar. Sedan
dess har, med åren, hennes talang liksom
hennes skönhet alltjemt förkofrats, och hvarje gång
hon i Petersburg låtit höra sig har man
bokstafligen slitits om biljetterna. M:ll Ingeborgs
stjerna har ej heller i Paris bleknat. Genast
vid hennes första uppträdande besegrade hon så
väl åhörare som kritik. Hennes namn är i hvarje
mun; hon hänför den mest svårförnöjde och
fängslar den mest motsträfvige. -- -- --" Orsaken,
hvarför denna nya stjerna på konstens himmel
är så godt som okänd i sitt rätta fädernesland,
torde få sökas deruti, att hon ännu aldrig
beträdt fädernejorden. Född och uppfostrad i
Petersburg, omtalas hon oftast såsom ryska. M:ll
Starck återkom till Petersburg, der hon flera
gånger låtit höra sig, såväl offentligen som hos
den kejserliga familjen och i enskilda hus.
Petersburgs tidningar öfverbjuda hvarandra i
yttranden sådana som dessa: "Det sköna elfva-åriga
barn vi förr beundrat har nu åter framträdt för
våra ögon såsom en redan namnkunnig pianist.
-- -- -- Det älskvärda barnet, med sina yppigt
fladdrande lockar, som fängslade oss genom sitt
medfödda konstnärssinne, är nu en af verldens
första pianister, om ej den första, både till
talang och bildning. -- --" 2) "Ingeborg Starck
är en glänsande uppenbarelse i musikens verld;
-- -- -- om  mythologien ej vore någonting så
alldeles urmodigt, skulle man kunna kalla henne
fortepianots gudinna, så mycket hellre som
virtuosens yttre fullkomligt rättfärdigar denna
benämning."

<b>Steb, Anna Christina,</b> var född 1682 och dog
1722. Hennes föräldrar voro regeringsrådet i
Bremen Johan Steb och Christina v. Bremen.
Hon blef 1704 gift med kammarherren Gustaf
Adlerfelt, som, då konungen lemnade sin här en
liten hvila och tillät sina ministrar och
generaler att emottaga besök af sina fruar i Heilsberg
i Preussen, begagnade sig af tillfället och
fullbordade en äktenskapsförbindelse, som han
redan fyra år förut i Wismar hade aftalat.
Adlerfelt blef, fem år derefter, 1709, i slaget vid
Pultava, bredvid konungens hästbår, dödad af en
kanonkula. Enda sonen i detta äktenskap, <i>Carl
Maximilian Johan A.</i>, blef guvernör för hertig
Carl Peter Ulrik, sedermera kejsar Peter III i
Ryssland. -- Anna Christina Steb blef sedermera
omgift med artilleri-bokhållaren i Pommern och
Wismar David Kohl. -- Fru Anna var ett
mycket bildadt fruntimmer och skref obehindradt
flera språk samt gjorde under sin mans ögon
ett utdrag på tyska af hans dagbok, ända till
konungens intåg i Sachsen. Detta utdrag lät
hon på egen bekostnad trycka i Wismar. Dels
emedan ingen bokhandlare varit intresserad af
att kringsprida detta arbete och dels emedan
en mängd exemplar, som skulle öfversändas till
Sverige, på sjön gingo förlorade, har denna bok
blifvit sällsynt.

<b>Stempkoska, Maria Sofia,</b> född i Polen, blef
gift med den berömde operasångaren Christoffer
Karsten, som dog 1827, 70 år gammal.
Crusenstolpe skildrar henne sålunda: "För
hofatmosferen syntes Karstens fru enkom danad. Intet ord,
ingen röstens böjning, ingen rörelse af någon
lem, som ej var behag. Förbindlighet i hvarje
uttryck, hvarje åtbörd; finhet och ledighet i hvarje
samtal; val af ämnen för dem, som inbjöd att
deltaga, utan att förstumma eller oroa någon;
förekommande i första ögonblicket, äfven mot
främlingen, och lika artig mot alla, utan att fästa
sig vid någon med förkärlek, utan att visa köld
mot någon, var hon ett lefvande sammandrag af
hoftonen i konung Gustaf III:s tid." Hon dog
på 1840-talet, 95 år gammal. Hon var
mormoder till den namnkunniga dansösen Marie Taglioni»

<b>Stenbock, Anna,</b> samt drottning Catharina
Stenbocks syskon, hvilka sednare vi här omnämna
för deras ovanliga olycksöden. Anna Olofsdotter
Stenbock, dotter af stamfadern för den yngre
Stenbockska grenen, riksrådet och lagmannen i
Östergöthland Olof Arfvidsson S., blef gift med
ståthållaren Nils Ribbing och fördes, 1520, på
Christian Tyranns befallning, ifrån Jonköping till
Danmark, tillika med flera andra ädla och förnäma
qvinnor, och insattes uti Blå tornet i Köpenhamn,
men återkom derifrån till Sverige med
riksföreståndaren Sten Sture d. y:s enka, Christina
Gyllenstjerna. Annas brorsbarn, Catharina, blef
konung Gustaf I:s tredje gemål. Af drottningens
syskon nämna vi: <i>Abraham</i>, som 1567 blef
mördad i Upsala på konung Erik XIV:s befallning.
<i>Olof</i> blef på hertig Carls befallning utförd i
skogen, fastbunden vid ett träd och skjuten samt
nedgräfd, likt ett osjäligt djur, i ett bredvid
liggande kärr, hvarur Erik XIV:s drottning,
Catharina Månsdotter, sedermera lät upptaga sin fordne
hätske fiendes lik samt gifva det en anständig
begrafning. Hans lefnad var utmärkt för råhet
och vildhet, och skall han, såsom fångvaktare åt
konung Erik XIV, burit våldsam hand å denne
sin fordne herre. <i>Ebba Stenbock</i> lefde ännu 1608.
Hon hade ett manligt och oförskräckt sinnelag;
svarade hertig Carl, då han under hotelser ryckte
hennes nyss aflidne man, riksmarskalken Claes
Flemnmng, i skägget, att om han lefvat hade
hertigen aldrig kommit in i Finland; hon sattes
derför i arrest på sin kammare och fördes sedan,
jemte sina döttrar, till Stockholm, der de länge
sutto fångna. Ebbas son, Johan F., gjorde
knäfall för hertigen, men fick ej nåd, ty då han
tillfrågades, hvarför han föll endast på ett knä,
svarade han ädelt: "det andra sparar jag åt min
Gud och min konung". Han blef halshuggen,
tillika med en oäkta broder, Olof Claesson, och
flera andra, d. 10 Nov. 1599, på torget i Åbo.
<i>Arvid S.</i> var general-ståthållare på Reval, men
blef 1594, såsom tillhörande konung Sigismunds
parti, af hertig Carl drifven i landsflykt, och hans
gods förklarades förverkade till kronan. <i>Erik</i>,
fältmarskalk och ståthållare i Elfsborg, afsattes
1597 af hertig Carl för det att likaledes han stod
på konung Sigismunds sida samt icke kom till
Söderköpings riksdag. Erik gick då ur riket.
<i>Carl</i>, ståthållare på Kalmar slott m. m., en rik
man, beskylldes orättvist af hertig Carl att hafva
begått mord på en juvelerare samt att hafva bränt
och sköflat den mördades gods. Drottningen hade
dessutom tre systrar: <i>Beata</i>, gift med riksdrotset
Pehr Brahe d. ä.; <i>Cecilia</i>, den enda af
drottningens syskon som höll hertig Carls parti, gift
med riksrådet Gustaf Johansson af Tre rosor,
och <i>Margaretha</i>, som dog ogift 1583.

<b>Stenbock, Christina Sofia,</b> dotter af
ståthållaren på Kalmar slott Carl S. och brorsdotter till
drottning Catharina Stenbock, blef 1624 gift med
kanslirådet Pehr Nilsson Natt och Dag. Hon
blef 1661 begrafven i Wists kyrka i
Östergöthland, till hvilken kyrka hon 1648 gifvit en
predikstol af marmor.

<b>Stenbock, Eva Charlotta,</b> dotter af den
namnkunnige fältherren Magnus Stenbock. Hon
föddes på Wapnö i Halland d. 28 Febr. 1710, eller
samma dag som hennes fader vann den stora
segern öfver danskarne vid Helsingborg.
Fältmarskalken, som alla dagar väntade tidning om
sin grefvinnas förlossning, begärde genom en
enspännare, som afgick med nyheten om den
vunna segern till Wapnö, att, ifall det blef en
dotter, skulle hon icke, efter det förra aftalet,
heta Eva Charlotta, utan Eva Victoria; men hon
var redan döpt, då budet ankom. Hon blef
sedermera gift med general-löjtnanten Christian
Barnekow, och då hon d. 19 Febr. 1785 dog,
lemnade hon efter sig 7 barn, 18 barnbarn och
4 barnbarnsbarn.

<b>Stenbock, Hedvig Eleonora,</b> dotter af
rikstygmästaren Erik S. Om någon fröken kan vara
stolt öfver sina anor, så är det visserligen denna
fröken Hedvig, hvars farfars farmor var konung
Gustaf I:s tredje gemål, en drottning, som med
sådan samvetsgrannhet uppfyllde sina pligter, att
folket "vid hennes död sade: "De fattiga hafva
förlorat sin vän, de fader- och moderlösa sin
mor." -- Fröken Stenbocks anförvandter voro
Sveriges inflytelserikaste män, och lägger man
härtill att hon var utmärkt skön och anställd
såsom hoffröken hos enkedrottning Hedvig
Eleonora, hvars fulla förtroende hon åtnjöt, så borde
denna dam kunna räkna på ett lysande parti,
hvilket ej heller uteblef, ehuru efter den tidens
sed det ansågs otillständigt att en så högättad
fröken kunde gifta sig under sin värdighet med
en simpel adelsman, adlad endast 13 år förut;
men denne man var Nicodemus Tessin d. y.,
som med sin europeiska ryktbarhet spred
åtminstone lika mycken glans öfver Stenbockska ätten,
som den Stenbockska åt Tessin. Bröllopet
firades d. 15 Juni 1689 på Spantekow i Pommern,
brudens slägtingar och enkedrottningen ovetande
och emot deras vilja. Bruden var då 31 år. --
Det var denna fröken Hedvig Eleonora Stenbock,
som vid enkedrottningens hof hade en rangstrid
om försteget framför den mäktige Johan
Gyllenstjernas syster, Ingeborg. Hedvig påstod detta
företräde på den grund att hon var dotter af en
grefve och riksråd, hvaremot Ingeborg blott var
dotter af en baron, amiral och landshöfding, --
Drottningen gaf Hedvig, ehuru ung, företrädet
framför Ingeborg, som varit längre vid hofvet,
och blef denna etikettstrid första anledningen till
att reduktionen allvarligare och hastigare
utfördes. Johan Gyllenstjerna ville dermed hämnas
på sina ovänner. Åtgärden hade länge varit
påtänkt och börjad, men kom aldrig förut till
grundligt genomförande. -- Konung Carl XI var alltid
gynnsam för detta äktenskap, men så mycket mer
var enkedrottningen deremot; emellertid förlät
hon sin hoffröken, och stod till och med, tillika
med konungen, fadder för Tessins förstfödda
dotter, <i>Hedvig Eleonora</i>. Efterhand förliktes äfven
Stenbockska och Gyllenstjernska slägtingarne
uppriktigt med Tessin och hans maka. -- Nicodemus
Tessin d. y. blef riksråd och, samma år hans
maka dog, 1714, äfven grefve. -- Hedvig
Eleonora T. var ett kunnigt fruntimmer. Hon talade
fransyska, tyska och italienska, hvilket få
fruntimmer den tiden kunde. I sitt äktenskap hade
hon två söner och två döttrar. Äldste sonen,
<i>Carl Erik</i>, var ej, såsom i Anreps "Ättartaflor"
uppgifves, född 1689 och ej det första, utan det
andra barnet i ordningen, samt född d. 14 Juni
1692, och död d. 3 Jan. 1693, enligt hvad
Tessins egen skrifna dagbok upplyser. Yngsta
barnet, sonen <i>Carl Gustaf</i>, var den tredje stora
stjernan som bar det Tessinska namnet, och med
honom utslocknade denna lysande ätt, som från
Nicodemus Tessin d. ä. fortgick endast i trenne
slägtled eller omkring 130 år, men med en glans
och storhet, som af få ätter blifvit öfverträffade.
I "Huset Tessin" af Crusenstolpe kan en
utförligare skildring af Hedvig Eleonora Stenbock
läsas. Öfver henne är en medalj slagen, som
på ena sidan bär hennes namn och bröstbild,
på den andra Stenbockska vapnet med
inskriften: <sp>"Pascitur in altis"</sp> (söker sin föda på
höjderna).

<b>Stenbock, Hedvig Sofia,</b> dotter af estländska
landtrådet, grefve Fredrik Magnus Stenbock,
föddes 1734 och blef på 1750-talet gift
med riksrådet Fredrik Ulrik von Rosen. Hon
förordnades af konung Gustaf III till öfverhofmästarinna,
och hade närmaste tillsynen öfver den unge
kronprinsen, från hans födelse till d. 2 Juli 1781, då
han var 2 år och 8 månader, vid hvilken tid
kronprinsen öfverlemnades till en guvernör,
riksrådet Fredrik Sparre. Hon dog 1813 och
ligger jemte sin man begrafven i Wasaborgska
grafven i Riddarholmskyrkan.

<b>Stenbock, Maria Elisabeth,</b> dotter af öfversten
vid Smålands regemente Fredrik S. och syster
till riksmarskalken Johan Gabriel S., gifte sig
1665 med landshöfdingen i Stockholms och
Upsala län Axel Lillje. År 1689 testamenterade
hon 12,000 daler kopparmynt till Kimstads kyrka
i Östergöthland, för hvilken gåfva församlingen
tillerkände hennes afkomlingar, för everldliga
tider, <sp>jus patronatus</sp> i socknen, nemligen för
Löfstads säteri.

Fru Maria Elisabeth Stenbock var
öfverhofmästarinna hos drottning Ulrika Eleonora d. ä.,
och få hafva väl de hofdamer varit, som hos
sina herrskarinnor stått i sådan nåd, som just
hon. Drottningen bemötte henne aldrig som en
undersåte, utan som en kär vän, den
förtroligaste och mest värderade bland vänner.

Anmärkningsvärdt är, att man från Carl XI:s
tid skall hafva så många högst besynnerliga
tilldragelser att berätta, nemligen sådana, som vida
öfverskrida gränsen för det vanliga och gå in
på det öfvernaturligas område. Mycket
härleder sig väl deraf, att konungen sjelf snarare
understödde än skingrade den vidskepelse, som
då, mer än på någon annan tid, var i Sverige
rådande. Carl XI var en klok och klarseende
man, i fråga om det praktiska och allt hvad som
hade gemenskap med folkets och landets
materiella behof; men i hvad angick det
intellektuella, eller andens rike, var han fullt ut så
lätttrogen som den lägsta bland sina undersåter;
och som han tillika var en sträng -- ja, hård
man, som ansåg att allt det ondas ogräs borde
med eld och svärd utrotas, så skedde under hans
regering alla dessa gräsliga mord i lagens namn,
der hundradetals beklagansvärda offer för den
vidskepliga misstanken om trolldom fingo lida
bålets marterdöd, just emedan hvarken regering
eller presterskap hade nog insigt att finna huru
illa de dermed tjenade en kärleksfull och
barmhertig Gud, och att de genom sin grymhet gingo
ärender åt just den mörkrets makt, som de
afskydde och sökte utrota.

Vi ha från Carl XI:s regering en mängd
sagolika berättelser, deribland den s. k. <i>Carl XI:s
syn</i> i rikssalen på Stockholms slott väl torde
vara bland de mest bemärkta. -- Så har ock
historien angående fru Maria Elisabeth Stenbock
från samma tidrymd upptecknat och låtit till
kommande tidehvarf öfvergå följande berättelse,
som vi här gå att anföra:

Under det den af alla djupt sörjda och
begråtna Ulrika Eleonoras lik ännu stod 
obegrafvet på Carlbergs slott, der den förträffliga
drottningen aflidit, låg öfverhofmästarinnan Stenbock
sjuk i Stockholm. Hon hade en liten hund,
kallad Camillo, som hon höll mycket af. -- En natt,
då kaptenen Stormcrantz vid gardet hade vakt hos
det kungliga liket, kom en sorgvagn från hofvet,
dragen af två par hästar, med kusk och lakejer
i djup sorgdrägt, jemte deromkring ridande
fackelbärare, och stannade utanför stora trappan
till Carlbergs slott. Detta rapporterades genast
för vakthafvande kaptenen, som skyndade att
taga emot den anländande, helst han hörde att
det var ett fruntimmer.

Nedkommen till vagnsdörren, igenkände
kapten Stormcrantz genast den åkande, sorgklädda
damen, som var ingen annan än
öfverhofmästarinnan fru Maria Stenbock, med sin favorit
Camillo på armen. Han fattade hennes hand, hjelpte
henne ur vagnen, förde henne trappan uppföre
och släppte henne in i den svartklädda salen,
der drottningens lik stod på parad, men
stannade sjelf i förstugan.

Då fru öfverhofmästarinnan tillbragt en
längre stund inne hos liket och kaptenen började
undra hvarför hon der dröjde så länge, företog
han sig att titta genom nyckelhålet in i salen,
som var upplyst. Den syn, som härvid mötte
hans blick, gjorde honom så bestört, att han
genast började spotta blod och ej lefde mer än tre
dagar derefter. Han hade nemligen tyckt sig se
den aflidna drottningen, icke liggande i sin
likkista, utan uppstigen derutur, stående vid ett af
salens fönster och samtalande med sin vän
Maria Stenbock. Denna sistnämnda kom
emellertid aldrig mera ut ur salen, utan försvann --
man visste ej hvarthän. På samma sätt var det
med ekipaget, betjeningen och facklorna:
alltsammans var, inom en kort stund, spårlöst
försvunnet, utan att någon kunde säga när eller
huru det skedde. -- Stormcrantz hade, dagen
efter tilldragelsen, inrapporterat alltsammans för
konungen, med tillägg, att, då han tagit den
förmenta öfverhofmästarinnan i handen, hade den
förefallit honom icke som en vanlig
menniskohand, utan som en svamp.

Fru Maria Stenbock låg emellertid
fortfarande sjuk i hufvudstaden, så väl under det
drottningen stod lik, som under dennas begrafning
och kapten Stormcrantz' så plötsligt timade död.
Långt ifrån att hon skulle kunnat begifva sig
till Carlberg, kom hon icke ens ur sängen, och
uppsteg ej heller någonsin derutur, utan afled,
efter sex veckor, d. 9 Okt. 1693.

Hvad konung Carl XI sjelf tänkte härom fick
man aldrig veta. Ty han iakttog icke blott sjelf
den obrottsligaste tystnad, angående detta ämne,
utan han hotade desslikes med strängt straff en
och hvar af gardet, eller hvem det vara månde,
som understode sig att kringsprida händelsen
eller derom yttra ett enda ord.

<b>Stigsdotter, Barbro.</b> Då Gustaf Wasa, under
sin vandring upp åt Dalarne, nödgades söka en
tillflykt än här, än der, undan de danske
spejarne, anlände han, sedan han lemnat
Rankhyttan och på vägen mellan Wika och Thorsånger
varit nära att omkomma på den svaga isen, till
Ornäs egendom, som beboddes af Arendt
Persson Örneflycht. Här ansåg han sig fullkomligt
säker. Egaren hade nemligen varit en af hans
stridskamrater, som under hans befäl kämpat mot
Christierns härar. Denne emottog också nu den
ädle flyktingen med all aktning och röjde den
största glädje öfver att återse sin vän och fordne
höfding. Gemensamt öfverlade de nu om
medlen till det stora värfvets utförande, och Arendt,
som hemma i orten åtog sig att utforska
sinnesstämningen hos grannarne och förbereda dem på
hvad man ernade föreslå dem, ingick helt och
hållet på Gustafs planer. För detta ändamål
skulle han nästa morgon göra en resa omkring
i trakten. Gustaf gillade denna mening, utan att
ana det svek, som här låg doldt under
förställningen. Arendt, den fordne kämpen mot
fäderneslandets fiender, hade nemligen ändrat tänkesätt
och blifvit en af danskarnes anhängare. Långt
ifrån att vilja bistå Gustaf i hans förehafvande,
tänkte han numera endast på den vinst han
kunde skörda af hans öfverlemnande i fiendens
våld, och hans resa ställdes sålunda till en af
hans vänner, Magnus Nilsson, för hvilken han
upptäckte sin plan och som han bjöd deltaga
deri. Denne man var likväl af ett ädlare
sinnelag. Han yttrade sin afsky för det skändliga
förslaget och sökte afråda Arendt derifrån. Utan
att låta afskräcka sig af detta första misslyckade
försök eller att lyssna till sin väns varningar och
föreställningar om den nesa, hvarmed han skulle
öfverhölja sitt namn, skrattade Arendt Persson
endast åt den rädda grannlagenhet, som ej
förstod sin egen fördel, och beslöt då ensam draga
nytta af den rika fångst som så oförmodadt
sjelfmant gått i hans händer. Han for derför till en
af konungens embetsmän, Brun Bengtsson i
Sätra, för hvilken han uppdagade hvilken gäst han
hade i sitt hus, försäkrade att Gustaf der i lugn
afbidade hans återkomst, utan att ana något ondt,
och att han upptäckt alla sina planer. Redan
på förhand njutande vid föreställningen om de
utmärkelser och den nytta detta fynd skulle
tillskynda dem, ansågo de sig icke behöfva hasta
att gripa det, utan beslöto dröja dermed till
nästa morgon, då de, med en betäckning af 20
man, skulle tåga till Ornäs, der villebrådet ej
kunde undgå dem.

Det skulle likväl undgå den utlagda snaran.
Försynen ville icke, att Sveriges räddning längre
skulle uppskjutas, och förrädarens egen hustru
blef verktyget, som tillintetgjorde förräderiet. --
Barbro Stigsdotter, af slägten Svinehufvud, som
hade flera utgreningar der i nejden, och sjelf en
systerdotter till biskopen i Westerås, hade väl
icke fått förtroende af sin ovärdige makes
förslager, men kände hans tänkesätt och misstrodde
honom sålunda. Hennes farhågor bekräftades,
då Arendt, utan att besöka sitt hem när han
återkom från Magnus Nilsson, for gården förbi
och tog vägen till Sätra. Hon ansåg Gustaf nu
icke längre säker på Ornäs, yppade för honom
sina betänkligheter och rådde honom att söka
ett gästfriare tak. För detta ändamål försåg hon
honom med häst och släda och tillstyrkte honom
att ställa kosan till Svärdsjö, der kyrkoherden
var en af hans bekanta från lärosätet. Gustaf
insåg värdet af hennes råd och begagnade det.
Då Arendt Persson följande morgon hemkom,
åtföljd af den danske befallningsmannen och dess
vakt, sade man, att Gustaf, som förmodligen
dragit misstanke af sin värds långa uteblifvande,
försvunnit, man visste icke hvart. Sammanhanget
blef sedermera icke okändt för Arendt. Han
vågade väl icke låta sin ovilja uppenbart utbrista
mot sin maka, ty förräderiet är alltid fegt, men
han lät henne åtminstone i den köld och
liknöjdhet, hvarmed han bemötte henne, umgälla
sin ädla handling. Gustaf, som genom den blef
i stånd att fortgå till det höga mål han föresatt
sig, hämnades på den trolöse vännen derigenom,
att han förlät honom, och belönade sin högsinta
räddarinna dermed, att han icke lät hennes
ovärdige man vederfaras något annat straff, än det
allmänna föraktet. -- En sägen i Dalorterna
uppgifver, att Arendt, i harmen öfver sin frus
åtgärd, skall hafva svurit att aldrig mera ligga i
samma rum som hon, men att han snart ångrat
sin förhastade ed och kringgått den på det
sättet, att han lät hugga hål på väggen emellan
rummen, så att äkta sängen kunde ställas
derunder, med hälften i hvardera rummet -- på
längden räknadt. -- Barbro Stigsdotter hade fyra
döttrar och tvänne söner.

<b>Stigsson, Barbara,</b>tiden, till Lunds domkyrka S:ta Barbaras
"silfverbeläte", hvaruti, bland många andra reliker af de
11,000 jungfrurna, förvarades ett halsstycke, ett
refben, ett finger, en tand, tillika med fyra
andra, som det heter, <i>utmärkta</i>, delar af samma
jungfrur, samt ett finger af S:t Adrianus. Dessa
reliker hade kaniken Jakob Gorrer i Lund och
några andra, som studerade i Cöln, hemsändt.

<b>Stigsson, Elin.</b> En sägen förtäljer att på
Österlöfs gård i Willands härad bodde
fordomdags den tappre Lawe Stigsson, och på
Howedstads borg, der nu är en by, som har namn af
borgens första egare, herr Howed, bodde Esbjörn
Howedsson. Men Esbjörn bar hemlig sorg för
den fagra fru Elins skull, som mot sin vilja
blifvit den hårde Lawe Stigssons hustru, men i sitt
sinne mest var Esbjörn huld. Herr Lawe gick
ut i ledung; då besökte Esbjörn den sköna fru
Elin på Österlöfs borg, och vaknade då i bådas
hug den fordna kärleken. När herr Lawe kom
hem från ledungen, fick han under vägen detta
spörja, och visade han i den hämnd, han tog,
sitt hårda sinne, såsom i folkvisan ännu sjunges:

<tab>"Han henne slog i dagar,
<tab>Han henne slog i två;
<tab>Han henne slog så länge,
<tab>Hon död för honom låg."

Sedan drabbade Lawe Stigsson i strid med
Esbjörn Howedsson och tog det ett bedröfligt slut.
En grushög är nu det enda, som står qvar af
den gamla borgen, i hvars salar detta sorgliga 
uppträde sig tilldragit, och bland folket i
Österlöfs by lefver dess minne i sången och sagan.
Men Österlöfs hofgård föll till domkyrkan i Lund
för det ohyggliga brott, som inom dess murar
sålunda blifvit begånget.

<b>Stina Kajsa,</b> <i>den långa lappflickan</i>. Af all
slags namnkunnighet kan ingen vara mer
oförvärfvad än den, som ofvanskrifna person vunnit.
Lapparne äro i allmänhet ett småväxt slägte,
betydligt mindre än nordbon. Så mycket mera
förvånande är det då, att bland detta folk se en
person uppväxa, betydligt öfverskridande det
vanliga menniskomåttet, och märkvärdigast af allt,
att denna person var en qvinna. Den 16-åriga
Stina Kajsa kunde således ej undgå att bland
sina landsmän ådraga sig uppseende, och
hennes namn blef snart bekant vidt omkring i
bygden. Man rådde henne då att draga nytta af
den sällsynta utmärkelse, naturen gifvit henne,
och att låta se sig för penningar. Förslaget
väckte väl i början någon betänklighet, men
antogs snart, och hon begaf sig på väg nedåt
landet, åtföljd af sin fader, som, stående bredvid
henne, räckte med sin hjessa upp till hennes
armveck. Hon kom i slutet af vintern 1837 till
Stockholm, der nyfikna strömmade till att
beskåda henne. Efter hand svalnade likväl
nyfikenheten, spektatörerna upphörde, och jättinnan
kunde sålunda befria sig ur sitt sjelfvalda
fängelse, samt, lik en annan, vandra omkring på
Stockholms gator, der hon likväl aldrig förfelade
att ådraga sig uppmärksamhet. Hon var
precist 6 fot 11 tum lång, såsom bevisas af ett ännu
förvaradt mått, taget af henne vid några och
tjugo års ålder. Således var hon en half aln
längre, än mängden af karlar och 3 qvarter
längre, än de flesta af hennes eget kön. Kroppen
var proportionerligt bildad, men groflemmad, och
ansigtet, ehuru just ej någon skönhets, likväl icke
obehagligt. Om våren 1838 återvände hon hem
med den insamlade skörden, hvilken ej lärer
varit obetydlig. Denna väckte emellertid
spekulationsandan, och Stina Kajsa var bestämd att
sträcka sitt rykte äfven öfver Europa. Några
skånska handlande kommitterade nemligen en
bokhållare, vid namn Wolfenstein, att med henne
och några hennes landsmän företaga en färd
genom flera främmande länder. Herr Wolfenstein
begaf sig derför 1838 upp till Lappmarken, der
han med henne och sju andra lappländska
personer uppgjorde följande vilkor: Sällskapet skulle
åtfölja honom i 2 års tid genom södra Sverige,
Danmark, Tyskland, Frankrike, England och
möjligen Ryssland på återvägen, under tiden åtnjuta
föda och nödiga kläder samt 3000 rdr rmt
(hvaraf en tredjedel straxt erlades) tillsammans, så
fördelade, att Stina Kajsa skulle erhålla 1300 rdr.
-- Sedermera såg man hennes figur uti ett
vaxkabinett i Stockholm, bland verldens största
notabiliteter. -- Hon dog ung -- mellan 30 och
40 år -- och hade under de sednare åren haft
svag helsa. -- Slutligen har den i lifstiden
nitiske anatomen Anders Retzius beredt sig
tillfälle att föreviga skelettet af den ovanliga
kroppen. Detta står nu uppstäldt i Carolinska
Institutets museum i Stockholm.

<b>Stjerncrona, Brita Christina,</b> dotter af
kammarherren David S., donerade 1822 ett kapital,
som 1852 utgjorde något mera än 25,000 rdr
rmt, till 3 pensioner inom slägten, och efter
slägtens död till 6 pensioner åt adliga ogifta
fruntimmer.

<b>Stjerncrona, Elisabeth,</b> dotter af den förste
justitiekansleren Gabriel S., föddes 1714, blef
1729 gift med presidenten i Bergskollegium
Fredrik Gyllenborg och afled 1769. Hon hade 
ovanlig kunskap i bibliska concordantier, och har ur
den heliga skrift sammandragit ett theologiskt
system, tryckt 1756 och 1760 i tvänne delar i
qvartformat, med titel: <i>"Mariæ bästa del"</i>.
Äfven har hon utgifvit <i>"Svenska tankar öfver den
22 Juni 1756"</i>. Denna skrift handlade om
upptäckten af den bekanta sammansvärjningen till
konungamaktens utvidgande. Ständerna vakade
då natten mellan d. 22 och 23 Juni. Vidare
innehöll den uppgifter om d. 26 Juli, då de politiska
förbrytarne halshöggos.

<b>Stjerneld, Catharina,</b> dotter af kammarrådet
Samuel Larsson Eld, adlad till Stjerneld. Hon
var född 1667 och blef gift med
häradshöfdingen Magnus Paulin. Uti en gammal bönebok
har hon, 1680, antecknat, att prins Gustaf, konung
Erik XIV:s son, varit gift med Brita Karth,
dotter af fältöfversten Peder Karth, samt att prins
Gustaf var hennes farfars far. Den olycklige
fursten hade i Polen blifvit bekant med Brita
Karth och sedermera låtit viga sig med henne i
Schlesien.  Vidare underrättas man att de haft
en son, Lars Gustafsson, född år 1596.  Denne
skall sedermera hafva kallat sig Kartheshin och
nedsatt sig såsom borgare i Norrköping, der han
dödt 1639.  År 1621 hade han blifvit gift med
Brita Törnros, med hvilken han haft tre söner:
Lars Eldstjerna, friherre och landshöfding öfver
Östergöthland, död 1701; Samuel Stjerneld,
kamrerare i Kammarkollegium, död 1716, och
Christer Larsson Eld.  Men hela denna uppgift är
på intet sätt öfverensstämmande med de
historiska upplysningar, vi hafva om Erik XIV:s son.  
Den kan ej heller bevisas af Norrköpings
kyrkoböcker och andra handlingar, ty der finnes
ingenstädes namnet Kartheshin omnämndt, utan
endast att de ofvannämnda tre brödernas fader
hetat Lars Eld och varit borgare i Norrköping,
samt att tredje sonen hette Abraham (ej
Christer) Larsson Eld.  Se Braads “Ostrogothia
Litterata“, tom. III, manuskript som förvaras i
Gymnasii-bibliotheket i Linköping, samt i Loenboms
“Svenska Archivum“, tom. I, 137 och följande.

<b>Stjerneld, Christina Wendela,</b> dotter af
lagmannen i Nerike Lars S., blef 1717 gift med
kommendanten på Cajaneborg Anders Johan Björk.  
Hon var vacker, yr och qvick, rymde från sin
man och blef derför från honom skiljd, samt dog
1734 i Stockholm, 37 år gammal.  Om Stjerneldska 
ätten härstammar från prins Gustaf, Erik
XIV:s son, som några påstå, så skulle nämnde
prins vara hennes farfars farfar.

<b>Stjerneroos, Johanna Charlotta Sofia.</b>  
Öfverstelöjtnanten vid Westmanlands regemente Johan
Daniel Stjerneroos, död 1780, hade tvänne barn,
som ej mycket hedrade slägten.  Dottern Johanna
Charlotta Sofia blef 1800 gift med öfverstelöjtnanten 
Carl Otto Stjernstam, som sedermera
skiljdes från henne, hvarefter hon gifte sig med
juvelerare-gesällen Johan Petter Hellforss, från
hvilken hon äfven blef skiljd, och dog slutligen
i choleran 1834.  Hennes bror, fändriken Johan
Fredrik, dömdes d. 26 Juli 1804 förlustig
adelskapet och till 16 dygns vatten och bröd för
utprångling af falska riksgäldssedlar.

<b>Stjernfelt, Anna,</b> dotter af assessoren i Götha
hofrätt Peder S., blef 1633 gift med majoren vid
Östgötha ryttarne Johan Gustaf Klingspor, som
1636 stupade i slaget vid Wittstock.  Hon var
flera år drottning Maria Eleonoras kammarpiga,
och lät 1667 bygga altarchoret i Oppeby kyrka,
samt dog året derpå.

<b>Sjernfelt, Brita,</b> den förras syster, blef 1635
gift med öfversten Kugelhjelm.  Hon dog i Iglau,
i Mähren, uti barnsäng, och begrofs på samma
gång som hennes fem barn i Motala kyrka i
Östergöthland.

<b>Stjernhöök, Margaretha,</b> dotter af juris
professorn Johan S., föddes 1632, blef 1654 gift med
biskopen i Skara Petrus Johannes Rudbeckius,
och dog 1683.  Hon var ett lärdt fruntimmer,
och har gjort ett sammandrag af de bästa latinska 
och andra auktorer som hon läst.

<b>Stjernsköld, Maria</b> och <b>Marina,</b> döttrar af
ståthållaren och guvernören på Elfsborg Göran S.  
Dessa båda blefvo, efter hvarandra, gifta med
öfversten Anders Stjerna.  Då Maria 1614 dog,
rymde enklingen kort derefter med hennes syster
Marina till Tyskland, hvarifrån de sedan
återkommo och blefvo gifta.  Anders Stjerna blef
sedermera, 1628, för tredje gången gift, nemligen
med Elsa Meijer, med hvilken han förut varit i
umgänge.  Barnen af detta gifte förklarades för
ofrälse, och öfversten nödgades afhålla sig från
Riddarhuset till 1630, då han fick Gustaf II Adolfs
pardon, jemte stark skrapa.  Af de fem sönerna
i detta sednare gifte stupade tvänne i krig och
de tre öfriga blefvo 1662 adlade till Stjernelo.

<b>Stolpe, Christina,</b> dotter af häradshöfdingen
Magnus S., blef gift med en Nils Pehrsson
Silfversparre.  Efter mannens död friade till henne,
då hon var 80 år gammal, hennes dotters
svärfader, öfversten Göran Patkull, ej långt före sin
död, vid 100 års ålder och blind, men fick afslag.

<b>Storck, Elisabeth Gertrud von,</b> var gift med
den tappre karolinen öfverste Balthasar v.
Dahlheim, som dog 1756, 88 år gammal.  Medan
mannen ständigt var i krig, uppehöll frun sig i
Preussen; och sedan han en längre tid förgäfves
väntat bref från henne, inlopp slutligen den
underrättelsen, att hon var död. -- Någon tid derefter 
förlofvade Dahlheim sig med <i>Christina Engel
Bergemarck</i>, dotter af schoutbynachten Wilhelm
Otto B. och dess fru Engel Gyllenbrinck.  
Lysningen hade redan försiggått och bröllopsdagen
var utsatt, då från öfverstens broder i Pommern 

<chapter name="Porträtt 76—80">
<img>
<table o>
<td c>76. HEDVIG E. KLINCKOWSTRÖM<br>född Fersen<td c>77. JOHANNA MALMQUIST<br>född Lindberg.
<td 2 c>78. LOTTEN WENNBERG
<td c>79. OTTILIA HOLM<td c> 80. HEDV. CHR. EKENMARK
</table>
</img>
</chapter>
ett bref anlände, med underrättelse om, att den
för död ansedda öfverstinnan lefde och hade
ditkommit från Preussen, samt skulle snart vara på
väg till Sverige. -- Den nya förbindelsen kunde
nu icke gå i fullbordan, hvilket var för den unga
bruden så mycket beklagligare, som hon snart
derefter gaf lifvet åt en son.  Hon blef dock
kyrktagen såsom öfverstens hustru, 1721, i
Köpings kyrka, och sonen fick, genom kunglig
resolution, tillåtelse att bära faderns namn.  Han
blef sedermera öfverstelöjtnant och kom i
åtnjutande af faderns säte och stämma på 
Riddarhuset. -- Engel Bergemarck gifte sig sedermera
med landsfiskalen i Upland Nils Stenman.

<b>Strandberg, Charlotta,</b> fru, född Linderoth
1830.  Sedan 1851 lyrisk skådespelerska vid Kongl.
theatern i Stockholm; antogs redan vid 7 års
ålder såsom elev vid nyssnämnda theater; har i
egenskap af dramatisk sångerska vunnit förtjent
bifall; synnerligen i soubrettroller förstår hon att
intaga genom sitt lifliga och varma spel.  Hon
är gift med premiersångaren Olof Strandberg. -- 
Fru Strandberg, som d. 17 Mars 1866 för 50:de
gången uppträdde i Offenbachs operett, “Den
sköna Helena“, helsades af publiken med
enthusiastiska applåder, blommor och lager, samt
erhöll från de kongl. theatrarnes chef, baron
Stedingk, ett bref, deruti denne lärer hafva uttryckt,
att han med synnerlig tillfredsställelse, innan han
afträdde från chefskapet, såg sig i tillfälle att för
det nit och den talang, som fru Strandberg städse
utvecklat under sin sceniska verksamhet, kunna
erbjuda henne 5 års engagement à 4000 rdr årligen.

<b>Streckeisen, Carolina.</b>  Sedan f. d. konung
Gustaf IV Adolf d. 17 Febr. 1812 blifvit i
Basel ordentligen skiljd från sin gemål, drottning
Fredrika Dorothea Wilhelmina, beslöt han att
åter gifta sig.  Då han i London förgäfves friat
till en miss Rumboldt, vände han sin håg till
Carolina Streckeisen i Basel, en rik 
köpmansdotter, 20 år gammal och ganska vacker.  
Exkonungen hade penningaffärer med fadern och
blef derigenom inbjuden i huset samt gjorde
dotterns bekantskap, men hon synes ej hafva
besvarat hans ömhet.  Han hade till julgåfva förärat
henne ett vackert guldur med en dyrbar kedja,
hvilken skänk väl mottogs, men icke verkade någon
förändring i hennes tänkesätt.  Slutligen lärer 
exkonungen råkat i en så häftig tvist med fadern,
att denne under hotelser visade honom på
dörren, hvarefter alla besök i huset upphörde. -- 
F. d. konungen begärde sedan af ordensbröderna
i Hernhut att de skulle åt honom utse en maka,
men äfven detta misslyckades.

<b>Strussenfelt, Constantina Carolina Amalia,</b>
dotter af kammarherren Michael S., föddes d. 16
Maj 1803.  Blott åtta dagar gammal, förlorade
hon sin mor.  De första elfva åren af sin lefnad
tillbragte hon hos sin farmor i Skåne.  Tidigt
tillkännagaf hon en mer än vanlig fattningsgåfva
samt en brinnande håg för läsning.  Vid fem år
läste hon sin första roman, som hon tog ur sin
farmors bokskåp, under det att denna hvilade
middag.  Vid sju år skref hon sin första vers,
en grafskrift öfver en liten råtta, som hon tämjt
och uppfödt i en bur.  Hon mottog sin
undervisning af sin brors informatorer, hvilkas
förvåning hon väckte genom sina snabba framsteg.

År 1813 flyttade hon till sina morföräldrar,
som bodde i Östergöthland.  Under sina fristunder
berättade hon för sin syster och sina kusiner
sagor, som hon sjelf diktat.  För att öfva sig i
franska språket uttänkte hon, hvar afton sedan
hon lagt sig, långa romaner på besagde språk,
som hon sedermera öfverflyttade på sitt modersmål.  
Flera af dessa opera blefvo försålda och
utgifna.

Ganska ung, utan någon litterär ledning,
inträdde hon, såsom hon hoppades, dold under
anonymitetens slöja, på författarebanan.  Saknande
såväl sjelfkritik som erfarenhet af lifvet och
menniskorna, hade hon deremot studerat den del af
franska romanlitteraturen, som den tiden
representerades af madame de Genlis och madame
Cottin.  Omedvetet bildade hon sig efter dessa
författarinnor, isynnerhet efter den sednare.  Nu
som alltid voro kopiorna originalerna underlägsna.  
Hennes första roman, “<i>Constance Soligny</i>“, blef i
en Stockholmstidning ganska fördelaktigt
recenserad af kapten A. Lindeberg.

Boktryckaren Öberg i Stockholm blef
hennes förläggare.  Tid efter annan utkommo “<i>Alarik 
eller Vikingarne“, “Hilma“, “Sigfrid Thuresson
Ryning“, “Andelunden</i>“, m. fl., äfvensom ett häfte
“<i>Dikter</i>“, till hvilket biskop Franzén på
förläggarens begäran skref ett förord.

Äfven i "Konst- och Nyhets-Magasin", som
utgafs och redigerades af baron Boye, infördes
flera små bitar i bunden stil med signaturen
<i>C. A. S.</i> Hennes sista roman, <i>"Qvinnan utan
Förmyndare"</i>, införd 1840 i Thomsens
"Kabinetts-Bibliothek", väckte på sin tid uppmärksamhet
och blef föremål för olika bedömanden.

Af naturen rikt begåfvad, hade hon utan
tvifvel under andra förhållanden blifvit en
ganska lycklig författarinna. Så ung och oerfaren,
utan en litterärt bildad vän vid sin sida, må det
snarare väcka deltagande än förundran, om
hennes försök ej hunno den utveckling, som
motsvarade hennes anlag.

I början af 1830-talet lästes i den
Litteraturtidning, som utgafs i Upsala, skarpa recensioner,
såväl öfver hennes första romaner, som hennes
dikter. Palmblad och Atterbom voro
recensenterna. Om den sistnämnde, med sitt milda,
älskliga sinnelag, känt så väl hennes person, som
de motiver, hvilka förde henne in på en för
qvinnan i allmänhet så vådlig bana, äro vi
öfvertygade att hon i honom funnit, i stället för en
skoningslös, sträng domare, en uppmuntrande
vän och vis rådgifvare.

Hennes helsa undergräfdes i förtid. De
fjorton à femton sista åren af sin lefnad egnade hon
åt barnaundervisning.

År 1845 flyttade hon till Motala köping, der
hon egde sin egen lilla hushållning, undervisande
fyra à fem barn, som tillhörde tvänne familjer.
Följande höst ådrog hon sig genom en häftig
förkylning hastigt utvecklad lungsot. Det
oaktadt undervisade hon alltjemt sina elever tills
dagen före sin död. -- Hon afled, i förenämnde
köping, d. 24 Mars 1847, kl. 1/2 11 på aftonen. I
likhet med skalden Nicander, förutsade hon på
slaget stunden för sin bortgång.

<b>Strussenfelt, Ulrika Sofia,</b> syster till den
föregående, föddes i Skåne d. 9 Maj 1801. Vid nyss
fyllda två år förlorade hon sin mor, en till
förstånd och hjerta rikt begåfvad qvinna. Vid
moderns död upptogs hon af sina morföräldrar
såsom eget barn, och flyttade hon med dem 1805
till Östergöthland, der de i närheten af den gamla
klosterstaden tillhandlade sig en större egendom,
Hofgården, på hvilken hon tillbragte sin
barndom och första ungdom.

Alltsom hennes förstånd utvecklade sig,
tillkännagaf hon anlag för bokliga kunskaper, men
mindre för de arbeten, som tillhörde hennes kön
-- ett ämne till många bekymmersamma stunder.
Det oaktadt sysselsatte hon sig, ända till
trettionde året, väsendtligast med handarbeten; vid
denna tidpunkt fördes hon oförmodadt in på
författarebanan, hvilken hennes syster beträdt före
henne. De första åren utgjorde hennes
skriftställeri endast lediga stunders förströelse. Under
tiden fattade hon den föresats, att aldrig skrifva
en enda rad för tryck. Men omständigheter, som
ej här behöfva nämnas, föranledde herr
Thomson att af henne begära en originalroman till
sitt Kabinetts-Bibliothek. Om denna uttryckliga
begäran ej af honom blifvit framställd, hade
troligen aldrig något originalarbete af hennes penna
erbjudits vår läsande publik. Icke utan mycken
tvekan villfor hon hans önskan. Det ena steget
drager det andra med sig i spåret, och sedan 1842
har hon under skiljaktiga signaturer skrifvit flera
romaner, deribland äfven historiska, samt ett
större antal följetonger, af hvilka de flesta äro
införda i Jönköpingsbladet och Östgötha
Correspondenten. Fullt medvetande af det ansvar,
som en historisk roman ålägger en författare,
hade hon icke, om det ej varit för att gå sin
förläggares önskan till mötes, vågat sig in på
detta gebiet; men hon anser sig sjelf dock
skyldig den rättvisa, att säga, att hon åtminstone
<i>försökt</i> att samvetsgrant studera sig in så i de
karakterer, hon tecknat, som den tid, under
hvilken hon förlagt sina berättelser. Men de
inskränkta resurser, som en småstad erbjuda,
jemte andra förhållanden, hafva mången gång
korsat hennes goda vilja. Hennes första roman
var <i>"Ett presthus på landet"</i>, derefter följde tvänne
andra romaner, införda i herr Thomsons
Bibliothek. Mest har hon arbetat åt herr löjtnant
Ridderstad, så hvad originaler som
öfversättningar beträffar, och har hon oftast begagnat
pseudonymen "Pilgrimen". Åtskilliga romaner,
isynnerhet i Ridderstads Bibliothek, hafva dock
utkommit utan signatur. Vi uppräkna här en del
af hennes arbeten: <i>"Informatorn och Aristokraten",
"Meningsstriderna", "En Monomani", "En
Åskvigg", "Wera, eller Trohetens prof", "Sveriges
första Romanförfattare", "Perlbandet"</i> (scener i 
Sverige och Tyskland under fälttåget 1813 & 14),
<i>"Pehr Brahe den yngre", "Bröderna"</i>
(romantiserad skildring från fälttåget i Finland 1808 & 9),
<i>"Den tysta Eden"</i> (historisk roman), <i>"Pajkull",
"Magnus Stenbock", "Arfgodset", "Templet vid
Ganges' stränder", "Öfverenskommelsen", "Salems
Prestgård", "Svedenborg Guddotter"</i>. -- År 1863
flyttade hon från Grenna till Stockholm.

<b>Stråhle, Helena Margaretha,</b> enkefru,
testamenterade år 1829 3000 rdr till Maria
Magdalena församling, 3000 rdr till Clara församling
och 3000 rdr, allt rmt, till Catharina församling,
till pensioner åt fattiga enkor.

<b>Ström, Elma Charlotta,</b> under några år
anställd vid den svenska skådebanans kungliga scen,
väckte på sin tid -- om icke just egentligen
något stort uppseende, åtminstone de varmaste
sympathier hos alla konstens vänner. Född 1822,
antogs hon vid fjorton års ålder såsom elev vid
Kongl. theatern, der hon engagerades som aktris
1843. Hon var vacker och välväxt, var ljuf att
både se och höra, ty hennes sångröst var på en
gång bland de klangfullaste och starkaste, bland
de mjukaste och behagligaste.

Inför denna unga och intagande flicka låg
således, i hoppets perspektiv, en bana full af
framgång, rykte och lycka, och det var naturligt
att hon hoppades på förverkligandet af alla dessa
leende drömmar? Mången har med mindre
anledningar hoppats vida mer.

Dröm och verklighet äro emellertid två skiljda
saker, och Elma Ströms välgrundade
förhoppningar uppgingo i rök. Dertill var den dåvarande
theaterdirektionen orsaken. Man hade fått i sitt
hufvud att Elma Ström skulle kunna utföra alla
den förundransvärdt rikt begåfvade Jenny Linds
sångpartier, medan denna var för första gången
i utlandet, och man forcerade mamsell Ströms
röst till den grad, att den af öfveransträngning
gick alldeles förlorad. Snart förmådde hon icke
längre utföra någon enda sångroll och måste
med sorg frånträda den lyriska scenen.

Aldrig har väl den theaterbesökande
allmänheten hyst varmare medkänsla för en sålunda
redan i förväntningens och styrkans ålder
förfelad konstnärsbana. Hvad var emellertid att
göra? Mamsell Ström, som under tiden blifvit
gift med herr Billing, vår utmärkt skicklige 
landskapsmålare, lät engagera sig vid talscenen och
uppträdde der några år, tills hon slutligen
frånträdde äfven den, för att följa sin man på <i>hans</i>
mera lyckliga konstnärsbana. -- De båda
makarne, som under några år vistades i Finland,
äro nu åter härstädes bosatta, och endast de som
äro intimt lierade med den älskliga fru Billing
kunna veta huru litet hon, från sin stilla,
husliga härd, behöfver med saknad blicka tillbaka
till konstens väl ofta blomsterhöljda, men ock
ofta tistelbesådda, bana.

<b>Strömfelt, Ulrika,</b> dotter af riksrådet Johan
Carl S., föddes 1724 och blef 1756 gift med
öfverståthållaren i Stockholm Carl Sparre, med
hvilken hon hade en son, som dog 6 år gammal.
Sjelf dog hon 1780. Ehrensvärd yttrar om
"grefvinnan Carl Sparre", öfverhofmästarinna hos
drottningen: "en af de få nu öfriga, som jemte den
förra tidens belefvenhet, anständighet och goda
seder förenade all denna tidens artiga vett och
snille." Hon blef vid 12 års ålder hoffröken hos
Ulrika Eleonora, sedermera kammarfröken i det
mycket olika Lovisa Ulrikas hof och slutligen
hofmästarinna hos den ännu mera olika Sofia
Magdalena. Ifrig Hatt (1756), blef hon illa
anskrifven hos drottningen. Hon låtsade ej känna
sin mans äfventyr och han låtsade endast
tillbedja henne. -- Hon trodde ej sin dödsstund så
nära, i kraft af ett horoskop, som general Stobée
på 1740-talet hade punkterat och försegladt
lemnat åt henne. Af nyfikenhet i hade hon öppnat
det. Der stod att hon skulle dö 1786, till följd
af vatten. Hon dog emellertid af vattusot -- "dog
med samma belefvenhet hon lefvat", sedan hon
tagit ett ömt afsked af sin man, af grefve Axel
Fersen och några få andra sina slägtingar.

På hennes likkista såg man på ett svart
sammetshyende den orden, som enkedrottningen
1744 inrättat, under namn af <i>Solfjäder-Orden</i>.
Anledningen till denna orden är följande: Då,
vid Lovisa Ulrikas första segling till
Drottningholm, hennes solfjäder föll i slupen och gick
sönder, plockade en hvar upp ett stycke af
densamma. Tessin, som också upptagit ett fragment
deraf, föreslog då inrättandet af en <i>faveurs-orden</i>
att bära i brandgult band, som var
brandenburgska färgen. Alla då närvarande damer och
kavaljerer fingo den. Tessin var den siste 
kavaljeren, grefvinnan Carl Fersen den sista dame,
som bar denna orden. Efter sin hustrus död
återlemnade Carl Sparre till enkedrottningen
ordenstecknet. Utdelningen af denna orden
afstannade nästan samma dag den stiftats.

<b>Strömsköld, Helena,</b> dotter af bondsonen Olof
Andersson (sedermera såsom frälsekamrerare
adlad, 1653, till Strömsköld). Den tiden fanns i
Stockholm en källaremästare Kasten Hoff, som
byggde det namnkunniga huset vid Gustaf Adolfs
torg, hvilket i våra dagar blifvit ombygdt till det
så kallade Rydbergska hotellet. Man har ansett
giftermålsbyråer vara en modern uppfinning i
Sverige. Men Kasten Hoff hade en mor, eller
hustru, som åtog sig att gifta bort flickor, hvilka
sådant önskade. Helena vände sig till denna fru
Hoff, som också skaffade henne en enkling med
6 barn, nemligen kyrkoherden i Jakobs och
Johannes' församlingar Magnus Johannes Paulinus.
Bröllopet måtte hafva varit mycket högtidligt,
emedan furstinnan Maria Euphrosina,
rikskansleren Magnus Gabriel De la Gardies gemål,
klädde bruden. I bröllopsqvädet heter det bland
annat:

<poem><tab>"Till slut jag önskar dem så många fröjdedar,
<tab>Som bruden i sin mun rätt fasta tänder har."
</poem>

Helena blef en förträfflig maka och skänkte sin
man 15 barn. Emellertid afbröts serien af denna
talrika afkomma, då hon dog i barnsäng 1685.
Paulinus, sedermera (1681) biskop i Linköping,
hade således 21 barn med sina tvänne fruar.
(Första frun dog vid 24 års ålder som moder åt
6 barn.)

<b>Strömstedt, Sara Fredrika.</b> Visst är det
längesedan denna ryktbara skådespelerska, en bland
de största på vår svenska scen, såsom ung
uppträdde och hänförde publiken; men många lefva
dock ännu, hvilka sågo henne, då ungdomens
krans prydde hennes mörka lockar och behagens
gördel smög sig kring hennes veka lif. Flera
äro dock de, som minnas hvad hon var i de
mognare och ännu i sina äldre år; ty denna
fulländade konstnärinna var en sol, som ej visste
af nedergången.

Skön var icke mamsell Strömstedt, som år
1829 utbytte sitt namn mot det af fru Torslow;
men hon var, oaktadt bristen på skönhet,
hänförande genom sin talang, genom det herrliga,
<i>gripande</i> sätt, hvarpå hon utförde sina roller;
glada, lätta och skälmska, då hon spelade karl,
men majestätiska, storartade, sublima, då hon
utförde qvinnoroller -- ty hon användes i båda
dessa slags framställningar. Ingen page, ingen
ung löjtnant har kunnat vara en komplettare
hjertetjuf, än just mamsell Strömstedt, då hon
visade sig i blå drägt med silfver, eller i en nätt
officersuniform. Men åter såsom <i>Elisabeth af
England</i> i Schillers <i>Maria Stuart</i>, såsom <i>Gudule</i>
i <i>Notre Dame</i>, såsom <i>Enkehertiginnan</i> i <i>Strozzi
och Martino</i>, såsom <i>Hugos maka</i> i <i>Skulden</i>, var
hon oöfverträffad.

Mamsell Strömstedt var född 1795 och trädde,
såsom ofvan är nämndt, 1829 i äktenskap med
skådespelaren O. U. Torslow, henne jemnlik i
talang, i rykte, i kärlek för konsten och i sann
uppfattning af densamma. Hand i hand gingo
dessa makar oaflåtligen framåt på den ljusa stråt,
der rättvist lagrar ständigt ströddes för deras
fjät. -- Ett större konstnärspar än de voro torde
vara svårt att uppleta. -- Torslow var en bland
de få naturens gunstlingar, på hvilka hon tyckes
hafva slösat alla sina håfvor; <i>fru</i> Torslow var
kanske af <i>naturen</i> något mindre begåfvad, än hennes
make; men hon var en elev af den stora fru
<i>Ruckman</i>, hvarjemte ännu hufvudsakligare hennes
eget sträfvande, en ädel ärelystnad och en
brinnande kärlek för konsten hade gjort henne till
hvad hon var.

Det var dock icke så länge, som man hade
hoppats, väntat och önskat, som denna
oförgätliga Melpomenes prestinna gladde publiken med
sina fulländade konstprestationer. Hon hade, i
likhet med så mången annan, af förkylningar
genom alltför tunn klädsel och det förfärliga
draget på theatern, ådragit sig svåra giktkrämpor,
hvaraf hon i långa år plågades och hvilka
slutligen blefvo så ihållande, att hon måste för
alltid afträda från scenen, samt sedermera hålla
sig beständigt inne, den sista tiden vid sängen,
under ständiga plågor. -- Att veta henne vara
för alltid förlorad för skådebanan hade länge
varit en stor saknad, en känbar förlust för den
theaterbesökande allmänheten, och såret upprefs
åter, då man erfor att den frejdade
konstnärinnan hade den 18 Juni 1859 lemnat detta
jordiska.
Hennes dödssäng omgafs af den djupt
sörjande maken och många älskvärda, talangfulla
barn, af hvilka de trenne döttrarne egnade sig
åt scenen, två dock endast för en kortare tid,
hvaremot den tredje ännu i Thalias tempel
vårdar den heliga konstens altarflamma.

<b>Sture, Anna Margaretha,</b> enda dottern af
furstliga rådet och kansler en Svante Sture och
Ebba Lejonhufvud, föddes 1614 och dog 1646 i
Osnabrück. Hon blef 1636 gift med
riksmarskalken Johan Oxenstjerna. Af den grefliga
Stureätten var hon den sista, och blef begrafven i
Sture-choret i Upsala domkyrka, der hennes man
lät öfver henne, samt öfver sin svärmoder, som
1654 gjort honom till universalarfvinge, upprätta
en präktig minnesvård.

<b>Sture, Sigrid, Magdalena, Anna, Margaretha</b>
och <b>Christina.</b> Väl är det flera utmärkta svenska
slägter, hvilkas historia är skrifven i blod, men få
kunna jemföras med Sture-ättens tragedi.
Riksmarsken Svante Sture, som af konung Erik XIV
blef mördad i Upsala 1567, egde ofvannämnda fem
döttrar samt fyra söner. Sonen <i>Nils</i> blef, på
samma gång som fadern, stucken af konung Erik
och sedan mördad af dennes drabant; andra
sonen <i>Erik</i> mördades också vid samma tillfälle,
träffad af 37 styng. Sonen <i>Sten</i> hade, såsom
amiral, blifvit dödskjuten i kriget mot Danmark 1565,
då konung Erik öfver honom författat en lofskrift
på svensk vers. Slutligen dog yngste sonen <i>Carl</i>
(1598) af en hetsig feber; öfver honom författade
hertig Carl en grafskrift äfven på svensk vers.
Gå vi nu öfver till döttrarna, så möter oss den
äldsta, <i>Sigrid</i>, som 1562, vid 24 års ålder, blef
gift med riksrådet Thure Pedersson Bjelke, till
hvilken Erik XIV en gång skickade mördare,
emot hvilka han dock, med tillhjelp af sina
bönder, försvarade sig på Sahlestad, till hvars slott
han lät uppdraga vindbryggan. Hon dog 1600
och efterlemnade 5 barn. Andra dottern,
<i>Magdalena</i>, blef, på 1570-talet, från Hörningsholm
enleverad af sedermera fältmarskalken Erik
Gustafsson Stenbock (se vidare artikeln <i>Märtha
Lejonhufvud</i>). Tredje dottern, <i>Anna</i>, blef 1569 gift
med rikshofmästaren Hogenschild Bjelke, som
1605 blef halshuggen på Stortorget i Stockholm,
då deras dotter Ebba också dömdes till fängelse
och hennes egendom konfiskerades. Fjerde 
dottern, <i>Margaretha</i>, blef 1581 gift med
öfverste-skattmästaren Thure Bjelke, som 1600 blef
halshuggen i Linköpings blodbad. Slutligen den femte
dottern, <i>Christina</i>, blef 1581 gift med riksrådet
Gustaf Banér, som också blef halshuggen i
Linköpings blodbad. Hon dog 1619, och ligger
begrafven jemte sin man i en praktfull graf i
Upsala domkyrka. Hon har sjelf skrifvit en
historia om Linköpings blodbad och rådsherrarnes
afrättning. Den rörande skildringen af deras
sista stunder och afsked från sina fruar och barn
kan läsas i Fryxells Berättelser, 4:de delens 37:de
kapitel.

Sture-ätten slocknade tragiskt. Tolf Sturar
hade lefvat efter det Sten Sture d. y. stupade.
Nio af dem uppnådde den ålder, att de nämnas
i historien. Men ett sekel efter den siste
riksföreståndarens död finnes ingen Sture mer. Tre
af dem hade i sextonde århundradet stupat i
krig, och tre mördades i fångenskap. Tre af en
yngre <i>Svante</i> Stures döttrar hade suttit i
enkesorgdrägt vid sina halshuggne mäns grafvar. --
Den 3 April 1616 dog den siste manlige ättlingen
af Sture-ätten, hertig Johans furstliga råd och
kansler, Svante Sture.

Några ord i allmänhet om Sture-ätten och
dess olika grenar. Ibland fem afdelningar med
detta namn voro i Sverige märkvärdiga a) de
som förde tre sjöblad i vapnet (Sten Sture den
äldre); b) de som begagnade Natt och Dag i
vapnet (Svante Sture). Denna sednare gren var
på mödernet af Sture-ätten. De Sturar, som
funnits i sednare tider, voro af Natt och
Dag-slägten, och upptogo (1723) Sture-namnet.

<b>Stuth, Ingeborg Thorbjörnsdotter,</b> var gift med
väpnaren Alexander Torstensson Busk. De hafva
tillsammans, år 1431, gifvit hennes fädernegods
Eknäs och fem andra lägenheter till boställe åt
presterna i Kihls socken. Deremot skulle
gifvarne hafva sin bergning till döddagar och en
själamessa hållas öfver dem, deras föräldrar och
alla kristna själar, en gång i månaden i
everldliga tider. Detta stadfästades af biskop Siggo i
Skara och bevittnades af fem prester och fem
väpnare.

<b>Stål, Fanny.</b> Svensk pianospelerska; dotter
till språkläraren, f. d. grosshandlaren P. C. Stål;
gaf 1859 i Stora Börssalen i Stockholm en 
musiksoirée, der hon med stort bifall utförde
kompositioner af Kummel, Thalberg och Chopin.

<b>Stålberg, Wilhelmina.</b> En af Sveriges mest
produktiva författarinnor. Född år 1803, har hon
haft tid att både utveckla och uppöfva den
talang, af hvilken hon sedermera gifvit oss så
många prof. Född af obemärkta föräldrar, och
adopterad af fältkamereraren Stålberg och hans
fru, uppväxte hon under en uppfostran som
snart väckte henne både till uppfattning af det
poetiska och att sjelf försöka sig i sin tidiga
barndom, ehuru det väl då icke kunde vara
annat än versmakeri. Annat blef det, då med åren
ungdomskänslan utvecklades, så att hon med
hållning och i en varmare själfullhet började
sjelfständigt författa. Det första större arbete man
har af henne var ett större poem: <i>"Min
Ungdoms Idealer"</i>, som utkom år 1825, således innan
hon hunnit pröfva huruvida sådana kunna
realiseras i en framtid.

Af romaner har denna författarinna, med
signaturen "Wilhelmina", utgifvit <i>"Major Müllers
Döttrar", "De begge Aristokraterna"</i> samt en
mängd historiska romaner, såsom <i>"Hedvig
Charlotta Nordenflycht", "Catharina Månsdotter",
"Drottning Philippa", "Lasse Lucidor", "Familjen Skytte",
"Gustaf III", "Drottning Christina", "Bröderna
Stålkrona"</i>, m. fl.; <i>"Nordiskt Mythologiskt Lexicon";
"Blomsterspråket"; "Om Svenska Prinsessor"</i>, m. m.
Dessutom en stor mängd öfversättningar, såväl
af t. ex. madame Mühlbachs, Grace Aguilars,
m. fl. skrifter, och dessutom likaledes en mängd
följetongsartiklar och andra uppsatser. --
Svenska Akademiens medalj erhöll hon redan vid den
tid, då Franzén lemnade sekreteriatet. -- Hennes
stil är ledig och lockande, aldraledigast i
versifikationen. Bäst hos denna författarinna är hennes
anspråkslöshet. Hon producerar -- och såsom vi
sett i stor mängd, men sinnet bibehåller sig såväl i
författareskapet som i det enskilda, enkelt,
flärdfritt, godsinnadt och utan häntydning på
talangerna.

<b>Stålhammar, Ulrika Eleonora.</b> Om denna
amazon finnas tvänne olika uppgifter. Enligt
Biografiskt Lexikon skulle hon vara dotter af
öfverstelöjtnanten Johan Stålhammar, som dog i Polen
1708. Då fäderneslandets ställning vid riksdagen
1713 så hjertgripande lades på folkets hjerta
och utskrifningskommissarierne sökte efter män,
som kunde draga svärd, klädde sig denna jungfru
i sin faders kläder, tog ett hans hemma
qvarlemnade svärd och begaf sig på en af hans
ridhästar till Stockholm, kallade sig Wilhelm
Edstedt och erbjöd sig att gå ut till sin kung i
fält. Men ingen transport var att sända, och
således nödgades W. Edstedt föda sig som
taffeltäckare hos landshöfdingskan Mannerborg, sedan
som jägare hos löjtnant Berg. Inmönstrades
slutligen af grefve Adam Carl De la Gardie såsom
artillerist. Hon serverade kanoner tills Sverige
fick fred, och gifte sig sedan med en flicka,
Maria Löhman, som försett sig på det fina
krigareansigtet. Slottspredikanten Catonius vigde dem.
Efter fjorton dagar upptäckte W. Edstedt för
sin maka sitt kön. Men M. Löhman var
dermed tillfreds och de lefde länge i stilla frid
tillsammans. Först 10 år efter det W. Edstedt fått
sitt afsked upptäcktes förklädningen. Båda
dömdes, den förklädda enligt ett bibelspråk, att
förklädning var en styggelse, till döden. Konungen
"benådade" (1719) Ulrika Eleonora Stålhammar
med fjorton dygns vatten och bröd, och Maria
Löhman med åtta dagars fängelse för det hon
dolt bedrägeriet. Så är det uppgifvet, men här
synes tydligt ett fel vara begånget, ty hon blef
först efter kriget gift och var det i 10 år, och
den kongl. benådningen föll 1719. I Anreps
Ättartaflor deremot kallas hon <i>Fredrika</i>, och
uppgifves vara dotter af Pehr Gabriel
Stålhammar (ofvannämnde Johan S:s son). Hon säges
der hafva rymt ur föräldrarnes hus, för att
undvika ett för henne obehagligt giftermål; tjente
derefter i karlkläder, såsom dräng, hos en
öfverste Berch; blef sedan artillerikarl hos
kapten Sillén i Kalmar och slutligen befordrad till
konstapel, då hon kallade sig Ekstedt; gifte sig
derefter med en piga, och begaf sig, när efter
tre års förlopp hennes kön röjdes, till
hofjägmästaren Silfversparre på Gullaskruf, samt
ändrade klädedrägt; dog på 1730-talet å Björkskog,
allt i Småland. Den förmenta hustrun afled
slutligen några år derefter på Salshult, ett
Stålhammar-ätten tillhörigt gods i Småland.

<b>Stålhandske, Maria Christina,</b> dotter af
kommissarien i Rikets Ständers Bank Hans S.,
föddes 1678 och blef sedermera gift med prosten
och kyrkoherden i Thorstuna, kongl.
hofpredikanten Michael Sollenius. År 1725
testamenterade dessa makar 30,000 daler kpmt till
stipendier åt studerande vid Upsala Akademi. Ett af
stipendierna tillfaller en infödd lapp, eller i brist
deraf Lappmarks-skolorna. Fru Sollenius dog
år 1727.

<b>Sundberg, Catharina.</b> Inrikes Tidn. för 1778
berätta att Catharina S. tjent såsom hushållerska
på ett och samma ställe från 1725 till sin död,
1778, då hon var 109 år. Sina göromål skötte
hon med nit och ordning ända till ett halft år
före sin död.

<b>Sundin, Lovisa</b> och <b>Margaretha,</b> mamseller,
skänkte 1855 till Serafimer-Lazarettet i
Stockholm en summa af 15,000 rdr rmt.

<b>Sundström, Anna Helena,</b> enka efter assessor
Almqvist i Jönköping, gaf 1834 till Murbeckska
Inrättningen i Stockholm 10,194 rdr rmt. Hon
var uppfostrad vid Inrättningen, och, efter att
såsom gift hafva kommit i välstånd,
testamenterade hon, af tacksamhet för den vård hon
såsom fattig och värnlös flicka der åtnjutit,
ofvanstående betydliga summa.

<b>Sunesdotter, Märeta,</b> skänkte 1360 Kläckeberga
gård i Kalmar socken till nunneklostret i Kalmar.

<b>Sunesson, Sara,</b> född <i>Månsdotter</i>. Hennes man
var bonde i Wisseltofta socken. Från bondkojan
hafva många biskopar utgått, och den glädjen
vederfors äfven Sara Sunesson, som såg sin son
<i>Nils</i>, hvilken antagit namnet <i>Hesslén</i>, år 1805
upphöjd på Lunds biskopsstol. Sedan Sara
blifvit enka och sonen redan var theologie doktor,
ville hon, 64 år gammal, gifta om sig med en
22-årig dräng. Prosten Lind i Onsby skulle då,
å sonens vägnar, afstyra det, men gumman
svarade: "Paulus var lärdare än theologie doktorer.
Han lärde att det var bättre att giftas än brinna."
Sonen tog då gumman till sig, och helsade hvarje
morgon med barnslig handkyssning på henne,
klädd i sin gamla göingska drägt, i hvilka
gästers närvaro som helst. Om biskopinnan
Hesslén har P. A. Ahnfelt berättat följande:
"Kyrkoherden Sommelius i Mörrum kyrktog
biskopinnan Hesslén trenne gånger i hennes boudoir,
innan han sjelf första gången vågade sig på denna
ministeriella förrättning i kyrkan." Biskopens
moder dog 1811, 82 år gammal.

<b>Sunnerdahl, Charlotta,</b> enkefru, gaf år 1865
12,000 rdr rmt till den i Stockholm varande
fruntimmers-föreningen för pauvres honteux, till
hvilken demoiselle Fredrika Bremer äfven
testamenterat 5000 rdr. Denna nya välgörenhets-inrättning
synes vara i tilltagande, och utgör en värdig
minnesvård öfver dess nu aflidna stiftarinnor,
grefvinnan Schwerin, mamsellerna Fr. Bremer och
Lotten Wennberg, med flera.

<b>Sück, Christina,</b> gift med grosshandlaren Pauli,
testamenterade, såsom enka, 1789 hela qvarteret
Venus vid Tyska stallplan i Stockholm till en
pensionsinrättning, benämnd den Pauliska. Den
årliga inkomsten är omkring 9000 rdr, som
utgår i pensioner till fader- och moderlösa
flickor och enkor efter prester, borgare och
grosshandlare.

<b>Svahn, Maria,</b> dotter af borgmästaren i
Westerås Peder Ulfsson S. Hon blef först gift med
handlanden i Stockholm Abraham Wynantz, som
dog omkr. år 1651, hvarefter hon, andra gången
(1652), blef gift med drottning Christinas arkitekt
Nicodemus Tessin, som hon öfverlefde i 30 år, och
dog först 1711, öfver 90 år gammal. Denna
gudfruktiga och fromma fru är stammoder för
adliga ätten Tessin, hvars första ättling, hennes
man, rådmannen och hofarkitekten Nicodemus
T., som byggde Drottningholms slott, adlades år
1674. Hon upplefde äfven att sonen Nicodemus T.
d. y. upphöjdes till friherre, men icke hans
upphöjelse till grefvevärdigheten. Utom det att
hennes man, son och sonsonen Carl Gustaf voro
storheter af första rangen, som lyste under en tid af
125 år, då ätten utdog med den sistnämnde, är
hon äfven stammoder för adliga ätten Svansköld,
emedan hennes son i första giftet, Abraham
Wynantz, hofarkitekt, äfven blef adlad (1693),
hvarvid han antog namnet Svansköld, härledande det
från moderns födelsenamn. Crusenstolpe
uppgifver äfven, i "Huset Tessin", att hennes dotter
i första giftet blef gift med Urban Hjärne, som
äfven, 1689, blef adlad.

<b>Svahn, Maria,</b> dotter af en löjtnant Utter
och Endis Svahn. Hon antog sin moders namn,
emedan denna var olyckligt gift. Den
vidtberömde läkaren Urban Hjärne hade i Cöln drömt
att han såg sin blifvande hustru. Han fixerade
henne skarpt, så att drömbilden blef qvar i hans
minne. En gång fick han sedermera på en gata
i Stockholm se en flicka lik denna väl inpreglade
bild. Han följde henne då till dess han fick se
hvar hon ingick, skaffade sig der bekantskap och
friade. Bröllopet stod d. 7 Nov. 1676. Denna
flicka var Maria Svahn, nära anförvandt till
arkitekten och rådmannen Nicodemus Tessin d. ä.
Hjärne hade 9 barn med sin fru (25 barn med
alla tre sina fruar). Hans första fru, Maria S.,
dog 1690 och hans sista fru 1759, 118 år efter
mannens födelse.

<b>Svanhals, Hedvig Ulrika,</b> dotter af
häradshöfdingen Joh. S., blef gift med fändriken vid
Östgötha Infanteri Nils Hortulin. Hon dog 1775,
60 år gammal, sedan hon i hela sin lifstid fört
rättegång mot sin syster, Catharina Sofia Ögnelood.

<b>Svanhild</b> var Gudruns (se detta ord) dotter
med dess första gemål, den sedermera mördade
Sigurd Fafnersbane. Hon uppfostrades af sin
moder vid sin sednaste styffaders, konung
Jonakers, hof, ty den grymma Gudrun hade blifvit
för tredje gången gift. Svanhild var, såsom alla
konungadöttrar från den tiden, vida utropad för
sin skönhet.

En gammal konung, vid namn Jormunrek,
hade hört talas om den unga prinsessan
Svanhild, begärde henne af Jonaker, fick ja, och sände
sin fullvuxne son Randver att hemta bruden.

Men Randver hade med sig en elak hofsven,
vid namn Bicke, som troligen fann sin räkning
vid att göra far och son oeniga; ty på vägen till
hemmet sökte han öfvertyga Randver om det
orimliga i hans fars handling, att taga en så
ung brud, menande att Svanhild skulle väl bättre
passa till <i>sonhustru</i> åt Jormunrek. -- Men, då
de kommo närmare kungaborgen, sprang han i
förväg hem och berättade konungen huru
Randver ämnade taga sin faders brud, hvars hjerta
han redan vunnit.

Den gamle Jormunrek, ursinnig öfver denna
uppdiktade historia, skickade genast sin son till
galgen, utan att vilja höra hans försäkringar om
sin oskuld. Utan vidare motstånd lät den unge
mannen föra sig till döden; men han plockade
derförinnan alla fjädrarne af sin falk och sände
honom till konungen, såsom ett bevis på huru
värnlöst riket var, sedan dess förnämsta stöd var
borta.

Då konungen fick se den stackars nakna
falken förstod han meningen dermed och ångrade
djupt sin orättvisa mot sonen. Men det var för
sent. Ett hämndoffer fordrades emellertid för
den olyckan, att gubben stod barnlös och utan
ålderdomsstöd; och i stället att detta bordt bli
den falske Bicke, som var orsaken till olyckan,
slingrade denne sig undan och vältade hämnden
på Svanhild, som ännu var i okunnighet om
Randvers öde. Den gamle Jormunrek uttömde
nu på henne hela sitt raseri.

Den stackars oskyldiga flickan satt vid
sjöstranden och tvättade sitt hår, då konungen kom
ridande med sina män, dem han befallde att,
allesammans, rida öfver Svanhild, som
jämmerligen förgicks under hästhofvarne.

Hennes mor, den genom sin grymhet
ryktbara drottning Gudrun, hämnades sin dotters död
på ett sätt, som vi bedja att här få utelemna,
emedan läsningen deraf endast väcker de
vidrigaste känslor. Den gamla nordiska forntiden,
denna tid af grymhet och laglöshet, då intet
annat än drottsvek och kyrkobrand beifrades såsom
brott, allt annat ondt fick utöfvas ostraffadt, utan
att ens brännmärkas af det allmänna föraktet,
och då de förolämpade måste på enskild väg
skaffa sig upprättelse, utan skydd af lagens arm,
och således öfverbjödo hvarandra i grymhet och
i sinnrikhet att uppfinna plågor, var en tid, från
hvilken man med fasa bortvänder tankarne, hur
storartad den i många fall eljest kan anses.

<b>Svensdotter, Hanna.</b> År 1864 lästes i
Öresundsposten att den ryktbara s. k.
Wrams-qvinnan, eller doktorinnan i Wram, Hanna
Svensdotter aflidit i Södra Wram, 66 år gammal.
Underrättelsen om detta dödsfall mottogs med
sorgliga känslor öfverallt, der denna i läkekonsten,
särdeles i fråga om benskador, så utmärkta
qvinna blifvit känd -- och hennes rykte sträckte sig
långt utom Skåne. Den aflidnas stora insigt och
erfarenhet vann ett än högre värde genom den
hjertliga godhet och den oegennytta, som
utmärkte hennes välsignelserika verksamhet.

<b>Svensdotter, Kadrin</b>, i Surdatomtom, herr Knut
Stenssons enkefru, gaf 1508 till Husaby kloster,
under erkebiskop Jakob Ulfssons och
riksföreståndaren Sten Stures besegling, sitt morgongåfvogods:
<i>Forssa, Forssbo qvarn, Gillberga</i> och <i>Bodatorp</i>.
<b>Svensson, Magdalena L.,</b> öfverfältläkaren 
Hillers frånskilda maka, har, utom gåfvor till enkor,
under d. 25 Dec. 1841 testamenterat, till en
stipendii-fond vid Lunds Akademi, köpeskillingen
af sitt hus i Lidköping, hvilket såldes för 7200
rdr bco. Penningarne utföllo 1846, och
fördelades räntan till 2 stipendier à 205 rdr bco
hvardera, hvaraf det ena tillfaller hennes slägtingar.
Hon dog i Jönköping 1842.

<b>Svinhufvud, Anna,</b> dotter af kyrkoherden i
Wika i Dalarne Daniel Danielsson S. Hon var
född d. 3 Okt. 1570 och blef 1597 gift med
kyrkoherden i Leksand Elaus Terserus, samt dog 1609.
För sitt med rätta förvärfvade stora anseende
har hon blifvit kallad <i>Stormor i Dalom</i>. På det
epitaphium, som finnes uppsatt i Leksands kyrka
öfver prosten i hela Dalarne Elaus Terserus,
läses om henne följande rim:

<tab>Hans hustru, Anna Daniels, from och gudelig,
<tab>För andra däjelig, mild och i sång ljuflig.

Prostens sednare fru, <i>Margaretha Sebroensis</i>, af
Bure-ätten, som sedan blef gift med prosten Uno
Troilius, lärer äfven varit ett ganska dygdigt och
gudfruktigt fruntimmer, och hafva åtskilliga
misstagit sig samt velat tillegna henne namnet:
Stormor i Dalom.

<b>Svärd, Lotta.</b> Den store finske skalden
Runeberg har i Fänrik Ståls Sägner med en
särskild sång förevigat denna soldatenka och
marketenterska. I denna enda qvinna på krigets
bana skänker skalden en värdig hyllningsgärd åt
den fosterländska qvinnan öfverhufvud, så mycket
mer, som han väljer representanten för könet ur
en samhällsklass, som eljest har svårt om
aktningsvärda idealer. Man klandrar Klingspor, att
han såg genom fingrarne med föga väl kända
fruntimmers intimare förbindelse med armén.
Hvad marketenterskan beträffar, vilja gamla 
krigare icke medgifva placeringen af en sådans tält
rätt nära till ett slagfält. -- Ett eget
sammanträffande torde få nämnas. Enligt uppgift af
väl underrättad person har för någon tid tillbaka
lefvat i Maaninga kapellförsamling af Kuopio
socken en flicka vid namn Lotta Svärd, mycket
hurtig och karlavulen till sitt väsende, hvilken också
skall spelat fiol med färdighet. Är måhända i
namnet och några egendomligheter i sagde
flickas personlighet något slags anledning till den
besjungna att söka? Det är fjerde sången i
ofvannämnde Sägner som handlar om Lotta Svärd.
Vi införa här den första och sista versen:

<tab>Ännu så händer det mången stund,
<tab>Då vid qvällens trefliga härd
<tab>Man träffar från kriget en gammal kund,
<tab>Att man talar om Lotta Svärd.
<tab>-- -- -- -- -- -- -- -- -- --
<tab>Ty en perla var hon på krigets stråt,
<tab>Och en äkta perla också,
<tab>Och något tålte hon skrattas åt,
<tab>Men mera hedras ändå.

<b>Söderberg, Inga Lotta.</b> Torparen Hans
Fredrik Sundgren och hans hustru, Inga Lotta
Söderberg, boende i Osmo socken i Södertörn, hafva
gjort sig bemärkta derigenom att de med sann
föräldraömhet uppfostrat och omhuldat ej
mindre än trenne från Stora Barnhuset i Stockholm
ifrån år 1833 tid efter annan uttagna barn, en
flicka och tvänne gossar, till dess fosterdottern
inträdde i äktenskap och den ene fostersonen
vid stadgad ålder begynte verksamhet å egen
hand; den yngste, ehuru redan 22 år gammal,
vistas fortfarande hos fosterföräldrarne. -- Stora
Barnhus-direktionen i Stockholm har ock haft
den tillfredsställelsen att med sin
belöningsmedalj i silfver, samt med 15 rdr silfverspecie, år
1864 kunna visa sin erkänsla för detta prof på
oegennyttig och outtröttlig fostervård.


<b>T.</b>

<b>Taglioni, Marie.</b> Detta namn är för alla
Stockholms invånare väl bekant, åtminstone
genom ryktet; ty kanske torde flertalet af dem,
som lefva då detta nedskrifves, varit alltför 
mycket barn vid början af 1840-talet, för att få
bevittna de triumfer, dem den verldskunniga
dansösen skördade i sitt fädernesland, sedan hon
i främmande länder skördat så oräkneligt många,
Marie Taglioni kallade verkligen -- och det med
allt skäl -- Sverige för sitt fädernesland; ty hon
var född här, och hennes första barndom hade
här förflutit. Hennes far hette Philippo Taglioni,
var italienare och tjenstgjorde här såsom
premierdansör vid Kongl. theatern; men modern var
svenska: hon var en dotter af den oförgätlige
sångaren Karsten. Marie var född d. 23 April
1809.

Då hon var sex år gammal skickade fadern
henne till Paris, att der uppfostras för scenen,
nemligen för balletten. Efter några år tog
Taglioni afsked från svenska theatern och for till
Frankrikes hufvudstad för att hemta sin dotter,
den han då förde med sig till Tyskland. Men
Marie debuterade icke förrän på theatern i Wien,
der hon, ehuru då endast tretton år gammal,
gjorde en så oerhörd lycka, att hon blef <i>åtta
gånger</i> inropad på scenen och hvarje gång
helsad med de mest enthusiastiska applåder. Detta
var d. 19 Juni 1822.

Från Wien begaf sig Taglioni till Stuttgart
med sin unga dotter, som äfven der skördade
allas bifall, samt hade dertill den lyckan att vinna
drottningens synnerliga bevågenhet. I München,
dit hon sedan begaf sig, mötte henne samma
hyllning.

Under sommaren 1827 uppträdde hon för
första gången på stora operan i Paris, först i
<i>Sicilianskan</i>, derefter i en mängd andra balletter,
och det bifall hon skördade var öfver all
beskrifning. Hon begaf sig sedan till Bordeaux,
London, Dublin, Liverpool, Manchester, Moskwa,
Petersburg m. fl. städer, öfverallt föregången af sitt
stora rykte och följd af den oerhörda framgång,
som aldrig svek henne.

Att steg för steg följa denna firade qvinna
på hennes väg till ära, utmärkelse och
odödlighet -- en odödlighet egen i sitt slag, men dock
icke mindre eftersträfvansvärd för en
Terpischores dotter, än för en Thalias, eller en Minervas
-- skulle vara lika omöjligt som tröttande; nog,
att alla tidningar täflade om att berömma detta
danskonstens under, hvars rykte sålunda
framträngde ända till hennes i norden belägna
fädernesland.

Och så fick hon då ändtligen 1841 det
lyckliga infallet att begifva sig till Sveriges 
hufvudstad, detta Stockholm, som hon vid sex års
ålder lemnade, af hvilket hon således bibehållit
endast ett dunkelt minne och hvilket under alla
dessa år, som hon varit borta derifrån, hade
betydligt förändrat sig. Man har sagt att hon fann
sig särdeles väl här, samt att återseendet af
några få slägtingar och vänner till hennes aflidna
föräldrar på det högsta gladde henne. Den stora
konstnärinnan beredde äfven Stockholm den
outsägliga fröjden, den med intet annat i den vägen
jemförliga konstnjutningen att få se henne på
den kungliga theaterns scen uppträda i åtskilliga
balletter, såsom balletten i <i>Robert af Normandie</i>,
balletten <i>le Lac des Fées, l'Elève de l'amour</i>, m. fl.

Och hurudan var väl sinnesstämningen
härstädes vid detta tillfälle? Vi måste på en sådan
fråga gifva det svaret, att den var -- nästan
<i>beklaglig</i>. Ty i stället att vittna om
Stockholmsboernas uppfattning af allt skönt, i hvad form
det än må framte sig, slog den öfver till det
löjliga, till en öfverdrift, hvartill det af naturen
tröga nordiska sinnet ej sällan gör sig skyldigt,
när det någon gång skall rätt upplifvas och
genomglödgas. -- Icke nog med att man på gator
och torg, särdeles utanför theaterhuset, trängdes
för att, om möjligt, uppfånga en skymt af den
frejdade dansösen, trängdes med raseri, till fara
för lif och lemmar, att man gaf henne
oräkneliga serenader, att hon på scenen bokstafligen
öfverhöljdes med ett regn af blommor, att man
applåderade, stormade, hurrade, skrek, tjöt --
<i>grät</i> när hon dansade -- allt detta hade dock
kunnat få passera utan alltför skarpa
anmärkningar, äfvensom det, att man i och för
erhållande af biljetter till de representationer, hvari
madame Taglioni uppträdde, kunde under tre,
fyra, fem timmar vänta på tillfället, eller genom
armstarka gardister ombesörja det åsyftade. --
Men, att man för biljetterna betalade allt hvad
som begärdes, att man kastade ut <i>summor</i> åt
sådana, som ockrade dermed, på det att man
till hvad pris som helst skulle komma på operan
med sin familj, och att de, som ej <i>kunde</i> få se
henne -- ty många voro dock de -- ansågo
sig mycket olyckliga, är hvad man icke kan
annat än beklaga. Härtill kom ock, att, då
Taglioni en gång skulle från operahuset fara hem
till sitt logis, en hop unga vildhjernor ur den 
fashionabla societén spände hästarne från hennes
vagn och i stället drogo den, egenhändigt drogo
den, med de hvita, under tjusningsparoxysmen
halft sönderklappade glacéhandskarne.

Det berättas, i anledning häraf, att ett af
stadens unga lejon en morgon skulle hafva
infunnit sig hos en bland de mest berömda läkarne,
klagande öfver att hans ena finger blifvit
skadadt. -- "Hvad fattas fingret?" frågade läkaren.
-- "Åh", svarade sprätten, "jag tror bestämdt
att jag försträckte det i går afton, då jag var
med om att draga Taglionis vagn." -- "I det
fallet", återtog den humoristiske doktorn, "får
jag be er gå till Veterinärinrättningen, ty jag
botar aldrig dragare."

Man bör äfven tillägga, att, i anledning af
den stora efterfrågan på biljetter,
theaterdirektionen så arrangerade, att tvänne
representationer gåfvos om dagen: den ena på förmiddagen,
den andra på aftonen -- en tilldragelse som
troligen ej förr inträffat.

Marie Taglioni var tvänne gånger gift; först
med en fransk grefve af gammal familj, med
hvilken hon hade en dotter; men hon nödgades
skilja sig ifrån honom, emedan grefvens spelsjuka
kostade henne alltför enorma summor. -- År
1842, straxt efter det hon för alltid lemnade
Sverige -- då hon redan var trettiotre år --
gifte hon sig åter, då med en rysk furste,
endast tjugofem år gammal, men, såsom det
påstås, omätligt rik. -- Slutligen, efter ännu
många år af triumfer, köpte hon sig en herrlig
villa i Comosjön, och drog sig helt och hållet
ifrån både scenen och verlden, för att i lugn
tillbringa sina återstående dagar i denna tjusande
fristad.

År 1866 läste man i utländska tidningar:
"Den 14 April hade den firade solodansösen
Marie Taglioni sin afskedsrecett i Berlin.
Orsaken, hvarför den berömda konstnären lemnar
scenen, är den, att hon i dessa dagar kommer
att ingå äktenskap med en furst Windisch-Grätz."
Antingen är uppgiften falsk, eller har denna Marie
T. varit en anförvandt till den föregående
utmärkta svenska dansösen.

<b>Tarras, Augusta Sofia,</b> dotter af
grosshandlaren T. i Götheborg, blef 1832 gift med
kammarherren Arvid Virgin. Hon berömmes såsom en
ganska skicklig målarinna, hvilken derjemte
utfört flera lyckade lithografier.

<b>Taube, Beata Charlotta,</b> dotter af riksrådet
Wilhelm Ludv. T., föddes 1723 och dog 1780.
Troligen hade hon fått dö lika obemärkt som
hon lefvat, om ej en försummelse vid hennes
begrafning inträffat, hvarom berättas följande:
Öfverste-marskalken Fredrik Ribbing, som var
mycket konfus och oredig, hade fått i uppdrag att
besörja om kammarfröken Beata Charlotta T:s
begrafning. Konungen for till grefve Ekeblad,
för att från hans fönster åse begrafningen.
Ribbing hade glömt anmoda personer som skulle
bära prestafverna, hvarför enkedrottningen
nödgades dertill taga tvänne på vakt varande unga
officerare, korporalen vid drabanterna, grefve
Ch. Em. Lewenhaupt och kaptenen vid gardet,
grefve Otto Cronstedt, som i hast påklädde sig
svarta kläder. "Aldrig", skrifver Ehrensvärd, "har
någon ärbar fröken med så litet ärbara
prestafver blifvit ledsagad till grafven. Alla små
mamseller, som nyfikenheten fört att se processionen,
voro af dem kända; de glömde sin värdighet och
helsade, som hade de varit marskalkar för en
brudskara." -- Då konungen, lika nyfiken, stod
i ett fönster hos en undersåte och såg på, blef
af det hela en tidsbild!

<b>Taube, Catharina Charlotta,</b> en grefvinna, som
utom skönhet egde många förträffliga
egenskaper. Hon är isynnerhet namnkunnig för sin
välgörenhet och omsorg för det lägre folket. Hon
var född d. 5 April 1723, dotter af riksrådet
Edvard Diedrik T. och blef 1744 utnämnd till
hoffröken hos drottning Lovisa Ulrika. År 1748
blef hon gift med generalen Fredrik Pontus De
la Gardie. Under en resa till Dalarne, 1758,
blef hon vittne till den tortyr några dalqvinnor
måste utstå, hvilka af illasinnade menniskor
blifvit angifna för trolldom. En oförnuftig yngling,
som kom att sitta domare, lät dem undergå
olagliga och pinsamma förhör, till dess grefvinnan
De la Gardie åtog sig deras försvar. De blefvo
frikända, fingo upprättelse och skadestånd för
sitt lidande, men domaren måste frälsa sig
genom flykt. Öfver denna ädelsinnade handling lät
ridderskapet och adeln slå en medalj, på hvars
ena sida man ser hennes bröstbild, krönt med
en lagerkrans och med omskrift: <i>Catharina
Charlotta Taube, comitissa De la Gardie</i>, och på den
andra sidan en grönskande stubbe, som är
Taubeska vapnet, med öfverskrift: <i>Fulcrum infelicibus</i>
(de olyckliges stöd), samt nederst: <i>Ob XII ab
injuria servatos cives Ordo R. Equ. 1761</i> (af
ridderskapet och adeln för tolf från orättrådighet
frälsade medborgare).

Hon förmådde några bönder att öfverlemna
sina barn åt henne för att ympas och bidrog
mycket att utbreda koppympningen. Nämnda
barn lära varit de första bland allmogen, som
här i Sverige blifvit ympade. Erinras att denna
ympning skedde med vanliga smittkoppor, emedan
vaccinkoppor den tiden ännu voro okända. --
Grefvinnan dog år 1763.

<b>Taube, Hedvig Ulrika,</b> dotter af riksrådet
Edvard Fredrik T., född d. 30 Oktober 1714,
har vunnit en egen märkvärdighet. Begåfvad
med utmärkt skönhet, vett och förstånd, intog
hon snart, då hon på sitt sextonde år anställdes
vid hofvet, genom sina lysande behag den
lättsinnige, ehuru redan temligen åldrige konung
Fredriks hjerta. Konungen, på det högsta
intagen af begäret att ega denna utomordentliga
skönhet, gjorde mångfaldiga försök till hennes
vinnande; men mot hennes ära och samvete var
länge ingenting att uträtta, till dess en andlig man
fanns, som hade nog rymligt samvete att
öfvertala henne, det månggifte ingenstädes i Guds lag
vore förbjudet, utan allenast en kyrkans ordning,
hvarifrån öfverheten egde makt att dispensera.
Hon samtyckte då omsider, efter stora utlofvade
förmåner, att låta viga sig till venster med
konungen, och hennes öfvertalare, biskop Kalsenius,
verkställde i hemlighet den olagliga vigseln. Man
antager att fröken Taube först blef framskjuten
af det Gyllenborgska partiet, för att väcka split
emellan konungen och drottningen; men partiet
bedrog sig dock på henne, ty hon förblef alltid
tillgifven det Hornska partiet, och kunde till och
med efter Gyllenborgarnes seger, 1739, endast
förmås till neutralitet. År 1734, när fröken Taube
för andra gången förmärkte sig vara hafvande,
begärde hon tjenstledighet från hofvet och bodde
uti ett enskildt hus nära kungshuset, der
konungen dagligen besökte henne. Gyllenborgska
partiet började då göra insinuationer hos
drottningen om konungens umgänge med fröken Taube;
och då detta ej vann gehör, började man
arbeta på att ständerna skulle beifra saken. --
Adeln begynte anfallet. Redan vid riksdagens
början 1738 hade Sten Coyet ett skarpt
memorial färdigt, hvaruti yrkades att tjenstepigan
Hagar med sin son borde utdrifvas. Detta väckte
ett långvarigt buller ibland adeln; men slutet blef,
att saken skulle läggas alldeles neder, såsom
den ej varit nämnd. Först d. 30 Mars 1739
började presterna röra på sig. Då uppläste prosten
Fryxell ett memorial för stora
sekreta-deputationens ledamöter af presteståndet, hvari han
omtalade en stor förargelse i riket, uppkommen
deraf att ett högförnämt fruntimmer vid hofvet år
från år födde barn, utan att man kände hvilken
dess man vore, hvarför han föreslog att härom
förhöra öfverhofpredikanten. Då konungen väl
slutligen medgaf sig vara fader till fröken Taubes
barn, men alldeles förnekade den hemliga
vigseln, afstannade för denna gång hela frågan.
Vid 1740 års riksdag, då mumlandet i landet
mycket tilltagit öfver konungens otillbörliga
förening med fröken Taube, utverkades ändtligen
den ändring, att hon med sina barn skulle lemna
riket och nedsätta sig i Holstein, på de präktiga
gods konungen nyss förut låtit der för hennes
räkning inköpa; men hon aflägsnade sig icke
längre än till Nyköping, och återkom efter
riksdagens slut. Då utnämndes hennes båda söner
till svenska grefvar, under namnet Hessenstein,
sedan hon sjelf kort förut af kurfursten i
Sachsen, som under thronledigheten förestod 
riksvikariatet i Tyskland, blifvit förklarad för tysk
riksgrefvinna. Presteståndet började dock åter samka
sorl, och understöddes denna gång af
drottningen. En deputation af prester yrkade hos
fröken Taube sjelf, att hon skulle aflägsna sig; men
hon svarade, att ständerna kunde hafva
angelägnare ärenden för sig, än att befatta sig med
henne, som icke blandade sig i några statssaker.
Ännu helt ung, afled hon d. 11 Febr. 1744. Hon
hade 4 barn: en dotter, född 1733 och död
samma år; en annan dotter, <i>Hedvig Amalia</i>, född 1744
och död 1752; sonen <i>Carl Edvard v. Hessenstein</i>,
romersk riksgrefve och svensk grefve, blef
general-löjtnant och dog ogift i Paris d. 2 April 1769;
andra sonen, <i>Fredrik Wilhelm v. Hessenstein</i>, född
d. 10 Mars 1735 och död ogift d. 27 Juli 1808,
var den mest märkvärdige, och blef fältmarskalk,
riksråd och generalguvernör i Pommern, romersk
och svensk furste, med titeln durchlaucht.

<b>Tawaststjerna, Elisabeth Sofia,</b> född 1695 och
död 1742, var dotter af häradshöfdingen i
Österbottens norra kontrakt Jakob Pontus T., som
blef vådligen ihjälskjuten 1716. Elisabeth var
då 21 år och hade redan varit enka efter sin
första man, kaptenlöjtnanten Fabian Johan
Schmiedefelt, samt 1715 blifvit omgift med majoren
Johan Henrik Fieandt, som 1741 blef dödskjuten i
slaget vid Willmanstrand, sedan han förut
bevistat tjugo fältslag; han var flera gånger fången
af ryssarne och hade derunder utstått många
vedervärdigheter, men alltid befriat sig sjelf, en
gång, 1718, ifrån Casim, 93 werst på andra
sidan Moskwa, med sin hustru och ett spädt barn
gående till fots genom skogar och moras. Med
sin man hade hon 10 barn, deraf två födda i
Siberien; det äldsta dog i Moskwa, 1 år
gammalt. Barnen blefvo för faderns förtjenster
adlade till von Fieandt.

<b>Tengberg, Jane,</b> enkefru, född <i>Millner</i>, skotsk
till nationen. Den qvinliga uppfostran är onekligen
långt vigtigare än männernes; icke så till
förstående, som icke båda skulle vara lika vigtiga då målet
blifvit uppnådt, men det mest genomgripande
medlet för mannens uppfostran är att qvinnan blir
danad så, att <i>hon</i>, som sedermera har största
inflytandet på generationen, har egenskaper hvarigenom
hon kan uppfostra dem som komma att uppväxa
under hennes ledning. Det är nemligen vår
bestämda åsigt att våra barndomsintryck -- dem vi
allmännast emottaga från mödrarna -- <i>äro
bestämmande för hela lifvet</i>. Väl kunna sedermera
otaliga inflytelser till ondt och godt modifiera våra
åsigter och böjelser, men den första rigtningen
blir i allmänhet qvar, likasom en grodd, en ung
utskjutande qvist får sin rigtning rakt eller
krokigt, och fortsätter sedermera för alltid i
ungefärligen likartad rigtning. Nu kommer det an
på huruvida man icke, vid tillämpningen af den
starka förbättringslust som nuförtiden uttalar sig
inom samfundslifvet, förblandar de båda högst
olika serierrie, uppfostran och undervisning. Vi
hafva, i våra dagar, haft ett särdeles bedröfligt
exempel på huru en menniska, begåfvad med
snille, och sjelf understödd af stora förvärfvade
insigter, dock framstod såsom en fullkomligt
satanisk individualitet. Det var den till utlandet
förrymde genialiske författaren A. som gaf oss
denna ohyggligt varnande lexa.

Allt detta gäller om båda könens <i>uppfostran</i>
alldeles lika. Uppfostran kommer, vid
undervisning inom adiafora, endast tillfälligtvis och
tunnsådd. Upptager då undervisningen <i>all</i> tid, all
uppmärksamhet, och öfverspännes den genom att
uppkalla täflan och ambition, fästad vid alla
dessa föremål som icke ega beröring med det
moraliska, så kan det förhållandet uppkomma,
att man tilldanar menniskor med talanger, men
utan sinne för det högsta i menniskan, d. v. s.
med andra ord <i>odågor</i> (såsom Gustaf I brukade
yttra sig om menniskor som förgäfves "fått många
pund af vår Herre").

När vi nu sagt allt detta föregående har
dermed ingalunda varit meningen att kasta skugga
på det varma nitet för en allmännare
skolundervisning, ännu mindre på en så utmärkt
personlighet som fru Tengberg, hvars höga värde
allmänt erkännes. Vi hafva allenast vid den
vigtiga frågan velat inlägga vårt allvarsamma ord
till väckelse för dem som begå det ofvan anförda
felet att anse undervisningen vara det samma
som uppfostran, eller att kunna ersätta den
sednare. -- Undervisningen flerdubblar,
mångdubblar menniskans krafter och omfånget af hennes
verksamhet, <i>men denna verksamhet blir icke
skapande, icke i öfverensstämmelse med verldssjälen,
utan att den beledsagas af uppfostran</i>,
menniskosinnets rigtning till det eviga -- en
handlingarnes ledning till det goda.

Beundrad för den framgång, med hvilken fru
Tengberg, i Upsala, förestått en sin enskilda
pensions-anstalt, har hon 1863 blifvit vald till
föreståndarinna för en <i>"Normal-Skola"</i> samt ett
<i>"Lärarinne-Seminarium"</i> i Stockholm, till hvilket den
första är liksom ett vehikel. Stora löften innefattas
i de "Lärokurser", m. m., som äro utgifna för att
inför allmänheten sprida begreppet om
läro-anstaltens förträfflighet. Vi hoppas att denna
institution icke måtte stadna vid mångläseri, utan
tvärtom blifva ett mönster för <i>qvinlig uppfostran</i>.
Endast några få år har denna institution hittills
räknat. Man bör tillönska den en evig fortvaro
-- om den befinnes motsvara det högsta ändamål.
<b>Tengström, Fredrika,</b> är den store finske
skalden Runebergs maka; de förlofvades i Åbo 1827,
kort efter sedan han tagit sin magistergrad i
nämnde stad. Denna qvinna var som skapt för
den man, hvars kärlek hon vann och besvarade.
Riktbegåfvad författarinna och tillika känslofull
qvinna, skall hon hos alla, som haft lyckan att
se henne i hemmets krets, qvarlemna en dyrbar
hågkomst. Framförallt genomtränges hon af den
vackraste och naturligaste kärlek till den
frejdade skalden och af stolthet öfver att vara hans
stöd och glädje och föremål för hans lifliga
kärlek, icke minst nu, sedan lockarne hunnit gråna
och pannan fåras. -- Sjelf har hon uppträdt
såsom författarinna med <i>"Fru Catharina Boye
och hennes döttrar"</i> (1861), <i>"Sigrid Liljeholm"</i>
(1863), m. fl.

<b>Teppati, Sara Charlotta,</b> dotter af assessoren
i Åbo hofrätt Teppati. Då ryssarne belägrade
Narva, der hennes föräldrar då bodde, dödades
hennes amma, som bar henne på sina armar, af
en inkastad bomb. Hon fick sedan med sina
föräldrar utstå många och smärtsamma lidanden
och äfventyr under en svår, 20-årig fångenskap
i Astracan, Casan och Siberien. Blef först gift
med en löjtnant Horn, sedermera med biskopen
i Åbo Jon Fahlenius. Hon har utmärkt sig
genom gudsfruktan och ömhet mot de fattige, och
dog i Åbo d. 9 Maj 1771, sextiosju år gammal.

<b>Terserus, Margaretha,</b> dotter af lektorn
Jakob Terserus i Westerås och först gift med
kyrkoherden Jakob Browallius i Näs, och sedermera
med borgmästaren Johan Hollenius i Fahlun.
När hon trädde i sitt sednare gifte, d. 25 Aug.
1703, gaf hon 20,000 daler kpmt till tvänne
stipendier för studerande af Westmanlands nation
i Upsala, hvarom hon ytterligare gaf förordnande
d. 11 Aug. 1707.

<b>Tersmeden, Maria Elisabeth,</b> dotter af
assessoren Jakob T., född 1744, död 1808. Hon
donerade 1807 ett kapital af 15,000 rdr rmt, hvaraf
räntan skulle användas till 2 pensioner åt adliga
fruntimmer.

<b>Tham, Christina Gustafva,</b> dotter af
direktören vid Ostindiska kompaniet Gustaf T., föddes
1776 och dog ogift 1847 på Ålby i Upland. I
Wendels socken i erkestiftet har hon stiftat en
folkskola, der prester, enligt Kongl. Maj:ts 
beslut d. 20 Januari 1854, antagas till lärare. Huru
stor donationen är kunna vi ej upplysa.

<b>Thegerström, Hilda.</b> Svensk pianospelerska:
var först elev af Franz Berwald; erhöll af
allmänna medel understöd för utländska resor; tog
i utlandet undervisning af Liszt; uppträdde 1859
i Weimar med mycket bifall; återkom samma år
till Sverige och gaf konsert i Stockholm; är för
närvarande som musiklärarinna bosatt i
Götheborg. Har utgifvit <i>"Elementarfingeröfningar för
piano jemte scalorna uti rhytmisk taktindelning"</i>;
komponeradt <i>"Souvenirs Svedois"</i> (op. 1);
<i>"Nocturne och Rondoletto"</i> (op. 2).

<b>Thegner, Anna Catharina,</b> dotter af
landshöfdingen Olof T., föddes 1646 och blef 1675 gift
med det namnkunniga kongl. rådet Jakob
Gyllenborg, samt dog 1726 på Wennegarns
kungsgård. Hon är stammoder för Gyllenborgska
ätten och blef moder åt tretton barn. Om henne
har Crusenstolpe, i "Huset Tessin", 1:a delen,
16:e kapitlet, en romantisk skildring, som här ej
är lämplig att införa; äfven finnes i tidningen
"Svenska Arbetaren" en romantiserad skildring
om henne, med vackra illustrationer.

<b>Theresia Amalia Carolina Josefina Antoinetta.</b>
Svensk prinsessa, emedan förmäld här. Född i
utlandet såsom prinsessa af Sachsen-Altenburg,
dotter af furst Edvard af Sachsen-Altenburg, född
d. 21 December 1836. Hennes moder var
prinsessan Amalia af Hohenzollern-Siegmaringen. På
mödernet beslägtad med preussiska
konungahuset, har hon, såsom genealogerne framletat, en
svensk extraction, såsom i rät linea härstammande
från Magnus Ladulås, såsom kan synas af
nedanstående stamtafla:

<b>Magnus Ladulås,</b> konung i Sverige, d. 1290.
_________________________________________________
Erik, hertig af Södermanland, d. 1318.
___________________________________________________________
Magnus II Smek, d. 1374.      Euphemia, gift med Albrecht I
                              af Mecklenburg.
___________________________________________________________
Magnus I, hertig af Mecklenburg,   Albrecht II, konung i 
        d. 1385.                   Sverige, d. 1412.
________________________________________
Johan I, hertig af Mecklenburg, d. 1422.
_________________________________________
Johan II, hertig af Mecklenburg, d. 1443.
__________________________________________
Henrik II, hertig af Mecklenburg, d. 1477.
__________________________________________
Magnus II, hertig af Mecklenburg, d. 1503.
Albrecht VI, hertig af Mecklenburg (den förres son), d. 1547.
_______________________________________________
Johan Albrecht, hertig af Mecklenburg, d. 1575.
__________________________________________
Johan III, hertig af Mecklenburg, d. 1592.
________________________________________________
Adolf Fredrik I, hertig af Mecklenburg, d. 1658.
__________________________________________________________
Adolf Fredrik II, hertig af Mecklenburg-Strelitz, d. 1708.
_____________________________
Carl Ludvig Fredrik, d. 1761.
__________________________________________________________
Adolf Fredrik IV, hertig af Mecklenburg-Strelitz, d. 1794.
________________________________________________________________________
Charlotta, gift med Fredrik, hertig af Sachsen-Hildburgshausen, d. 1818.
____________________________
Theresia.            Edvard.
_________________________________________________________________
<b>Theresia Amalia Carolina Josefina Antoinetta,</b> prinsessa af
Sachsen-Altenburg, född d. 21 Dec. 1836.

Fullt svensk blef hon den 16 April 1864, då
hon i Altenburg vigdes med svenske arfprinsen
Nicolaus August, hertig af Dalarne, med hvilken
hon redan förut stod i aflägse slägtskap på det
sättet, att hennes faster, Theresia, var gift med
prinsens mormors broder, konung Ludvig af
Bayern, som dog 1810.

<b>Thersner, Thora.</b> I bredd med våra
författarinnor, men på en annan väg producerande,
utmärker sig demoiselle Thersner. Ett allmänt
kändt och värderadt arbete, "Svecia Antiqva et
Hodierna", utgafs i förra århundradet af grefve
Dahlberg, ett dyrbart arbete, som näppeligen i
vår tid skulle kunna utgifvas i koppartryck, ehuru
det blifvit fortsatt lithografiskt. Det var, redan
i början af innevarande århundrade, i det
afseendet föråldradt, att efter lång mellankommen
tid de teckningar, arbetet gifvit, icke mera
svarade mot det nuvarande utseendet, äfvensom en
mängd andra märkvärdiga ställen funnos, de der
icke i Dahlbergs arbete voro intagna. Konung
Carl XIII ansåg att ett nytt arbete, i planen likt
det gamla, borde utgifvas, och uppmanade
dertill kaptenen (sedermera öfverstelöjtnanten) Ulrik
Thersner, som inom geniekorpsen gjort sig känd
såsom tecknare. Man anser sig icke behöfva
förbigå det denne man väl också gjort sig för
öfrigt utmärkt. Såsom kommenderad att vid
ingenjörsarbetena biträda general Boje under
belägringen för den holsteinska fästningen
Glückstadt visade han hvad man genom beslutsamhet,
energi och insigter kan åstadkomma, så att, när
fästningen slutligen kapitulerade, befälhafvande
generalen, i sin rapport derom, uppgaf kaptenen
Thersner såsom den der förutan hvilkens
åtgöranden fästningen icke skulle blifvit tagen, eller
åtminstone icke så snart. -- Efter freden
företog kaptenen utgifvandet af den omnämnda
fortsättningen af det Dahlbergska verket, dervid
biträdd af majoren (sedermera generalen) Akrell,
som jemte sin skicklighet att karakteristiskt
teckna träd med framgång öfvade den så kallade
Aqyatinta-gravyren. Så utkommo en mängd
häften af <i>"Sverige framstäldt i teckningar"</i>. Men
utgifvaren dog år 1828, och en fortsättning af detta
intressanta verk besörjdes derefter af majoren
(sedermera öfverintendenten) Anckarsvärd, för
sterbhusets räkning. Det var å denne utgifvares
sida ett drag af deltagande. Vilkoren dervid äro
obekanta. Emellertid erfor bemälde
öfverintendent ledsamheten af en långvarig ögonsvaghet,
så att han måste spara detta ömtåliga sinne.
Likväl var arbetets utgifvande ett vilkor för
Thersnerska familjens utkomst. Då föreslog
öfverintendenten att den unga dottern i huset skulle
fortsätta utgifvandet. Hon hade utmärkt sig i
figurteckning, men icke försökt sig i teckning af
landskap. Det första försöket på papper
lyckades utöfver all förväntan, och beslutet blef att
hon dädanefter skulle sjelf besörja utgifvandet,
dock i början under tillsyn af öfverintendenten,
som med fortsatt välvilja öfversåg och lade hand
vid jemkningar å ritningarne på sten (ty nu var
lithografien den konstgren som användes).

Kaptenen Thersner hade haft utgifvandet
ifrån år 1816 till 1828, derefter vidtog
öfverintendentens arbete, som fortsattes till år 1843
samt med hans tillsyn till 1845. Från denna tid
har demois. Thersner intill närvarande tid (1866)
<i>ensam</i> fortsatt utgifvandet, rest till egendomar,
utvalt vuer och gjort teckningarne.

Detta stora arbete, som är en prydnad och
i mer än ett afseende en heder för Sverige, har
hittills utkommit i 87 häften, af hvilka likväl flera
äro utgångna, så att i närvarande stund
kompletteringen icke kan ske med mer än 68 häften.
Man måste ifrigt önska att artistens helsa och
lifstid måtte länge ännu tillåta henne att
fortsätta detta för vårt land så hedrande arbete,
äfvensom man kunde önska att ständerna, eller
blifvande riksdagsmän, ville med mera 
frikostighet omfatta ett arbete, som så svagt ersätter sin
flitiga utgifvares möda.

<b>Thora Borgarhjort,</b> konung Herröds dotter i
Östergöthland, är ett af den svenska fornsagans
mest beryktade föremål. Konung Herröd, som
ansågs härstamma från sjelfva Odin, var mycket
namnkunnig för sin tapperhet, och hans dotter,
Thora, sades allmänt vara den skönaste och
förståndigaste jungfru i hela Norden. Hon fick
tillnamnet "Borgarhjort", emedan hon satt i ett
loft, omstängdt med en skidgård, liksom en borg,
och derför, att hon i skönhet så öfverträffade
andra qvinnor, som hjorten alla andra djur. --
Hennes fader hade, enligt sagan, fått en liten
och mycket fager lindorm i ett trollägg från
Bjarmaland, och denna skänkte han åt sin
dotter. Ormen låg i början uti en liten ask; men
snart begynte han växa så, att han ej mera fick
rum i asken. Slutligen växte han så mycket, att
han ej rymdes i kammaren, utan låg
rundtomkring skidgården och var så stor, att hufvud och
stjert nådde tillsammans. Han blef tillika så
argsint, att ingen tordes gå in till jungfrun, mera
än den som gaf ormen mat, och förtärde han en
hel oxe i målet. Konung Herröd tyckte sig hafva
mycken mehn af allt detta, och gjorde slutligen
det löfte, att han skulle gifva sin dotter med en
stor hemgift åt den man, eho det vore, som kunde
dräpa ormen. Detta löfte spordes vida omkring,
men så stor var allas fruktan för ormen, att
ingen vågade försöka vinna den höga lönen.
Konung Sigurd Rings son, den femtonårige Ragnar,
var vid samma tid en fullväxt yngling, som for
omkring med godt manskap på sina härskepp
och ansågs redan vara en makalös kämpe. Han
hörde äfven konung Herröds löfte omtalas, men
låtsade som han ej gåfve någon akt derpå.
Emellertid lät han göra sig en underlig klädnad af
ludna skinn; denna lät han koka i beck, sedan
draga i sanden och slutligen torka. Sommaren
derpå styrde han med sina skepp till
Östergöthland och lade dem der in i en vik. Tidigt i
gryningen en morgon påtog Ragnar sin beckade
skinnklädnad och gick ensam upp på landet,
begifvande sig till Thoras jungfrubur. Han såg då
hvar ormen låg, stötte till honom med sitt spjut,
och innan ormen hann försvara sig, gaf Ragnar
honom den andra stöten med sådan kraft, att
spjutet gick tvärt igenom ormen, hvilken ryckte
till så hårdt, att spjutskaftet brast af. Ormen
sprutade väl etter öfver Ragnar och ville bita
honom, men den hårda skinnklädnaden hindrade
detta. Ormen hade emellertid fått sitt banesår;
men gjorde i sin dödskamp ett så stort gny, att
hela jungfruburen darrade deraf. Då vaknade
qvinnorna i loftet, och Thora tittade ut genom
vindögat på väggen, för att efterse hvad det vore.
Hon såg då derutanför en storväxt man; men
som det ännu var helt skumt, kunde hon icke
klart skönja hans anletsdrag. Hon frågade
derför, hvem det vore och hvad han ville, hvartill
Ragnar svarade med följande qväde:

<tab>För väna qvinnan och visa
<tab>Ville jag lifvet våga.
<tab>Fjällfisken fick dödssår
<tab>Af femtonårig yngling.

Derpå gick han bort och tog med sig det
afbrutna skaftet, medan sjelfva spjutet satt qvar i
såret på ormen. Thora undrade, om det varit en
menniska eller ett troll, helst hans växt var så
jättelik. Om morgonen blef allt detta berättadt
för konung Herröd, som genast lät utlysa ett
allmänt ting, på hvilket Ragnar infann sig, sade
sig vara ormens baneman, och styrkte detta
genom uppvisandet af det afbrutna spjutskaftet.
Han begärde äfven den sköna Thora till sin
drottning, hvilket genast blef honom beviljadt, hvarpå
deras bröllop firades med ett ståtligt gästabud.
Thora Borgarhjort födde sedan med Ragnar, som
af detta äfventyr fick namnet Lodbrok (de ludna
byxorna), tvänne söner, <i>Erik</i> och <i>Agnar;</i> men
hon dog snart och sörjdes högeligen af sin man,
som alltid innerligt älskat henne.

<b>Thorborg</b> hette en forntida konungadotter
här i Sverige, om hvilken sagan har mycket att
förmäla. Hennes fader skall hafva hetat Erik.
Somliga antaga, att han varit en underkonung i
Yngvar Harras tid, andra se i honom den
Upsalakonung Erik, Agne Skeppsbos son, hvilken var
samkonung med sin broder Alrik. Thorborg var
sin faders enda barn och prisas mycket, icke
allenast för sin skönhet och vishet, utan ock för
den stora käckhet och hurtighet hon alltid
visade i sitt uppförande. Att rida ystra hästar,
att fäkta med svärd och sköld, samt flera dylika
idrotter, utgjorde hennes förnämsta nöje. 
Hennes fader fann väl föga behag uti detta hennes
karlaktiga väsende, och bad henne ofta sitta
stilla i jungfrukammaren, såsom andra
konungadöttrar plägade; men hon sade sig väl behöfva
en dylik öfning, ty då hon skulle ärfva riket
efter sin fader, kom den till godo, då hon borde
försvara detsamma mot främmande våldsmän.
Slutligen bad hon sin fader, att han ville lemna
henne något land att styra, på det hon, medan
fadern ännu lefde, måtte få vänja sig vid att
råda för land och folk. Konung Erik skall då
hafva gifvit henne kungsgården Ulleråker med
trakten deromkring, der hon genast tog sitt hof,
klädde sig i karlkläder och ville icke anses för
qvinna, utan befallde sitt folk att kalla henne
kung <i>Thorborg</i>. Flere friare, som tid efter
annan anmälde sig, blefvo hånfullt afvisade af den
stolta konungadottern. Slutligen kom den käcke
Rolf Götreksson från Westergöthland. Äfven han
fick afslag och blef med tolf sina följeslagare
fördrifven. Då samlade han följande sommaren en
hop utvaldt krigsfolk och for dermed på sex goda
skepp upp till Ulleråker, der han förelade
Thorborg det vilkor, att antingen genast jaka till hans
frieri, eller ock skulle han intaga stället och
nedhugga hvarenda man, som der fanns. "Förr skall
du blifva en getaherde i Westergöthland, än du
får någon makt öfver oss", svarade honom den
oförskräckta från borgmuren, der hon stod, vände
sig om och ville ej höra mera. Rolf med sina
män sökte då storma borgen; men rönte ett
kraftigt motstånd. De belägrade hällde sjudande
vatten och beck öfver dem, kastade stenar och
stockar på deras hufvuden och gjorde stor skada
ibland dem. När det så hade lidit fjorton
dagar framåt, började götherna knota och ville
draga derifrån. Slutligen lät Rolf bygga starka
stormtak, hvarunder hans folk trängde ända till
borgmuren, hvilken de lyckades att efter mycket
besvär genombryta. När götherna sålunda
kommit in i borgen, funno de ingen menniska
derstädes; men väl många bord med mat och
dryckesvaror. Rolf förbjöd strängeligen sitt folk att
röra något häraf, och sade, att de först skulle
eftersöka hvar Thorborg hade dolt sig. Då de
nu letade i alla rum, funno de slutligen en
lönngång under jorden, uti hvilken de gingo ned,
först konung Rolf och efter honom alla hans
män. Sedan de gått gången i ända, kommo de
upp i en skog och funno der Thorborg med hela
hennes här. Det blef då ett skarpt fäktande
dem emellan. Thorborg stred som den raskaste
kämpe, och hennes folk värjde sig äfven
manneligen; men intet förmådde motstå konung Rolf
och hans kämpar. Rolf ropade slutligen på sin
broder Kettil och bad honom taga Thorborg till
fånga; men likväl icke såra henne, emedan det
vore skamligt att bära vapen på qvinnor.
Kettil kom ock så nära intill henne, att han kunde
gifva henne ett slag med flatsidan af svärdet,
hvarvid han yttrade några föraktliga ord; men i
detsamma gaf Thorborg honom med sin
stridsyxa ett så hårdt slag vid örat, att Kettil dervid
vände benen i vädret, och ropade hon åt honom:
"Så tukta vi våra hundar, när de skälla för hårdt."
Kettil sprang hastigt upp på fötterna igen och
ville hämnas; men då kom Rolf dit, grep
Thorborg öfver armarne, och måste hon så gifva sig
i hans våld. Rolf fordrade endast att hon skulle
taga sin fader till domare i denna sak. Hon for
derför med Rolf till Upsala, och nedlade sina
vapen för fadern, som högeligen fröjdade sig åt
denna förändring. Kort derefter blef hennes
bröllop med segervinnaren drucket, och sedan lefde
konung Rolf och drottning Thorborg länge
lyckligen tillsammans.

<b>Thordadotter, Ingeborg,</b> gaf 1370, samfäldt med
sin svägerska, Christina Håkansdotter, under
biskop Nilses i Linköping sigill, Löfstaäng till
Skenninge kloster. År 1377 gaf samma fru Ingeborg
Skonaberg i Normlösa socken till samma kloster.

<b>Thorgerde.</b> De gamla sagorna förtälja ofta
att döttrarne kunde "rista sånger i staf". Så
berättas det, att Eigil Skalagrimsson, af sorg
öfver Bodvars död, beslutit att ända sitt lif; då
bad hans dotter Thorgerde att få i döden följa
honom, men bad honom först qväda en grafsång
öfver Bodvar, som hon kunde rista på staf.
-- I Gretters saga säger Halmund till sin dotter:
"Du skall höra nu, medan jag förtäljer mina
bedrifter och qväder derom en sång. Denna skall
du rista på en staf." Så fortplantades medelst
föräldraundervisningen denna konst genom flera
århundraden.

<b>Thorleifsdotter, Groa,</b> skänkte 1341 en del af
gården Skällebred i Griemeröds socken och en
andel i gården Backa i Risteröds socken till
Dragsmarks kloster, emot det att hon efter sin
död skulle få lägerstad i Mariakyrkan och att
högtidliga själamessor årligen skulle hållas öfver
henne, hvarvid tvänne vaxljus borde brinna
öfver hennes graf och 10 fattiga på konventets
bekostnad, henne till ära och själabot, bespisas.
Gåfvobrefvet finnes tryckt på flera ställen, sist i
Bohusläns beskrifning af Holmberg, 3:e delen,
pag. 262.

<b>Thorson, Anna Maria,</b> dotter af borgmästaren
i Götheborg T., föddes 1734 och blef 1752 gift
med grosshandlaren i Stockholm Johan von
Balthasar, hvilken efter sin styffader antog äfven
namnet Knigge. Den egendom, hon såsom enka
och till döddagar bebodde, var den sista till
höger på Drottninggatan, innan man kommer till
Observatoriibacken, huset med de båda flyglarne
och den med jernstaket förstängda gården, så
olikt alla andra hus och så klosterlikt till
utseendet. Det är bygdt efter utländskt mönster, i
det att kök och förstugor ligga åt gatan, men
de flesta och bästa boningsrummen hafva
utsigten åt en stor trädgård.

Fru Knigge omtalades under sin lifstid
såsom mycket god och välgörande. Utom de
almosor och den hjelp hon gaf åt en mängd
behöfvande, tog hon till sig och uppfostrade i sitt
hus flera fattiga flickor, en à två i sender, dem
hon sedan hederligt bortgifte och rikt begåfvade.
Dessutom uppgjorde hon, före sin död, d. 7 Juni
1822, ett testamente till flera
välgörenhetsinrättningars förmån, samt stiftade en pension för
fattiga fruntimmer. Man påstår, att de af henne
sålunda borttestamenterade penningarne skulle
uppgått till den ansenliga summan af 73,000 rdr
rmt. Hennes man hade dessutom förut gifvit
42,000 rdr till välgörenhetsinrättningar, så att
hela den så kallade Kniggeska testamentsfonden
utgjorde 115,000 rdr rmt. Och ändå var der
mycket öfver, hvaraf hennes fosterdöttrar erhöllo
mer eller mindre, alltefter som de stått i gunst
hos henne. -- Sjelf lärer hon aldrig haft några
barn, och ingen bröstarfvinge anmälde sig till
arf, hvarken efter hennes förut aflidne man eller
henne sjelf. Hon ligger begrafven på Adolf
Fredriks kyrkogård i Stockholm, hvilken församling
hon i lifstiden tillhörde.

<b>Thott, Christina Charlotta,</b> född 1765 och död
1787, var dotter af en af rikets herrar Tage T.
Om henne berättas följande i Barfods historia
om Skånska Adeln: "Hon blef år 1783 gift med
sin kusin, majoren Johan Gabriel Sack, och
fägnade sina föräldrar med tre barnbarn. Detta
unga herrskap hade satt sig ned på Pilshult, en
liten välbyggd och täckt belägen gård, en half
mil från Helsingborg; men denna förtjusande
boning blef snart förvandlad till ett fasans hem.
En förfärlig halssjuka, med nästan pestartade
bölder, angrep först baron Sack, som dock blef
återställd. Derefter blef frun anfallen af samma
onda, hvilket förmentes härröra från någon i
rummen och på stället rådande fuktighet.
Oaktadt alla ansträngningar afled hon i sitt
tjugoandra år, efter sju dagars sjukdom, sedan
hennes lilla dotter dagen förut blifvit ett offer för
samma plåga, likasom hennes yngste son någon
tid derefter äfven afled. Denna smitta var så
förfärlig, att alla som nalkades hennes sjuksäng
blefvo angripne deraf. Hennes morbror,
kammarherren A. Barnekow, kom dit, såg henne och
hemreste förfärad; fem dagar derefter afled han
i samma sjukdom. Sammalunda gick det äfven
mostern, enkefru Klingsporre. Christina Thotts
mor och de flesta öfriga slägtingarne angrepos
äfven af denna farsot, ehuru de flesta bland
dem åter tillfrisknade. Prosten Follin i
Helsingborg, som kommunicerade friherrinnan Sack, blef
likaledes smittad och fortplantade sjukdomen på
sin fru och svärmoder, prosten Bergströms enka,
hvilken sednare äfven deraf blifvit död. Eljest
har denna besynnerliga sjukdom icke spridt sig
till andra ställen."

<b>Thott, Gytta,</b> dotter af danska riksrådet Otto
T., blef gift med Jörgen Krabbe, som var
sekreterare hos konung Fredrik III till dess Skåne
1658 afträddes till Sverige. Efter Skånes
öfvergång lemnade han åt svenska kronan stora
penninglån och stod i särdeles nåd hos konung Carl
XI, men blef likväl sedermera dömd från lif,
ära och gods, samt d. 13 Jan. 1678 af fyra
fändrikar arkebuserad på Malmö Stortorg. Till sin
fru skickade han från fängelset sitt guldur,
hvilket berättas hafva stannat i det ögonblick han
sköts. Hon kunde aldrig trösta sig öfver
förlusten af sin make, hvars minne hon heligt 
vördade och hvars åtanke hon, äfven till det yttre,
alltid sökte bibehålla derigenom, att hon
ständigt gick klädd i den djupaste enkedrägt och
bebodde ett svartklädt rum. Hon återfick alla hans
ansenliga egendomar, men frågade föga efter
jordagods, hvilka hon efter hand afyttrade. Hon
satte sig ned på Högestad gård, hvarest hon lät
tillmura alla de fönster, hvarigenom hon kunde
se Krageholm. Denna gård, hvars stora
stenhusbyggnad i krigstider blifvit förbränd, sålde hon
sedan till grefve Carl Piper, åt hvilken hon
äfven sålde Högestad, och flyttade till Baldringe,
hvarest hon slöt sin sorgliga lefnad, samt begrofs
i Tåsterups kyrka, der hennes lik hvilar jemte
hennes herres.

<b>Thott, Iliana,</b> dotter af riddaren och
höfvidsmannen på Örebro slott Åke Axelsson T., var
gift med konung Carl VIII:s kusin, den
namnkunnige riksmarsken och en af sin tids störste
hjeltar, Thord Bonde, som 1456, nattetid, på
Carlstens fästning, blef mördad af sin egen
danske tjenare Jösse Bosson. Hon lefde ännu
såsom enka 1481. Hennes ena dotter, <i>Ingrid</i>, dog
ogift 1465; den andra, <i>Brita</i>, blef först, 1457,
gift med riksrådet Johan Christiernsson Wase
och sedermera, 1481, med höfvidsmannen på
Nyköpings slott Erik Ottesson.

<b>Thott, Ingeborg,</b> dotter af danska riksrådet
Philip Axelson till Landholt och fru Ermegård
Eggersdotter Frille, blef först gift med Gustaf
Carlsson Gumsehufvud till Ekholmen, som afled
1457, och sedermera med Erik Arvidsson Trolle
till Lagnö, båda Svea rikes råd och lagmän i
Upland. Hon reste en gång från Ekholmen på
en storbåt, lastad med tegel, ämnande sig till
Lagnö. Vid förbifarten af Strengnäs begärde
hennes son, den sedermera namnkunnige <i>Gustaf
Trolle</i>, som då var liten, att der få qvarblifva hos
en man, vid namn Mäster Christian, hvilket så
förargade frun, att hon tog gossen vid håret och
slängde honom in i magisterns båt, <i>"och thermeth
blef han qwar, Swerike till stor Skadhe"</i>;
fortsättandes modern sin resa med tre andra sina barn,
hvarvid hon sjelf förde rodret. Under farten
stötte båten mot en klippa och begynte sjunka.
Folket begärde nu tillstånd att få utkasta något
af teglet, hvilket hon förbjöd, med tillsägelse,
att <i>"den som kastade ut ett tegel skulle gifva henne
100 igen"</i>; hvarför båten sjönk så djupt, att
vattnet gick in genom rorgapet. Nu befallde frun
folket att lätta båten på förenämnda sätt, men
det var för sent, ty båten gick straxt derpå
alldeles under. När hon nu såg faran, band hon
en lång handduk omkring sig och det minsta
barnet, som hon hade vid bröstet, och då alla de
andra gingo till bottnen, syntes hon ännu länge
på vattnet, uppehållen af sin stora och vida
kjortel. Deremot var hon den sista som blef
återfunnen. -- Den ende som bergades var en liten
gosse, som fattade uti en stor pipkanna af trä
och med densamma flöt till land, då han
berättade hela förloppet. Denna händelse timade 1487.

<b>Thunæmontanus, Malin Carlsdotter.</b> Hon
kunde kalla sin faster för drottning, ty hon
uppgifves vara naturlig dotter af drottning Catharina
Stenbocks broder, Carl S.; blef gift med prosten
Mats Nilsson Thunæmontanus i Köping. Hon är
moder till den namnkunnige svenske resanden
<i>Nils Matsson Kjöping</i>, som besökte
Cap-Verds-öarne, Godahoppsudden, Java, Stora Mogul, hela
Persien, der han utanför stora porten i Ispahan
såg 9 lejon, deribland ett snöhvitt; läste på en
klostermur derstädes Resare-Bengts (Bengt
Oxenstjernas) namn; såg profeten Daniels graf och
tre kungars synagoga, berget Ararat; reste
genom Arabien, till Ceylon, på återvägen öfver
Röda hafvet; besåg Sinai; återreste till Sverige
öfver China och hade sex gånger passerat linien
under sin nära nioåriga bortovaro. Han
uppgifves hafva dödt 1667.

<b>Tidmark.</b> Grosshandlaren Tidmarks år 1858
aflidna enka har lemnat efter sig ett varaktigt
minne. Sjelf sedan många år blind, hade hon
lärt känna de blindas sorger och deras behof af
hjelp. Frukten af hennes erfarenhet blef en
donation af 15,000 rdr rmt åt Institutet för
döfstumma och blinda.

<b>Tigersköld, Eva Mathilda Carolina,</b> dotter af
kaptenen vid Jönköpings läns landtvärn Adolf
Ludvig T., föddes 1814 och blef 1851 gift med
e. o. professorn i historia vid Upsala universitet
Carl Gustaf Malmström, som i Januari månad
1864 höll offentliga föreläsningar i Stockholm,
dit hans fru medföljde. Hon afreste dock före
mannen från Stockholm, på återväg till Upsala,
och blef derunder öfvertalad att fara isvägen,
hvarvid den olyckan inträffade, att kusken, under
urväder, körde rakt ned i strömmen vid Erikssund,
der professorskan drunknade, sittande i sin vagn.

<b>Timell, Brigitta Catharina,</b> dotter af
kyrkoherden Anders T., gifte sig 1746 med den
namnkunnige bonden och riksdagstalaren, eller
rättare, talmannen för bondeståndet Olof
Håkansson, i hans andra gifte.

Äktenskapet mellan dessa makar hade
föranledts deraf, att konung Fredrik I, som 1745
gjorde en resa genom södra delen af Sverige
och derunder kom att rasta i Lösens by, der
Olof Håkansson bodde, lät der anrätta middag
för sig och sin svit, och uppehöll sig der under
flera timmar. Han samtalade vid samma
tillfälle i åtskilliga ämnen med riksdagsmannen, som
då var enkling och hvilken han uppmanade att
gifta om sig, och det med det snaraste. "Låt
se", sade den nedlåtande landsfadern, "att du
vid min återkomst har en liten hustru att visa
mig, hvilken i den aflidnas ställe kan väl förestå
ditt hus och för dig sjelf bli ett muntert
sällskap." -- Detta skedde: då konungen på
återresan tog samma väg och återkom till Lösen,
hade Olof Håkansson ingått äktenskap med
Brigitta Catharina Timell och var ej litet stolt
öfver att som brud hafva hemfört dottern till sjelfva
kyrkoherden inom församlingen.

Denna snabba åtlydnad af monarkens vilja
behagade denne på det högsta, så att, då Olof
Håkansson vid den riksdag, som kort derefter
sammankallades, åter blifvit vald till sitt stånds
talman och fördenskull infann sig i Stockholm,
fick han af konungen till skänks en vacker
silfverskål, med förklaring att densamma skulle tjena
till dopskål för de barn hans hustru Catharina
skulle komma att skänka honom. Der blef dock
endast en son, hvilken i dopet erhöll namnet
<i>Anders</i>, som sedermera blef en utmärkt man;
(han adlades 1801 till <i>af Håkansson</i>, blef 1802
kommendör af Nordstjerneorden och upphöjdes
1809 i friherrligt stånd. Han blef ock, under
Gustaf III:s lifstid, af denne konung mycket
uppmärksammad, så att han till och med tvänne
gånger satt med i regeringen, första gången medan
Gustaf var utomlands och andra gången under
konungens sista sjukdom). Brigitta Catharina
dog 1780.

<b>Tingvall,</b> skollärarinna. Uti Ladugårdslands
församling i Stockholm bodde en fru Tingvall,
enka efter en fattig skollärare, som dog för flera
år sedan. Enkan fortsatte så till vida sin
aflidne mans yrke som hon höll en småbarnsskola,
af hvilken hon på samma gång hade sin
hugsvalelse och sin bergning. Denna skola njöt ett
godt anseende inom församlingen, hvars
presterskap ofta besökte densamma och öfvervar de
derstädes vid slutet af hvarje år hållna examina.
För endast några få år sedan, kort före jul, hade
den 73-åriga gumman sina skolbarn hos sig, för
att repetera med dem för den snart förestående
examen. De små barnen stodo i en halfcirkel
framför soffan, på hvilken lärarinnan satt mellan
abcböcker, katekeser och psalmboken med de
stora bokstäfverna. "Mina barn", sade hon, "i
dag måsten I vara mycket tysta och snälla, ty
jag är så sjuk i dag och har inte fått sofva på
flera nätter." -- Barnen, som mycket älskade den
gamla frun, höllo sig stilla och besvarade
halftyst hennes frågor. Slutligen tog gumman med
darrande röst upp den psalm, som vanligtvis sjöngs
på examen, nemligen: "O, Gud, som ej de
spädas röst föraktar" etc., och barnen stämde in.
Midt under första versen tyckte barnen att den
milda och vördnadsvärda gumman somnade in,
men sjöngo likväl versen till slut, hvarefter de
stodo qvar i sin halfcirkel med hopknäppta
händer och stilla afvaktande den stund, då den gamla
skulle uppvakna. Äldre personer, som
händelsevis inkommo, trodde länge, liksom barnen, att
gumman endast sof, men vid närmare
undersökning funno de att hon sof den sista sömnen.
Det är att dö i det kall, för hvilket man lefvat;
det är att slumra in bland barn, för att en gång
vakna bland englar.

<b>Tjernström, Mathilda.</b> Den 23 Juli 1864 hände
sig vid egendomen Bokedal, att
öfverstelöjtnanten C. O. S. Mörners 4-åriga dotter under lek
råkade att falla i den närbelägna Säfveån.
Barnflickan Mathilda Tjernström, i tjenst hos
grosshandlaren Oscar Dickson, hoppade, oaktadt hon
ej kunde simma, genast i ån, hvilken på detta
ställe har ett ganska betydligt djup, och
lyckades få fatt i barnet, hvarefter de båda fördes af
strömmen till en nedanför belägen sandbank, på
hvilken de fullkomligt oskadda lyckades att 
uppkomma. Händelsen anmäldes hos konungens
befallningshafvande för utverkande åt den modiga
qvinnan af ett välförtjent erkännande af hennes
raska handling.

<b>Tjurhufvud, Brita,</b> var dotter af riksrådet och
ståthållaren på Gotland Abraham Brodersson,
som i vapnet förde ett tjurhufvud. Hon blef gift
med riksrådet Thure Stensson Bjelke till Fogelvik.
Jemte en sin mans systerdotter och en adlig
jungfru från Jutland blef hon år 1415 af vådeld
förqväfd uti en kornlada.

<b>Tomte Mattes hustru.</b> Tomte Matte, en bonde
i Utmelands by, var en ibland de många
personer, hvilka voro Gustaf Wasa behjelpliga under
hans första vistande i Dalarne, då han förberedde
sin uppresning mot Christian Tyrann. Då
presten i Mora, Jakob Persson, ej vågade hysa
Gustaf Eriksson längre i prestgården, i anseende
till danskarnes ifriga efterspaningar, sände han
honom till denne bonde, som gömde honom uti
en hvälfd stenkällare, dit man nedgick genom
en lucka på golfvet. Snart kommo äfven
danskarne spejande dit; men Tomte Mattes hustru,
som höll på att brygga julölet, vältade hastigt
ett kar öfver luckan, så att danskarne ej märkte
den, och Gustaf Eriksson undkom sålunda genom
hustruns rådighet äfven denna fara.

<b>Torna.</b> En tradition förtäljer, att på
Brattön i Bohuslän bodde i fordna tider en qvinna,
vid namn Torna, med sin enda son, som hvarje
sommar for i härnadståg. Men en höst kom han
ej tillbaka, och den sörjande modern gick sedan
under långa tider hvarje dag upp på Blåkullen
och spejade utåt hafvet, i hopp att få se honom
återvända. Slutligen varseblef hon en dag en
drabbning på Marstrands-fjerden, och igenkänner
bland de stridande sin sons skepp, i samma
ögonblick det gick åt bottnen. Förtviflad häröfver,
störtade sig Torna utför berget i hafvet och
omkom; men hennes lik uppflöt vid ett ej långt
från Brattön liggande skär, som ännu i dag
efter henne kallas Torna-skäret.

<b>Tott, Brita,</b> var dotter af danske
rikshofmästaren Olof Axelsson T. och gift med svenska
riksrådet Ehrengissle Nilsson d. y. till Hammarstad, 
af slägten kallad <i>Natt och Dag i längden</i>.
Hon är namnkunnig för sina förrädiska
stämplingar mot konung Carl VIII, hvarför hon ock,
på herredagen i Stockholm år 1452, blef dömd
att lefvande brännas. Straffet lindrades på det
sätt, att hon skulle föras till Kalmar slott för
att der lefvande inmuras; men blef ytterligare
benådad. Hon lät sedermera eftergöra åtskilliga
sigiller, så väl döda som lefvande personers,
hvilka sigill hon begagnade, och förskaffade sig
mycket penningar. I hennes fatebur fanns ett
så godt förråd deraf, att hennes mans skrifvare
kastade ett stort antal i ån, som löper förbi
Hammarstad.

<b>Tott, Ingeborg,</b> dotter till riddaren och
höfvidsmannen på Örebro slott Åke Axelsson, var
ett af sin tids berömdaste fruntimmer. Först
gift med Sten Bjelke, blef hon efter dennes död
förmäld med Sten Sture d. ä., och utmärkte sig
städse genom sin synnerliga verksamhet för både
vetenskap och religion. Hennes ifver bidrog
väsendtligen till anläggandet af Upsala Akademi,
och hennes nit för boktryckerikonsten har man
att tacka för flera af de här först utgifna
böckers tryckande, hvilkas tryckningskostnad hon ej
sällan af egna medel bestred. Äfven begåfvade
hon flera kloster med böcker. Hennes nit för
religionen uppenbarades genom uppoffringar för
klosteranläggningar, hvilka då för tiden tillika
utgjorde undervisningsanstalter för dem, som
önskade inhemta hvad som då utgjorde den högsta
bildning och deribland den religionskunskap, som
öfversteg den allmänna, hvilken meddelades i
kyrkan. Af sin fader synes hon hafva ärft
tillgifvenhet för Karmeliter-orden. Så begåfvade
hon frikostigt det af Åke Axelsson stiftade
Karmeliter-klostret i Warberg. Derjemte omhuldades 
Kartäuser-orden, hvilken Sten Sture inkallade 
i riket, såsom "en helig och sträng orden".
År 1493 konfirmerade herr Sten och fru
Ingeborg sin gåfva till anläggande af ett kloster för
denna orden vid Gripsholm, som skulle heta
"Pax Mariæ" eller Mariefred, och fem år sednare 
gåfvo båda makarne nya gåfvor dit, hvilka,
om klostret förfölle, skulle återgå till slägten.
Under slaget vid Brunkeberg d. 10 Okt. 1471
var fru Ingeborg på slottet och lät före stridens
början kalla dit upp stadens alla fattighjon, dem
hon bespisade och gaf almosor, under uppmaning 
att de  skulle ifrigt bedja Gud för stridens
lyckliga utgång, hvarefter hon, åtföljd af fruar
och jungfrur, steg högst upp på slottsmuren, för
att se på striden och understödja sin herres och
svenskarnes sak med brinnande förböner. År
1483 skedde, enligt Olai Petri berättelse, ett
uppror i Stockholm, under det herr Sten var på
Gotland, då fru Ingeborg, som sökte rädda Sten
Christiersson Oxenstjernas lif ur de uppbragta
borgarnes händer, hvilka ville hämnas deröfver,
att denne riddare i vredesmod dödat en borgare,
råkade i stor fara i folkträngseln, då hon ville
afstyra bullret, och omkullkastades på Stockholms
torg. Sten Sture blef storligen förtörnad
häröfver och räknade detta för en sådan skymf, att
han fordrade en synnerlig upprättelse derför.
Riksens råd lade sig dock emellan, så att saken
blef urskuldad; likväl måste Stockholms borgare
ingå på sådana förpligtelser, att de alltid skulle
stå fasta med herr Sten, hvilket de ock sedan
gjorde, städse troget hållande hans parti.

<b>Toutin, Magdalena,</b> dotter af hofingeniören
och handelsmannen Abraham T. i Stockholm,
föddes 1670, blef 1687 gift med riksrådet Jakob
Reenstjerna och dog 1753. Henne träffade den
märkvärdiga händelsen, att då hon skulle resa
från Stockholms södra malm till staden, skenade
hästarne för hennes vagn och simmade öfver från
Söder till Kornhamn, då hon i vagnen födde en
son, <i>Gustaf</i>, som sedermera, 13 år derefter eller
år 1700, drunknade. Man kan således säga att
han både föddes och dog i vattnet. -- Riksrådet
Reenstjerna blef 1717, 1 år efter sin död, af
Svea hofrätt dömd att mista sitt riksråds embete
och presidentskall i Kommerskollegium samt plikta
3000 daler silfvermynt till fångarne i Ryssland.

<b>Trolle, Anna,</b> ett älskligt och aktningsvärdt
fruntimmer, väl värdt att lefva i efterverldens
minne. Hennes far var riksrådet Thure T. och
modern Margaretha Eriksdotter Gyllenstjerna. --
Hon gifte sig år 1564 med riddaren Carl de
Mornay, men blef efter tio års äktenskap enka, på
det olyckliga sätt, att mannen, anklagad för och
öfverbevisad om en sammansvärjning mot konung
Johan III, måste lägga sitt hufvud på
stupstocken. -- Barnlös och djupt sörjande lefde hon
sedan såsom enka i 44 år. Hela denna tid var
för henne en fortsatt utöfning af goda gerningar.
Boende i Småland, på Helgerum i Gladhammars
socken, gjorde hon Trollenamnet kändt och kärt
för hela orten. Hon var för sina talrika
underhafvande en verklig moder, och der fanns ingen
som ej älskade och välsignade henne; ty hon
hjelpte de fattiga och lindrade sina bönder i
mycket, så väl i fråga om utlagor, som
dagsverken, samt efterskänkte dem mången skuld.
Äfven begåfvade hon kyrkorna, än med kalkar, än
med patener, än med skrudar, ljusstakar och
andra dyrbarheter. Knappast fanns der någon enda
kyrka i hela Småland, som ej mer eller mindre
hade att glädja sig öfver hennes frikostighet. --
Skolorna i Wexiö och Kalmar erhöllo ock af
henne ganska rika skänker.

En gång var hon mycket sjuk och det ryktet
spriddes bland folket på godset, att hon hade
aflidit. Utom sig af sorg lemnade de då,
allesammans, sina arbeten och skyndade upp till
gården, der de föllo på knä och uppsände en bön
för den goda matmoderns lyckliga ingång i ett
bättre lif, samt välsignade hennes namn under
gråt och snyftningar. -- Hon var dock icke död,
utan tillfrisknade åter och lefde ännu någon tid.
Då man för henne omtalade nyssnämnda drag
af hennes underhafvandes tillgifvenhet, blef hon
rörd till tårar, och bevisade dem ännu flera
välgerningar. -- Ändtligen dog hon på allvar 1618
(Anrep uppgifver 1620), 80 år gammal.

<b>Trolle, Anna Catharina af,</b> dotter af
öfverinspektören vid landttullarne i Skåne Georg af
Trolle, föddes 1753 och blef 1774 gift med den
namnkunnige handlanden i Malmö, kommersrådet
och Wasariddaren Frans Suell. De hade
tillsammans 8 barn. Hon, liksom mannen, var
utrustad med stort förstånd, mycken verksamhet,
en sådan aktning för rätt och pligt, att hjertats
ömmare känslor derför måste vika, och ett
allvar, som ingaf den största vördnad, men som
blef stränghet, när hennes fordringar på
gudsfruktan, redlighet, ordning och takt ej
efterkommos. I föräldrarnes anda uppfostrades deras
barn. Öfver sedernas renhet sökte de att vaka
med största noggrannhet, och att uppdraga
barnen till nyttiga och lyckliga menniskor var
föremålet för deras ömmaste omsorger; men
menniskan sår blott, då högre makter är förbehållet
att låta axen mogna till välsignelse. Huset var
mycket rikt, men borgerligt; mera den gamla
enfalden, än en prålande lyx, rådde derstädes; tyst
välgörenhet spridde derifrån tröst och
hugsvalelse i mången koja. Genom testamente år 1813
har Suell och hans hustru anslagit 9000 rdr rmt
till pensioner åt bättre fattiga i Malmö. Hon
dog 1831. På hennes grafsten står: <i>Hon var ej
öfvermodig i lyckans dagar, fördrog med
sinnesstyrka dess föränderlighet, tänkte klokt, handlade
ädelt, lefde och dog som en sann kristen.</i>

<b>Trolle, Beata,</b> dotter af riksrådet Erik T. till
Ekholmen och Lagnö, blef gift med Gabriel
Christjernsson Oxenstjerna, som först var munk (1520)
i Sigtuna och sedan nära att bli halshuggen i
Stockholms blodbad, men spådomen vid hans
födelse gick i fullbordan, att han skulle blifva en
utmärkt man; han blef också riksmarsk m. m.
och dog vid hög ålder. Med sin fru Beata hade
han 6 söner och 5 döttrar, hvilka alla hunno till
mognare år och redan före föräldrarnes död
ingingo giften med Sveriges förnämsta ätter,
hvarförutan sönerne blefvo högst ansedde män.
Sista året af hans lefnad inbjöd det gamla paret
sina anhöriga att fira julen tillsammans hos dem
på Mörby. De infunno sig talrikt. De gamle
anställde då följande jullek: Alla deras barn,
magar och sonhustrur samt barnbarn, utgörande
icke mindre än 50 personer, skulle taga
tillsammans i en stor ring midt på salsgolfvet; till och
med de späda barnbarnen, som ännu icke kunde
gå, skulle dock, burna af sina ammor, följa med
i leken. Derpå trädde de båda gamle in i
ringen och började med hvarandra dansen, som
sedan fortsattes hela raden igenom. Denna dans
lefde länge i kärt minne hos den talrika slägten
och omtalades ännu en lång tid derefter öfver
hela riket under namn af Mörby-leken. Bland
barnbarnen i denna ring befann sig en knappast
1-årig gosse, med ljusa hår och blåa, lifliga ögon.
Det var den sedermera så ryktbare Axel
Oxenstjerna. Gabriel dog 1585 och ännu 10 år
derefter lefde hans fru, men hennes dödsår är
obekant.

<b>Trolle, Brita Sofia</b> och <b>Elisabeth Augusta.</b>
Kammarherren Arvid Trolle till Trollenäs i Skåne
hade med sin fru Liboria Harmens ofvannämnda
döttrar samt en son, Fredrik, som genom
farfaderns testamente blef mycket rik. Denne unge
herr Fredrik skulle såsom kornett, vid 18 års
ålder, göra sitt första fälttåg med regementet,
som under dess chefs, hertig Carls, eget befäl
kamperade vid Öfveds kloster. Redan hans stora
förmögenhet gaf honom ett visst anseende, som
han syntes lofva att framdeles öka genom
hurtighet och skicklighet i tjensten. Men midt
under dessa för honom ovana krigsöfningar fick
han lust att göra sin moder ett besök på
Klågerup, som är beläget ej särdeles långt från
den nämnda lägerplatsen. Han ville dertill
använda söndagen, och hade, för att befordra sin
skyndsamma återresa, beställt hästar på
vederbörliga ställen. Emellertid gjorde han sin mor
och sina systrar sällskap till sockenkyrkan i Hyby,
hvarest de afhörde en af den skicklige pastor
Svanander hållen predikan, rörande uppväckelse
till bönen, i anledning af Böne-söndagens
evangelium. Det var ej ovanligt att se det unga
herrskapet härvid yttra mycken andakt, ty de voro
uppfödda med kristligt sinne och ännu alltför
unga att af tiden hafva blifvit vilseledda. Men
mera sällsamt var, att då pastorn, enligt landets
sed, efter predikans slut höll ett tal öfver en
man som dött från sina små barn, blefvo
kornetten och fröknarne dervid så rörda, att de
flöto i tårar, vid förklaringen af texten ur Ruths
bok: <i>"Jag hafver låtit eder fara med gråt; men
Herren skall gifva eder igen med glädje
evinnerligen."</i>

Unga herrn, som ämnat från kyrkan resa
genast åter till lägret, lät dock förmå sig att
följa familjen till Torup, att der hos
öfver-ceremonimästaren Stjernblad spisa middag i sällskap
med flera grannherrskaper. Efter slutad måltid
förfogade herrskapet sig till trädgården, som på
ena sidan innestänges af den lilla sjön, hvaruti
sjelfva borggården är byggd på pålverk.
Lockad af det vackra vädret, roade sig ungdomen i
det gröna, som gjorde detta sköna ställe så
angenämt. Men olyckan följer i nöjets spår; en
fatal ekstock gaf anledning till kornettens
förslag att göra en liten sjöresa. Han steg dristigt
uti, tillika med äldre systern, Brita Sofia, och
mostern, Margaretha Sofia Harmens, och då
yngre systern, Elisabeth Augusta, ej ville göra
sällskap, bar han henne i båten, utan att märka att
det svaga fartyget var så öfverlastadt, att
damernas manschetter vid utfarten släpade i
vattnet. De voro också ej komna mer än 50 alnar
ifrån landet, förrän bakstammen, hvarest de sutto,
började sjunka, och kornetten, som förskräcktes
af damernas skrik, lemnade framstäfven för att
räcka de förskräckta systrarne handen. Men just
detta fullkomnade olyckan, ty båten kastades
derigenom baklänges öfver ända, och alla fyra
föllo i vattnet. Vid deras anskri samlade sig alla
i trädgården befintliga herrskap er och betjenter
vid stranden. Åsynen var faslig, ty de olyckliga
sträfvade mot döden, och systrarne sträckte sina
armar mot brodern, som anropade hjelp af de
närvarande på stranden, hvilka alla voro lika så
bestörta som rådlösa. Några raska drängar
kastade sig väl i en till hands varande gisten
ekstock, men hade sjelfva nära nog med lifvet fått
umgälla sin hjelpsamhet. Lika fåfängt försökte
man att i ett stort kar undsätta de nödställda,
hvilka ömkligen omkommo, i åsynen af 100
personer och i så litet vatten, att de knappast deraf
voro skylda, emedan det öfriga djupet var
uppfyldt af dy. Det fasligaste var, att modern var
åskådare till denna olyckliga händelse, och det
underligaste, att hon ej förgicks af förskräckelse.
De uppdrogos snart ur sjön och ortens
förnämste läkare försökte förgäfves att återkalla dem
till lifvet. Underrättelsen om denna händelse
utbredde en allmän bestörtning och hemskhet i
hela landet. Höga och låga begräto de
olyckligas öde och beklagade de anhörigas sorg med
verkligt deltagande. Den närvarande presten,
som genom Guds försyn kort förut, så att säga,
beredt de drunknade till döden, var sjelf tröstlös
och kunde ej hugsvala den olyckliga modern och
barnen. Men ännu ett uppträde; -- den om
olyckan okunnige fadern anlände; pastorn
samlade då sina sinnen, för att med all nödig
varsamhet förkunna honom detta Jobs-bud. På en
häftig fråga: "hvar äro mina barn?" svarades:
"de äro sjuka af en häftig kolik", och då han
begärde få se dem, men detta, med förebärande af
deras svaghet, nekades honom, frågade han åter,
om de voro <sp>"in agone mortis"</sp>. Men då
prestens tårar och allas bestörtning förrådde
olyckan, förföll han uti förtviflan; han ref sina
kläder och vältrade sitt gråa hufvud uti stoftet, med
de ömkligaste rop efter sin Augusta och sin
svägerska, hvilka båda han mest älskade. Ingen
kunde utan tårar afhöra allt detta. De sålunda
olyckligt omkomna begrofvos d. 2 Aug. 1775 i
Hyby, i närvaro af hela Skånes adel, och der
såg man dem gråta, som aldrig tillförne gjort det.

Detta var andra gången en sådan händelse
träffade Trolle-familjen. Se vidare <i>Ingeborg Thott</i>.

<b>Tuderus, Maria Charlotta,</b> dotter af
kommissions-landtmätaren Daniel T., blef 1805 gift med
en af Finlands tappraste söner, majoren Joachim
Zacharias Duncker, som stupade vid Hörnefors
d. 5 Juli 1809 och begrofs af fienden med
militärisk hedersbevisning på Umeå stads
kyrkogård. Han var redan före sin död utsedd till
öfverstelöjtnant, men den officiella utnämningen
medhanns icke. Duncker beskrifves af
professorerne Fr. Cygnæus och Runeberg såsom den
tappraste bland de tappre, och finska folket anser
sig i Duncker vunnit en personifikation af sina
bästa egenskaper -- och något bättre arf kan
äfven den rikast begåfvade, på samhällets
yppersta platser upplyftade individ ej lemna åt sitt
fädernesland. Rikets ständer beviljade, ehuru
sent, år 1850 en årlig pension åt Dunckers enka,
som hon åtnjöt endast till 1858, då hon afled d.
4 April. Under hennes hufvud i likkistan
nedlades hennes mans under kriget skrifna bref i
original, hvilka gifvit en aflägsen slägting till
Duncker, skalden och historieskrifvaren Fr.
Cygnæus, ämne till det mest omfattande skrift, som
angående någon af Finlands hjeltar sett dagen.

<b>Tuyl van Serooskerken, Trajectina Anna Elisabeth,</b> 
en holländska, hvars far och förfäder
hörde till ridderskapet i Utrecht, blef år 1695 i sitt
eget fädernesland gift med en svensk officer,
sedermera generalmajoren Isaak Cronström, och
lefde med honom i det lyckligaste äktenskap
under 45 års tid. Ehuru hennes man var
betydligt äldre än hon, älskade hon honom dock så
outsägligt, att hon tyckte sig ej kunna lefva, om
hon någon tid skulle nödgas vara skiljd från
honom. Hon följde honom således under alla de
fälttåg han bevistade och underkastade sig med
ett förvånande hjeltemod alla krigets faror och
besvärligheter. -- Bland annat hände henne en
gång hvad som skulle kunnat förskrämma en
vanlig qvinna, vi mena en som ej hade fru
Cronströms mod. En kula flög nemligen, då hon var
alldeles ensam, in i tältet och nedföll helt nära
hennes fötter. Då mannen kort derefter inträdde
och frågade om hon ej blifvit mycket rädd,
svarade hon: "Dertill hade jag icke tid, ty kulan
kom så hastigt och oförmodadt; och då den nu
en gång fallit ner skulle det ju varit löjligt att
bli rädd efteråt."

Cronström, ehuru svensk, var beständigt i
utländsk tjenst och utmärkte sig mycket för sin
tapperhet. Efter slutadt fälttåg 1696 begaf sig
dock den tappre krigaren, åtföljd af sin då helt
unga maka, med hvilken han endast ett år varit
gift, öfver till Sverige, för att visa henne sitt
fosterland och isynnerhet för att besöka sina här
boende slägtingar. Det var vintertiden och man
hade ett klingande före. Den unga holländskan,
som förut knappast hade sett några flygande
snökorn, blef nu helt förvånad öfver att få se hela
milsträckor af landskap svepta i vinterdrägt. Att
få åka på släde, vid ljudet af de klingande
bjellrorna, fann hon vara ett stort nöje. För öfrigt
var hon särdeles intagen i den svenska
gästfriheten, hvilken på den tiden kanske var något
ännu mer att tala om än på sednare tider.
Synnerligt väl smakade henne den vilda svenska
fågeln, de tjädrar, orrar och hjerpar, som
serverades i alla hus, dit hon kom; hon ansåg dem
för verkliga läckerheter. Dessutom njöt hon med
hela ungdomens liflighet af allt hvad hon såg
och erfor, helst här knappast var något, som ej
för henne hade nyhetens behag.

Sedan de holländska resande i Stockholm
tillbragt största delen af vintern, begåfvo de sig
till Kungsör, för att göra sin afskedsuppvaktning
hos der varande hofvet. Carl XI och hans
gemål, den ädla Ulrika Eleonora, voro döda, och
de fader- och moderlösa kungliga barnen voro
under ledning af deras farmoder, enkedrottning
Hedvig Eleonora. Den unga kronprinsen,
sedermera konung Carl XII, var ännu icke fullvuxen
(det var han ju knappast då han emottog
kronan och spiran), men det oaktadt älskade han
jagt med passion och vistades derför helst på
något af lustslotten, der det fanns tillfälle att få
jaga. -- Under afskedsaudiensen, då Cronström
skulle kyssa enkedrottningens och prinsessornas
händer, var han nära att råka i en olycka, som
skrämde honom vida mer, än de tusen hotande
dödsfaror, vid hvilka han var van. Med att kyssa
drottningens hand gick det ganska bra, äfvenså
med den redan fullvuxna prinsessan Hedvig
Sofias; men prinsessan Ulrika Eleonora, då ännu
ett minderårigt barn, höll sin hand så lågt ner,
att den långe krigaren, då han skulle kyssa den,
var hardt nära att förlora jemnvigten, falla
omkull och i fallet krossa den späda kungadottern.
Åtminstone sade han så efteråt och talade med
förskräckelse derom, sjelf undrande hur han
kunnat lyckas att hålla jemnvigten.

På Stafsund, der de resande någon tid
uppehöllo sig, hade den unga holländska frun det för
henne så stora nöjet att få bevista ett svenskt
bondbröllop med alla dess då brukliga, för henne
så alldeles främmande ceremonier.
Församlingens pastor, en äldre, värdig prestman, som
förrättade vigseln, ådrog sig aldramest hennes
uppmärksamhet för det ofantligt stora skägg han
bar, såsom landtpresterna då brukade. Hon
ansåg honom för en utmärkt helig och
vördnadsvärd man, ehuru hon dock småskrattade åt den
andliga visa som han, enligt den tidens sed, straxt
efter måltidens slut uppstämde, och hvars ton
ansågs temligen verldslig af den unga
holländskan, som ej förstod ett ord svenska. Men, huru
stor blef ej hennes förvåning, då hon kort
derefter fick se den helige och vördnadsvärde
mannen börja dansa! Ty han och bruden skulle ju,
den gamla seden likmätigt, vara det första
dansande paret, hvarefter de andra följde; och den
hederlige prestmannen utvecklade härvid lika
mycken vighet och munterhet, som han nyss
visat ett med hans höga kall förenligt allvar. --
Kort sagdt: den utländska damen kunde ej bli
klok på allt detta. Än mindre begrep hon
hvarför etiketten inom presterskapet skulle vara så
stor -- som den verkligen var på den tiden --
att kapellanen, en yngre man och med ett vida
mindre respektabelt skägg, ej fick deltaga i
dansen. Slutligen fick han det, på den holländska
fruns genom hennes man framförda förbön, och
då blef han så glad, att han med en flicka, som
han bjöd upp, utförde de mest förundransvärda
krumsprång.

Alla dessa jemte många andra minnen från
sin resa i Sverige hade fru Cronström samlat,
för att för hela sitt återstående lif förvara dem,
till eget nöje och vänners förlustelse.

Hon hade med sin man, som år 1720 blef
svensk friherre, ej mindre än tolf barn, deraf nio
voro flickor. År 1740 dog hon från sin då
sjuttionioårige man, som afled 1751, 90 år gammal.

<b>Törneflycht, Christina, Margaretha, Inga</b> och
<b>Anna Maria.</b> I den lilla staden Köping föddes
d. 5 April 1640 Olof Hansson Törne, man kan
säga i en borgmästare-ätt, ty hans far dog såsom
politieborgmästare i Stockholm 1671, och
farfadern var 1612 äfven borgmästare derstädes; den
ene brodern, Michael Hansson T., dog som
justitieborgmästare 1694; den andre brodern, Nils
Hansson T., dog 1708, äfvenledes såsom
borgmästare, och slutligen blef Olof Hansson T. den
siste borgmästaren af denna ätt i Stockholm och
dog 1713, samt är begrafven i Ösmo kyrka i
Södermanland. Denne Olof Hansson T. bragte
sig upp till ansenlig förmögenhet, utan att hafva
ärft något; han egde nemligen icke mindre än
73 stycken handelsfartyg i sjön, utom hus och
betydliga bruks- och landtegendomar. Han blef
1698 af Carl XII adlad till Törneflycht för sin
stora rikedom och för att få besitta de många
fideikommisser, som han inköpte af fattiga
adelsmän. Denna stora förmögenhet bidrog ej heller
litet till att hans ofvannämnda fyra döttrar blefvo
gifta med de största män i staten.

<i>Christina T.</i>, det äldsta barnet, född d. 1
Januari 1673, blef 1690 gift med Carl XII:s
namnkunnige minister, Carl Piper. Tvänne
gånger besökte hon sin man i Carl XII:s fältläger
och hade hvardera gången en af sina systrar med
sig; de fingo straxt generaler till friare. Före
ett af dessa bröllop hade Piper följande samtal
med konungen: <i>Gr. P.</i> Grefvinnan Aurora
Königsmark yttrade på ett ställe i Leipzig, der jag
åt middag tillsammans med henne, att hon
väntade bli bjuden till det bröllop, jag skulle göra
åt min svägerska. -- <i>Konungen.</i> Hvarför böd I
henne ej straxt? -- <i>Gr. P.</i> Jag tordes icke utan
Ers Maj:ts lof, hvilket jag nu utbeder mig. --
<i>Konungen.</i> För min skull kunnen I väl bjuda
henne. Jag skall lika väl komma. -- <i>Gr. P.</i>
Tackar underdånigast, men frågar tillika, hvad rum
skall jag gifva grefvinnan A. K. bland det andra
svenska fruntimret? Min hustru, som värdinna,
cederar henne gerna, men der komma .... --
<i>Konungen.</i> Hon kan intet begära företrädet före
dem, ty hon är en sk--a och har ingen rang. --
<i>Gr. P.</i> Hon är likväl af våra gamle lustre
familjer Königsmark och De la Gardie, och om
hon råkat gå på sido, så är det skedt med ett
krönt hufvud. -- <i>Konungen.</i> Ett krönt hufvud och
en gemen karl äro i den saken lika. Hon är
och förblifver alltid en sk--a och har ingen rang.
-- <i>Gr. P.</i> Om hon ej konsidereras såsom af
rang, kan hon ej komma dit. -- <i>Konungen.</i> Så
kan hon blifva dädan. -- Grefve Piper var
otroligt rik, då nästan alla voro fattiga i Sverige;
man påstår till och med att han tog mutor,
hvilket likväl ej är bevisadt; dock vet man att
grefvinnan en gång fått en ring af 2000 rdrs värde
af en utländsk gesandt. Grefve Piper blef i
slaget vid Pultava fången och utstod i ett svårt
fängelse otroligt lidande, samt tvangs att skrifva
en vexel å 30,000 rdr silfvermynt, som
grefvinnan borde betala för hans lösen. Men vexeln
inlöste hon ej, och mannen dog 1716 af hunger
och vanskötsel. Hans lik blef sedan insaltadt
och 1718 återsändt till Sverige samt bisatt i
enkegrefvinnans hus, till dess det d. 3 Maj 1719 blef
begrafvet i Ängsö kyrka i det präktiga Piperska
grafchoret. Enkegrefvinnan lät slå en medalj
öfver sin aflidne man. Den visar på ena sidan
hans bröstbild med namn och titlar på latin och
å den andra en af hafsböljor slagen klippa med
öfverskrift: <sp>Tamen altior exstat</sp>, samt under:
<sp>Natus 1647, obiit 1716.</sp>

Under grefvinnans vistande i Polen gjordes
henne alla möjliga hedersbevisningar. Konung
Stanislaus sjelf förde henne till ett af sina slott,
der drottningen af Polen befann sig och hvarest
grefvinnan Piper blef på det präktigaste
undfägnad. Sedermera kom hon fram till Rawitz, der
Carl XII hade sitt högqvarter, och redan
följande morgon, klockan mellan 7 och 8, såg man
Carl XII öfverraska henne med besök, då hon
ännu var klädd i morgondrägt. Man visade henne
all möjlig uppmärksamhet, och under
bröllopshögtiderna för systern fick hon sin plats vid
bordet mellan konungarne Carl XII och Stanislaus.
Då hon hemreste från fältlägret utfärdade
konung August i Sachsen ett öppet pass för
grefvinnan att under sin hemresa obehindradt resa
genom Sachsen, medan han i hemlighet lät på
flera vägar utsätta beväpnadt folk, för att gripa
och häkta henne, för att straffa hennes man, den
då allsmäktige Carl XII:s rådgifvare. Dessa
lömska mått och steg kunde likväl ej vidtagas så
hemligt att de undföllo allas uppmärksamhet,
och grefvinnan, i tid varnad, undvek snaran
genom fintlighet, varsamhet och omsorger. Ingen
regerande drottning har någonsin blifvit mera
fjesad, hyllad och eftersökt, än grefvinnan Piper
vid sin återkomst från högqvarteret till
hufvudstaden Stockholm. Man lemnade henne ej ens
tid att de första dagarne tänka på sina enskilda
angelägenheter af ganska mycken vigt.
Mängden af uppvaktande var så stor och enträgen,
att hon ej kunde undanstjäla ett enda ögonblick
åt sina förtrognaste, och hennes hus var från
tidigt på morgnarne till sent på qvällarne
belägradt af främmande vagnar, stundom ända till
<i>tjugo på en gång</i>.

En fara, ännu större, säger Crusenstolpe, än
den som omgaf hennes hemresa 1705, hotade
henne vid utresan 1707. Vagnen stjelpte vid ett
bråddjup, der hon äfventyrade att finna sin graf
i en förbifarande ström. Men lyckan svek henne
icke. Hon räddades från den öfverhängande
lifsfaran.

Hon dog 1752, 79 år gammal, och hade med
sin man åtta barn, hvaraf endast trenne
öfverlefde henne. Sina stora rikedomar använde hon
på följande sätt: Grefvinnan P. var egarinna af
Andrarums alunbruk. En dansk befallningsman
på Malmö slott, Sifvert Grubbe, hade, år 1612,
gifvit en summa till stipendier vid Lunds
Akademi, för hvilken summa bruket var lemnadt till
säkerhet; men genom tidernas omvexlingar var
bruket kommet i lägervall, och inga stipendier
utgingo derifrån på 80 år, förr än grefvinnan P.
blef egarinna deraf, då hon 1726 utbetalte
kapitalet samt flera års räntor, och kallas nu denna
donation Grubbe-Piperska. Vid Lunds Akademi
lät grefvinnan äfven med mycken kostnad lägga
grunden till orangeriet, hvilket hon sedermera
lät uppbygga, hvarjemte hon dit anskaffade en
myckenhet utländska växter. Till Upsala
Akademi, der hennes man varit kansler, anslog hon
år 1719 20,000 daler smt till 5 stipendier; till
Linköpings gymnasium gaf hon 8 stipendier; vid
lazarettet i Stockholm lät hon inrätta 12
sjuksängar; flera kyrkor lät hon förbättra och
ombygga, och slutligen stiftade hon tre 
fideikommisser, nemligen Christinæhof med Andrarum,
Torp, Högestad, Baldringe och Ängsö för
grefliga Piperska ätten; Sturefors med Wiggebyholm
för grefliga Bjelkiska ätten; Sörby med
Gerstaberg för grefliga Lövenska ätten. Man kan
äfven tillägga att Rysslands hufvudstad, Petersburg,
är anlagd på hennes egendom.

<i>Margaretha T.</i>, andra systern i ordningen,
föddes 1680 och blef vid 16 år gift i Stockholm
med sedermera presidenten i Wismarska
tribunalet Johan Lilljenstedt i hans andra äktenskap.
Hon dog 1729 och ligger begrafven, tillika med
sin man, i Maria kyrka i Stralsund, hvarest
öfver dem är uppsatt ett kostbart epitaphium af
hvit marmor med latinsk inskription. Ehuru de
egde 7 barn, så utdog likväl Lilljenstedtska
ätten med sonen Carl 1767. Då Johan Lilljenstedt
år 1682 rekommenderade sig till ett professorat
i Åbo, åberopade han sig på sina grekiska,
latinska, fransyska och svenska verser, deribland
ett <sp>epitaphium ludicrum</sp> öfver de harar en
excellens skjutit.

<i>Inga T.</i>, den tredje af iystrarne, var född på
1680-talet, men blef redan 1694, således ovanligt
ung, gift med en enkling, vice presidenten i Svea
Hofrätt Pehr Broméen, som dog redan 1701;
sedermera blef hon för andra gången gift, äfven
med en enkling, den tappre krigaren och store
statsmannen, kanslipresidenten Arvid Bernhard
Horn. Bröllopet stod 1705 i Rawitz i Polen, och
hedrades med konungarne Carl XII:s och
Stanislai samt den sednares gemåls och moders
närvaro. Carl XII berättar denna nyhet d. 30 April
för sin syster, Ulrika Eleonora, i följande ord:
"För 14 daghar sedan hafve vij haft bröllop här
medh Arwed Horn och Grefve Pipers svägerska.
Konghen af Påhlen var här medh på bröllopet
medh sin dråningh och hans moder, och sedan
reste dhe härifrån igän, men brudgummen stodh
sigh illa: han var mycket siuk på bröllopet, så
at han knapt kunde stå uti brudstolen, så at han
ligger och ännu siuk utaf Resan, men han
begynner läll nu att bättras." Inga Horn dog
barnlös 1708.

<i>Anna Maria T.</i>, deri fjerde systern, föddes
1685 och blef 1707 i Günthersdorff i Sachsen
gift med riksrådet och generalen, grefve Johan
August Meijerfelt. Detta bröllop bevistades 
äfven af konung Carl XII, konung Stanislaus och flere
främmande prinsar, och såsom något märkligt
berättas att konung Carl dansade med bruden. Hon
dog 1715 och hade 4 barn, deraf <i>Carl Fredrik</i>,
som blef öfverste, hade halfva ansigtet på
längden olikt den andra delen, och <i>Anna Catharina</i>,
som blef gift med öfverste-marskalken Adam Horn,
hvilken förgäfves sökte skiljsmessa från henne,
emedan hon en längre tid varit sinnessvag.

<b>Törnsköld, Catharina,</b> dotter af assessorn
Peder T., blef 1632 borgmästaren Peder
Gudmundssons andra hustru. Nämnde borgmästare
adlades 1646 och antog då namnet Strömberg; men
genom hans andra frus, Catharina Törnskölds,
föranledande ärfdes adelskapet endast af <i>hennes</i>
barn, med uteslutande af hennes styfson,
Strömbergs enda barn i förra giftet, som blef rådman
i Jönköping, der han lät bygga ett hus, som
sedermera blef hofrättshuset. -- Catharina 
Törnsköld var följaktligen, såsom man af denna
hennes handling kan förnimma, en elak och
afundsam styfmoder.

Men fastän den unge Gudmundsson, som
sedan kallade sig Brattman, ej åtnjöt den hedern
att bli adlad, så blefvo deremot hans söner
adlade. En af dem blef till och med baron och
general-löjtnant, och en hans sonson grefve och
guvernör i Kurland. De hade, i stället för
namnet Strömberg, antagit det af Stromberg. Den
elaka styfmodern hade således ingenting för sina
intriger; och det så mycket mindre, som den
adliga ätten Strömberg fortvarade endast i 40 år,
hvarefter den helt och hållet utdog, då deremot
den Strombergska, som började 1674, ännu,
efter nära tvåhundra år, fortlefver. -- Catharina
Törnsköld skall hafva varit ett lärdt fruntimmer,
som till och med väl förstod det hebreiska
språket. Hon lefde såsom enka 1644.


<b>U.</b>

<b>Uggla, Agneta Elisabeth, Hedvig Gustafva</b>
och <b>Anna Fredrika.</b> Deras fader, ryttmästaren
Erik Reinhold U., var en besynnerlig menniska.
En gång reste han med sina tre ofvannämnda
döttrar till Stockholm och aflemnade dem på
Hötorget, under föregifvande att skaffa dem rum,
men kom sedermera aldrig åter till dem.
Barnen blefvo då upptagna af åtskilliga välgörare.
<i>Agneta Elisabeth</i> upptogs hos en grefve De la
Gardie, och blef sedermera, 1797, gift med
bagaren Carl August Lanby i nämnde stad, der
hon äfven dog 1818, 53 år gammal. <i>Hedvig
Gustafva</i> upptogs af en fru Krook, med hvars son,
krono-inspektoren vid Tanto bränneri i
Stockholm Hans Krook, hon sedan blef gift, och dog
1834 i Stockholm, 63 år gammal. <i>Anna Fredrika</i>
blef upptagen af öfverste Bergencreutz, och blef
1804 gift med bokhållaren vid Kungsholms
glasbruk Claes Georg Bäckström, som 1806 måste,
vid den då för tiden bekanta glasprocessen,
rymma till Amerika, der han i Philadelphia blef
handlande och bankir. Det var först ämnadt att hon
skulle gifta sig med öfverste Bergencreutz' son,
som var adjutant hos konung Gustaf IV Adolf,
men han dog innan andra lysningen. Efter
mannens bortresa försörjde hon sig med att
förfärdiga hufvudbonader, tillhandlade sig i
Brännkyrka socken en liten lägenhet, som sedermera
af åskeld uppbrann, och dog slutligen 1862, 82
år gammal, på Danviks enkhus vid Stockholm.
Fadern dog i Stockholm hos sin fjerde dotter,
<i>Eva Susanna</i>, som dog 1840, efter att i flere år
hafva hållit småbarns-skola i S:ta Catharina
församling.

<b>Emilia Maria Sara Sofia,</b> dotter af
kaptenen Carl Wilhelm U., föddes i Carlstad d.
24 April 1819. Pianist och sångerska; elev af
Olof Willman i pianospelning: gaf vid 11 års
ålder sin första konsert å stora börssalen i
Stockholm, samt väckte för sitt redbara föredrag och
ovanliga färdighet å piano stor uppmärksamhet;
gaf sedermera konserter med lika framgång i
landsorten; uppträdde derefter med ännu större
framgång som sångerska, och gaf såsom sådan
konserter i Sverige, Danmark och vid kejserliga
hofvet i Petersburg; här omfattades hon med
synnerlig välvilja af tvänne furstliga hus, hvilka
gynnade henne och betraktade henne som en
älskvärd medlem af deras familj; afträdde 1847 från
den offentliga konstnärsbanan, då hon blef gift
med grosshandlaren Theodor Wilhelm Christian
Uggla, med hvilken hon hade fyra söner och
tvänne döttrar; dog 1856. Hennes sång
berömdes såsom särdeles intagande och rent
musikalisk. Nybom skref till henne sitt poem: "Till en
ung sångerska".

<b>Uggla, Erika.</b> Kaptenskan Uggla från
Urshults socken i Kronobergs län har gjort sig känd
derigenom att hon med framgång behandlat en
mängd personer under den såväl i nämnda som
Jönköpings län gångbara dragsjukan. Hon
tillagade ett beskt bränvin, hvarpå intogs
enbärs- och terpentinolja, allt efter den sjukes ålder och
tillstånd. Härvid borde ytterligare iakttagas att
den sjuke skulle vara i ett varmt rum, väl
öfverhöljas både till ansigte och kropp samt
bränvinet intagas på fastande mage. -- Till
allmänhetens tjenst bekantgjorde kaptenskan Uggla
receptet till nämnde bränvin i Inrikes Tidn. för år
1766.

<b>Ulander, Maria.</b> Mamsell Maria U. i
Götheborg hade på 1862 års exposition i London
utställt ett af henne förfärdigadt konstarbetadt
sybord, som derstädes tillvann sig synnerlig
uppmärksamhet genom det särdeles fint och
egendomligt utförda arbetet å skifvan, som upptager
17 svenska vyer, utförda i kork, näfver, svamp
m. m. Bordet har varit exponeradt så väl i
Götheborg som Stockholm. Götheborgs
Handels- och Sjöfarts-tidning yttrade sig 1862 öfver detta
konstarbete: "Ibland svenska expositionsartiklar,
som skola afgå till London, intager ett härifrån
afgående sybord en utmärkt plats, ja, det är ett
bord, hvarom utan öfverdrift kan sägas att det
sannolikt blir ett af de dyrbaraste och
konstrikaste arbeten i denna väg, som vid
verldsexpositionen kan förekomma. Bordets skifva prydes
med vyer, arbetade i kork och näfver,
återgifvande: i midten: Stockholm sedt från
Blasieholmen, omgifvet med miniatyrvyer af Lindholmen,
Rankhyttan, Ornäs och Mora; på sidorna: Lunds
domkyrka med en del af Lundagård, inloppet till
Carlskrona, Njomelsaska vattenfall i Lappland,
Skokloster, Gripsholm, Gullöfallet vid Trollhättan,
Götheborg och Åresjön i Småland, hvartill
komma smärre vyer af Kalmar slott, Upsala slott och
domkyrka, Wadstena och Leckö slott,
tillsammans 17 större och mindre vyer. -- Träarbetet
till bordet, skulpterad valnöt, är utfördt af vår
utmärkt skicklige ornamentsbildhuggare herr E.
Malmborg, som i detta verk inlagt ett
mästerskap, hvaröfver vi kunna vara stolta. Allt öfrigt
handtverk, som i bordet ingår, har likaledes
blifvit verkstäldt med största omsorg:
tapetserarearbetet vid sykorgen af herr Andersson,
snörmakeriet af herr Jernberg, smidet af herr
Heideman samt det lithografiska arbetet af hrr Grube
& Comp. På baksidan af locket läses text till
planscherna, författad af herr M. Axelsson, på
svenska och engelska språken."

<b>Ulfsdotter, Chirstina,</b> gaf 1479 till Kalmar
kloster hundra svenska mark och ett gods i
Wissefjerda till klostrets byggnad, samt 1486 en stuga
ifrån Kastlösa till konventet i Kalmar.

<b>Ulfsparre, Christina,</b> dotter af ståthållaren
Iwar U., var så förtörnad på sin systerdotter,
Kjerstin Kagg, för det hon öfvergifvit sin
trolofvade, majoren Alexander Irving, att hon
förklarade henne förlustig arfvet efter sig och sjelf
gifte sig med honom; men som han blef henne
otrogen, så måste de skiljas åt. Irving blef
sedermera, 1665, dödad i en duell med majoren
Aron Gustaf Mörner, och Christina U. dog utan
barn med honom 1671.

<b>Ulfsparre, Christina,</b> dotter af ståthållaren
Erik Ulfsparre, blef 1638 gift med generalen af
infanteriet Johan Lilljehöök af Fårdala, och dog
1684. Om henne finnes det antecknadt, att hon
följde sin man under tyska kriget, och att hon,
för att uppfylla en S:ta Britas spådom om
svenska vapnens framgång, skall ha tvättat sina
händer i Rhenströmmen.

<b>Ulftand, Cecilia.</b> En julnatt år 1490, så är
en allmän sägen, satt fru Cecilia Ulftand på sin
gård i Ljungby i Skåne, nära invid hvilken ligga
tvänne stenar, <i>Maglestenen</i> och <i>Tippelstenen</i>. Den
förra håller 15 alnar i längd, 12 i bredd och 10
i höjd. Den andra är något mindre. Under den
större måste trollen taga sin boning, sedan
kyrkan blifvit färdigbyggd och de ej mera hade 
någon trefnad i den öfriga trakten. Här gjorde de
sig stundom glada dagar, och sådant var
isynnerhet fallet om jularne. Man berättade för fru
Cecilia att musik och ett muntert larm hördes
från Maglestenen. En af hennes raskaste
svenner åtog sig att rida dit och se efter huru det
förhöll sig. Under vägen mötte han en flicka,
som för någon tid sedan försvunnit från gården,
man visste icke af hvilket skäl. Hon berättade
honom att hon blifvit bortförd af trollen, och att
detsamma skulle hända honom, om han ej lydde
de varningar hon ville gifva honom. Vid
framkomsten till stenen såg väpnaren denna
upplyftad, hvilande på pelare, en mängd brinnande
ljus och trollen hoppande och sjungande rundt
omkring. En fager trollqvinna steg fram, räckte
den ankomne gästen ett dryckeshorn och en pipa,
samt bad honom att dricka bergakungens skål
och blåsa i pipan. Väl tog han hornet och
pipan, men kastade ut drycken öfver sin axel på
marken, gaf i detsamma hästen sporrarne och
satte af öfver åkrar och ängar rätt fram till
gården, dit han framkom före trollen, som måste
följa den banade vägen. Trollen samtliga jagade
efter med vildt sorl af hotelser och böner; men
före dem hann svennen fram och lemnade
hornet och pipan i sin frus hand. Trollen lofvade
lycka och rikedomar åt fru Cecilias slägt, om
hon återgaf dem deras pipa och horn; men hon
behöll dem. De onyttiga skatternas eröfring
medförde likväl ingen lycka, hvarken åt den som
tagit dem, eller åt den som fick bytet.
Väpnaren dog nemligen tre dagar derefter, och hästen
redan följande dagen. På hans länd, der några
droppar af drycken fallit, voro både hår och hud
bortfrätta. Ljungby gård uppbrann åtskilliga
gånger, och den Ulftandska slägten bibehöll sig
icke länge. De båda trollsakerna förvaras ännu
vid Ljungby gård, såsom minnen af den
underbara sagan. Hornet är af någon okänd
metallblandning, med messings-zirater. Pipan är af
hästben, och den ton hon ger ifrån sig liknar
gökens läte.

<b>Ullman, Brigitta,</b> borgmästaren i Strömstad
Iwar Kamps enka, dog den 20 Febr. 1763 vid
99 års ålder. Så länge Carl XII under kriget
mot Norrige uppehöll sig i Strömstad, var
Brigitta Ullman hans värdinna. Den store krigaren 
visade borgmästaren en synnerlig
bevågenhet för dennes säkra och vigtiga meddelanden
om fiendens marscher och ställningar. Danskarne
visste också ganska väl med hvilken trohet han
gick konungen tillhanda och sökte derför att på
allt sätt skada borgmästarens hus. När de,
efter konungens död, 1719 bröto in öfver gränsen
och alla andra stadens invånare vågade blifva
qvar i sina hus, nödgades borgmästaren med sin
fru och större delen af sitt husfolk flytta öfver
på andra sidan om den nya bron åt
Wenersborgsvägen. Under hans frånvaro bortförde fienden
till Norrige största delen af hans nybyggda hus
och ruinerade hans på egen och flera invånares
bekostnad till kronans tjenst uppförda qvarnar.
Alla andra enskilda hus blefvo skonade. Äfven
1711 hade han och hans fru under största
lifsfara måst flytta inåt landet undan fienden.

<b>Ulrika Eleonora</b> (den äldre). Vi hafva här
en skön bild, en bland de skönaste i det
Pantheon, som våra fosterländska minnen rest åt
förtjensten och dygden.

Bilden, vid hvars betraktande vi här vilja
uteslutande fästa oss, är den af Ulrika Eleonora,
Carl XI:s gemål.

Hon var dotter af konung Fredrik III i
Danmark och hans gemål Sofia Amalia, en prinsessa
af Braunschweig-Lüneburg.

Ulrika Eleonora, född d. 11 Sept. 1656,
förlofvades vid nitton års ålder med den unge
konungen af Sverige Carl XI, men måste i hela
fyra åren vara fästmö, innan bröllopet kunde
firas, och det i och för det häftiga krigets skull,
hvilket, oaktadt den af Carl X slutna freden,
ånyo och helt oförmodadt utbröt mellan
Danmark och Sverige. Ehuru mängden, på ömse
sidor, trodde att förlofningen mellan den
svenske konungen och den danska prinsessan skulle
bli upphäfven, fortvarade den icke desto mindre,
och Ulrika Eleonora ådagalade dervid så
mycken både klokhet och menniskokärlek, att hon
dermed tillvann sig hela Sveriges beundran och
kärlek. Långt ifrån att intrigera, höra till
något parti, eller visa sig partisk för hvarken sitt
eget fosterland, eller det land hon var ämnad
att dädanefter tillhöra, höll hon medelvägen och
blandade sig icke i tvisten mellan dem båda, på
annat sätt, än att hon, så mycket möjligt var,

medlade för de arma svenska fångarne,
understödde dem med penningar af egna medel, samt,
der dessa ej förslogo, pantsatte sina juveler och
dyrbarheter, för att anskaffa erforderlig hjelp.

Ändtligen måste dock stridens blodiga lager
gifva rum för fredens oliv, och de höga
kontrahenternas bröllop firades, ehuru helt enkelt och
tyst, på Skottorps sätesgård i Halland, dit den
kungliga bruden hade blifvit från Helsingör
öfverförd af Sveriges ambassadör Johan
Gyllenstjerna. Konung Christian V hade följt sin
syster till Fredriksborg, icke längre; men hans
gemål, jemte enkedrottningen, den höga modern,
ledsagade prinsessan ända till Helsingör, der den
<i>svenska</i> enkedrottningen, Hedvig Eleonora, var
henne till möte. Det var d. 6 Maj 1680 som
bilägret firades, men icke förrän d. 24 November
samma år skedde intåget i Stockholm, då den
unga drottningen samma dag, i Ständernas
närvaro, kröntes.

Den kärlek och beundran Carl XI:s gemål
redan före sin ankomst till Sverige hade lyckats
tillvinna sig af dess befolkning, stegrades, år från
år, och hon förtjenade ock i hög grad all den
hyllning man egnade henne, ty med större nit
och samvetsgrannhet har väl ingen uppfyllt sina
pligter, såsom maka, mor och drottning.
Outtröttlig i uppsigten öfver sina barns uppfostran,
sökte hon dana dem till rättskaffens menniskor,
samt ingaf dem äfvenledes den kärlek till
fosterlandet och den varma beundran för de hänsofna
förfädrens stora minnen, som bör lifva hvarje
sann fosterlandsvän, men framförallt hvarje
konungabarn.

Ulrika Eleonora var desslikes outtröttlig i
utöfningen af sin menniskokärlek. Ingen klagan
halkade ohörd förbi hennes öra eller studsade
tillbaka från hennes hjerta, utan att der finna
genklang. Till de mörkaste, mest undangömda
vrår sträckte sig hennes ömma omsorger om de
olyckliga, och oftast var den handen dem
fördold, som lät räcka dem hjelp och tröst. Det
var henne kärast när hon osynlig kunde verka
det goda, otackad och okänd.

Mot de af reduktionen lidande
adelsfamiljerna, hvilka till följd af de många godsens
indragande till kronan blefvo störtade i fattigdom,
visade drottningen sig utomordentligt god och
deltagande. Det var ingalunda ovanligt att hon
köpte de nipper och dyrbarheter, de funno sig
föranlåtna att till salu utbjuda, samt skickade
dem sedan dessa effekter tillbaka, utan att de
visste, förrän längt, långt efteråt, och det genom
trägna forskningar, hvilken deras hjelpare varit.

Skolor, arbetshus, fabriker, fristäder för
fattiga, samt flera andra, både nyttiga och
välgörande stiftelser hade denna drottnings godhet att
tacka för sin uppkomst och sitt fortvarande, ty
hon donerade dertill ansenliga grundkapitaler.
Bland andra är det ännu i dag existerande s. k.
Drottninghuset i Stockholm, en fristad för
obemedlade, orkeslösa qvinnor, en af Ulrika
Eleonoras milda stiftelser.

Dertill var hon genomträngd af en sann och
lefvande gudsfruktan, icke en sådan som prunkar
med sin egen förträfflighet och visar en helig
afsky för allt hvad verldslig glädje tillhörer, utan
den skonsamma, som öfverser med nästans fel,
den varma, som är källan till hvarje god
handling, den glada, som äfven åt de jordiska
fröjderna inrymmer en vrå af både hjertat och
hemmet. Hon var glad med de glada och såg gerna
att barn och ungdom roade sig; och långt ifrån
att hennes hof skulle varit något ledsnadens
hemvist, der den exemplariska herrskarinnan stel och
styf vandrade omkring, med sin stränga blick
förjagande trefnaden, var det ett hem för
oskyldiga nöjen, der den sköna, milda drottningen
utgjorde själen.

Man har mycket undrat öfver, att denna till
sitt yttre lika intagande som till sitt inre
förträffliga drottning aldrig lyckades ingifva sin gemål
någon egentlig kärlek, ehuru hon städse visade
sig såsom en innerligt tillgifven maka,
outtröttlig i sina omsorger, sin uppmärksamhet och sitt
deltagande, så väl i de mulna som de klara
dagarne. Orsaken till denna kärfhet å Carls sida
har man trott sig böra söka i de myckna
bekymmer, som ständigt fårade konungens panna, de
svårigheter, hvaremot han hade att strida, jemte
hans oräkneliga omsorger och oaflåtliga
sträfvanden för riket, som han mottog så utblottadt,
men vid sin död lemnade i det mest blomstrande
tillstånd. Han kunde dock icke undgå att både
se och uppskatta sin gemåls värde, och bittert
sörjde han hennes bortgång, sorgligt förutsedd

genom den långvariga sjuklighet, hvaraf hon
under sina sista lefnadsår långsamt borttvinade.

Efter tretton års äktenskap, hvarunder hon
skänkt sin gemål fem söner och två döttrar,
afsomnade Ulrika Eleonora d. 26 Juli 1693 på
Carlberg, hvilket lustslott hon, flera år förut,
hade fått till skänks af sin gemål. Hennes
dödssäng var den uppbyggligaste och lärorikaste, kring
hvilken några friska, ehuru djupt deltagande,
menniskor någonsin kunnat samlas, och den djupa
sorg, den i början nästan otröstliga saknad hela
riket egnade åt hennes minne och alltför tidiga
bortgång förtjente hon i hög grad.

Af de fem söner, åt hvilka hon gifvit lifvet,
öfverlefdes hon endast af <i>Carl</i>, sedermera Carl
XII; prinsarne <i>Gustaf, Ulrik, Fredrik</i> och <i>Carl
Gustaf</i> dogo allesammans helt späda.

De båda döttrarna voro: <i>Hedvig Sofia</i>, den
äldsta af alla barnen, sedermera förmäld med
Fredrik IV, hertig af Holstein-Gottorp, samt den
yngsta af dem, <i>Ulrika Eleonora</i>, som sedan blef
drottning i Sverige, men som med moderns namn
ingalunda hade ärft dennas dygder och
älskvärdhet, icke ens hennes skönhet.

<b>Ulrika Eleonora</i> (den yngre). Det var för
denna furstinna en oersättlig olycka att hon
redan vid fem års ålder förlorade sin förträffliga
mor, samt redan vid sitt nionde år äfven blef
faderlös. Hon ställdes då under sin brors, den
nyss femtonårige konung Carl XII:s,
förmynderskap och uppfostrades af sin farmor, drottning
Hedvig Eleonora, som, partisk för sin äldsta
sondotter, prinsessan Hedvig Sofia, med stränghet,
nästan med uppenbar köld, behandlade den
stackars yngsta, hvars hjerta och karakter af ett
sådant bemötande togo ett menligt intryck, så att
deraf slutligen nästan ett hat uppstod mellan
farmodern och sondottern.

Ulrika Eleonora, yngsta barnet af konung
Carl XI och hans gemål Ulrika Eleonora af
Danmark, föddes i Stockholm d. 23 Januari 1688.
och förblef ända till 27 års ålder oförmäld.
Naturen hade icke utrustat henne med några
särdeles framstående egenskaper, hvarken i yttre
eller inre måtto. Vacker var hon icke, ehuru
hon ej heller kunde få namn af ful.

Det var, som bekant är, mycken oro och
oreda i Sveriges rike under konung Carl XII:s 
beständiga bortovaro i krig med främmande
länder. Man kan med skäl säga <i>beständiga</i>, ty den
räckte ju nästan oafbrutet i aderton år och
måste ju hafva ett olyckligt inflytande på det rike
han efter sin herr fader -- klok och
hushållsaktig i åminnelse -- hade emottagit så
blomstrande.

Prinsessan Ulrika Eleonora var tjugofem år
gammal, då rikets råd, d. 27 Okt. 1713, hos henne
anhöllo, att hon täcktes taga plats bland dem,
på det att alla de åtgärder, som vidtogos till
afhjelpande af landets iråkade djupa nöd, måtte
vinna mera kraft och skyndsammare åtlydas, då
de utfärdades i namn af konungens syster.

Ulrika Eleonora biföll med glädje herrarnes
önskan; det syntes som om hon ingenting bättre
haft att begära. Hon tog dock icke plats på
thronen, fastän hon, af kungliga drabanter
eskorterad, inträdde i rådskammaren, utan satte sig
på den till höger om thronen närmast stående
stolen. Det hette nu på alla de förordningar
som utgåfvos: <i>I Hennes Kongl. Höghets och det
Kongl. Rådets namn.</i>

Detta var för prinsessan en stor triumf
öfver farmodern, som, sedan hon i tretton år stått
i spetsen för regeringen, under sin sons, Carl
XI:s, samt några månader under sin sonsons,
Carl XII:s, minderårighet, väl gerna skulle hafva
sett om hon för tredje gången blifvit derom
anmodad. Förmodligen ansåg man nu den nära
sjuttioåriga drottningen för gammal till detta
ansvarsfulla kall, eller ock visste man att icke <i>hon</i>,
såsom Ulrika Eleonora gjorde, skulle skänka alla
rådets åtgärder sitt obetingade bifall, utan väl
velat göra ett eller annat inkast.

Efter från rådet erhållna underrättelser om
att prinsessan inträdt i regeringen, yttrade
konungen sitt välbehag deröfver och bad, att hon
dermed måtte tills vidare fortfara. Och så skedde
det, dock endast ett år, eller något derutöfver,
till slutet af 1714, då konungen återkom till
Stralsund.

Nu erhöll prinsessan en friare och var
deröfver mycket förtjust. Det var Fredrik, arfprins
af Hessen-Cassel, en redan temligen bedagad
man och enkling. Men -- det var dock en friare,
och den <i>förste</i> som anmälde sig; och då
prinsessan genast med den största ifver omfattade
saken och enkedrottningen, jemte rådet, gåfvo
sitt samtycke, så återstod blott att vinna
konungens, hvilket också erhölls, ehuru icke gerna och
snart. Ty prins Fredrik, som tagit tjenst vid
svenska armén, var dit ingalunda föregången af
något rykte för sedlighet, heder, upphöjda
tänkesätt och ridderliga dygder.

Prins Fredrik var son af landtgrefven af
Hessen-Cassel Carl och hans gemål Maria
Amalia af Curland. Han var född i Cassel 1676 och
hade en gång, under sin herr faders frånvaro i
främmande land, fört regeringen hemma. Sedan
hade han, under hela successionskriget, i
egenskap af generalissimus, anfört armén. -- Hans
första gemål hade varit en preussisk
konungadotter, nemligen Fredrik I:s och dess första
gemåls. Hon hette Lovisa Dorothea, förmäldes år
1700 och dog barnlös fem år derefter.

Ändtligen, efter ett allvarsamt motstånd å
Carl XII:s sida, samt mycken jemkning å den
andra, firades prinsessan Ulrika Eleonoras
bröllop i Stockholm d. 24 Mars 1715.

Straxt derefter hade prinsessan den glädjen
att efter sexton års skiljsmessa återse sin store
broder, hvars rykte genljöd igenom alla då kända
länder. Då han lemnade fosterlandet var Ulrika
Eleonora ett nioårigt barn; nu var hon en <i>qvinna</i>,
med andra känslor och -- himlen allena vet allt
hvad för nya åsigter och vidtutseende planer.

För Sveriges hufvudstad var det temligen
hårdt, att ej inom sina portar få återse -- icke
ens på ett par dagar -- den så länge saknade
konungen, enär man dock visste att han befann
sig på svensk botten, nemligen i Skåne, för att
personligen öfvervaka de då pågående
krigsrustningarne mot Danmark. Carl trodde sig dock
icke om att hinna resa till Stockholm, utan mötte
i Wadstena sin syster, åt hvilket glada möte han
egnade två hela dagar -- en lång tid för honom
under sådana förhållanden.

Två år derefter, eller i början af år 1718,
återsåg Ulrika Eleonora sin broder; det var som
hastigast i staden Christinehamn. Mot slutet af
nämnde år stupade konungen, som bekant är,
vid Fredrikshall i Norrige.

Hvilken skulle nu ärfva hans krona? -- En
kinkig fråga! -- Han hade aldrig velat förordna
något derom, utan helt kallt yttrat, då någon
framställt denna fråga: "Det finns väl <i>något</i>
hufvud, åt hvilket min krona passar."

Man vet att Carl Fredrik, den unge
hertigen af Holstein-Gottorp, son af gamla
enkedrottningens mest älskade sondotter, Hedvig Sofia,
hade blifvit uppfostrad vid svenska hofvet, eller
åtminstone vistats der i många år, innan han
blef gammal nog att ingå i svenska hären. Man
hade allmänt trott, att Carl ämnade denne sin
systerson till sin efterträdare och de flesta
svenskar voro ock redo att foga sig derefter. Men
då konungen ingenting hade förordnat om
arfföljden, kom den unge hertigen att undanskjutas,
då fråga blef om val. Ulrika Eleonora hade
hatat systersonen från det han var ett barn, och
då hon nu med all makt sträfvade att se sin
gemål i framtiden prydd med Sveriges krona,
men ej för närvarande såg någon utsigt dertill,
gällde det att först kunna sätta den på sitt eget
hufvud, för att sedan kunna bortskänka den åt
honom, den älskade, som dock så illa lönade
hennes svärmiska kärlek.

Utrymmet nekar oss att omständligen orda
om de ränker, som af det parti, Ulrika Eleonora
lyckats samla, användes för att lyfta henne på
thronen. De lyckades, så att hon år 1719, i
Februari, ännu icke fullt tre månader efter
broderns död, utropades till drottning, på riksdagen
i Stockholm, och d. 17 Mars samma år kröntes
i Upsala, samt slutligen, d. 11 derpåföljande April,
i hufvudstaden, hyllades af Riksens Ständer.

Men -- på hurudana vilkor hade hon
lyckats erhålla purpurn? -- Jo, genom att för sig
och sina efterkommande afsäga sig makten och
genom att underteckna en -- snart sagdt <i>neslig</i>
regeringsform, som för henne sjelf och hennes
närmaste efterträdare gjorde konungamakten i
Sverige så löjligt inskränkt och kringskuren, att
de voro regenter endast till namnet (<i>kort-konungar</i>, 
såsom Lovisa Ulrika sedermera yttrade till
Adolf Fredrik).

Döfva rykten kringspriddes om den mer
eller mindre verksamma del, som Ulrika Eleonora
skulle haft i sin kunglige broders död. Huru
ogrundade dessa smädelser voro har historien i
vår tid utredt.

Ulrika Eleonora vinnlade sig under sin korta
regeringstid ifrigt om de allmänna ärenderna.
Men hennes högsta sträfvan gick ut på att från
sitt hufvud få flytta kronan på den älskade
gemålens, hvilket också lyckades henne ganska snart,
nemligen jemnt ett år efter hennes egen kröning.
Hon påstås hafva användt ett afskyvärdt medel
för detta syfte. Men då hon nödvändigt skulle
gjort detta i samråd med sin gemål, synes också
denna beskyllning varit falsk, ty Fredrik erbjöd
sig mer än en gång att taga befälet mot
ryssarne, men demokratien vågade icke lemna
sådan makt i hans händer. Man säger, nemligen,
att hon, för att bana sin gemål vägen till
thronen, hindrat freden med ryssarne.

Illa lönades Ulrika Eleonora af sin ovärdige
gemål, föremålet för hennes afgudiska kärlek,
det enda föremål i verlden, för hvilket hon synts
hysa någon egentlig ömhet. Han var henne
skamligt otrogen och förde, i det hänseendet, ett i
allo förargelseväckande lefverne, hvilket slutligen
gick ända derhän, att han, fastän redan egande
en gemål, lät viga sig <i>till venster</i>, såsom det
heter, med fröken <i>Hedvig Ulrika Taube</i>, som han
upphöjde till grefvinna Hessenstein och med
hvilken han hade tvänne söner, Fredrik Wilhelm
och Carl Edvard, samt tvänne döttrar, af hvilka
den ena dog vid nio års ålder, den andra redan
i vaggan.

Ulrika Eleonora förblef dock städse sin
gemål tillgifven och ett blindt redskap för hans
vilja. Hon förestod regeringen tvänne särskilda
gånger, under hans resor till de tyska arfländerna.

Denna drottning, som under sin lifstid var
föga älskad, efter sin död föga saknad och i
historien föga berömd, dog på Carlbergs slott d.
24 November 1741, barnlös, efter tjugotvå års
olyckligt äktenskap; ty hon sörjde bittert öfver
sin gemåls otro och hans mot henne städse
visade köld och otacksamhet.

<b>Urne, Augusta Rothsten-,</b> dotter af
öfverstelöjtnanten i dansk tjenst Siward U., föddes 1707
och dog på Lerkesholm d. 19 Jan. 1779. Hon
var mycket rik; gifte sig först med majoren Börje
Walkendorff, men blef enka 1747, hvarefter hon
ingick äktenskap med Anders von Reiser, som
1761 blef svensk adelsman. Om denne herre
berättas, att då han såsom fändrik låg i garnison
i Malmö och hade der förlofvat sig med Lena
Barfod, råkade han i en så häftig tvist med sin
major, att han med blottad värja öfverföll
honom på öppen gata, hvarför han dömdes till
landsflykt. Nu nödgades han såsom underofficer
ingå i dansk tjenst, och hade den lyckan att till
den grad vinna sin kompanichefs ynnest, att han
blef dennes förtrogne. I denna egenskap
skickades Reiser att uträtta något ärende hos
förenämnda fru Agatha Rothsten-Urne, med hvilken
omtalte chef var till hälften förlofvad. Reiser,
som var vacker karl och fruntimmersvän, föll
emellertid den förmögna enkan så i tycket, att
hon utan omsvep valde honom till sin man och
genast installerade honom i denna värdighet, så
att kompanichefen, vid sitt några dagar derefter
inträffade besök hos fru Agatha, emottogs af
herr Reiser, som i salig herrns nattrock agerade
värd i huset. Fru Reiser fick sedermera besanna
ordspråket, att <i>"den som gifter sig med hast, får
röna en långsam ånger"</i>, ty Reiser var otacksam
mot sin fru, som lyft honom ur stoftet; hon
behandlades af honom såsom en huspiga, hon
måste alltid af honom begära nycklarne till skåp
och visthus, samt sjelf på skullen uppväga det
hö som bestods hans vagnshästar. Hon hade
för mannen en så slafvisk fruktan, att hon alltid,
då hon fick se honom, utropade: <i>"Död och pine,
der kommer han selv!"</i> -- Mannen lånade
drottning Lovisa Ulrika ansenliga summor, dem han
ville efterskänka, blott han blef kommendör, som
dock ej skedde, och ovisst är om han fick igen
sina utlånta penningar. -- Agatha Rothsten-Urne
hade inga barn med Reiser.

<b>Ursina,</b> en sköldmö från Wenden, som bar
konung Harald Hildetands banér i det
namnkunniga Bråvalla-slaget. Hon kom till honom med
sitt folk, som voro ökända för sina långa svärd,
sina pansar och små sköldar. Hon stupade, i
striden fälld af Starkodders svärd.

<b>Utfall, Helena Catharina von,</b> dotter af
bankokommissarien och rådmannen i Götheborg Jakob
v. U., blef 1711 gift med kommendören i
Amiralitetet Christian Gathenhjelm, som dog 1722.
Fru G. dog 1750 och hade 9 barn med sin man.
Hon bodde på Jönsjö i Halland, och genom henne
tog drällväfnaden der i orten sin rätta början
(åren 1723 och 24) och fortsattes till hennes död.
I början nöjde man sig med att väfva "åtta-sölfs-dräll", 
som den tiden kostade 10 à 12 öre smt

alnen, och lärfter 7 à 8 öre, men småningom
förädlades denna vara till finare och bättre
arbete, samt flere-sölfs väfnader, mer än i det nära
derintill belägna Marks härad, hvarest de till
en fjerdedel i lärftet inslogo gröfre garn,
eller blångarn, hvilka sorter blefvo genom
landshöfdingen Mörner förbudna i afseende på
försäljning. Enkefru U. fick emellertid en
soldathustru i Intorps socken att väfva sexton-sölfs
dräll, efter holländskt mönster, och slutligen blef
drällväfnaden bekant och lönande, så att Marks
härads bönder äfven begynte tillverka sådant med
fördel. Markshäradsboerna blefvo sedan kända
öfver hela riket för sina väfnader. Linväfnaden
började härstädes år 1700, då kriget med
Danmark begyntes och det var svårt att från 
utrikes orter få kläden och lärfter till arméns
beklädnad i Skåne. Klädes-fabriker anlades då i
Marks härad, och derifrån beställdes linne till
arméns behof, hvarigenom allmogen derstädes
blef arbetsam och idog i dessa yrken. Sedan
ofvannämnda fru U. genom sin drift och
verksamhet förädlat dessa väfnader, hade det
manat till efterföljd, så att man i 1774 och 1775
års tidningar sett flera fruar, såsom
löjtnantskan Mentzer, född Bökman, hafva presterat
holländskt lärft, för hvilket hon den tiden fick 1
rdr alnen. Löjtnant Tranbergs fru, fröknarne
Wackenfeldt, tvänne fruar Rutensparre, m. fl.,
äro i ofvannämnda tidningar med beröm
omnämnda för deras skicklighet i den finare
väfnadskonsten.


<b>V.</b>

<b>Valerius, Amalia Aurora Adelaide,</b> dotter af
kanslirådet och en af de aderton i Svenska
Akademien, skalden Johan David Valerius, blef 1858
gift med kaptenen och chefen för vestra
lotsdistriktet, friherre Axel Reinhold Leuhusen. Det
var egentligen friherrinnan Leuhusen som blef
den sedermera namnkunniga sångerskan
Christina Nilssons beskyddarinna och gaf henne dess
första musikaliska bildning, samt sedan genom
sitt arrangement satte den fattiga torpareflickan
i pension hos den välbekante kompositören Franz
Bervald i Stockholm, der den unga sångerskan
med förvånande hastighet utbildade sina
musikaliska anlag. Efter denna utbildning reste
friherrinnan med sin skyddsling till Paris för att
der låta henne studera under de förnämsta
konstprofessorer, bland andra den berömde Masset
och den lika celebre Wattel. -- Friherrinnan L.
har också sedermera, med tvänne andra unga
fruntimmer, förnyat profven af en beskyddande
välvilja. Också dessa sednare äro sångerskor.
Sedan friherrinnan L. först sjelf gifvit dem en längre
tids undervisning, lärer hon, just innevarande år
(1866), föranledt deras resa till Paris för att der
fullkomna deras medfödda talanger.

<b>Vasse, de,</b> friherrinna, dedicerade 1786 till
konung Gustaf III en öfversättning på franska
af <i>Plutarque Anglais</i>, i 6 delar, och fick till
vedermäle af konungen tvänne större medaljer i
guld, af hvilka den ena var slagen till minne af
revolutionen i Sverige 1772.

<b>Vougt, Beata.</b> I Mars 1866 läste man uti de
större Stockholms-tidningarne följande uppsats:
"Enkefru doktorinnan Beata Vougt, som nyligen till
Hemmet för obotligt sjuka i hufvudstaden skänkt
en summa af 1000 rdr, har till en pensionsfond för
fruntimmer inom Westerås, tillhörande pauvres
honteux, skänkt en summa af 10,000 rdr rmt."

<b>Vult, Helena,</b> dotter af körsnären och
hofpeltineraren i Stockholm Elias V., blef först gift
med inspektören öfver skeppsbyggeriet i
Götheborg Johan Adlercrantz, som blef adlad 1689,
och med hvilken hon hade tre barn. Efter hans
död, 1693, gifte hon sig med advokat-fiskalen
Lars Fincke, som lät kalla sig Stjernstedt, men
1698 blef för rättegångsmissbruk dömd till 14
dagars fängelse på barnhuset samt att återtaga
sitt förra namn, Fincke, emedan Stjernstedt af
Kongl. Maj:t förklarades för adelsnamn, eftersom
guvernements-sekreteraren Thessleff fått det vid
sitt nobiliserande. Helena Vult måste således dö
oadlig, såsom hon också var född.
<b>W.</b>

<b>Wadström, Ulrika,</b> jungfru, testamenterade år
1789 ett kapital af öfver 8000 rdr rmt till
pensioner åt 10 fattiga ogifta fruntimmer i
Stockholm, döttrar af borgare eller civila tjenstemän.
Fonden står under Justitiekollegii förvaltning.

<b>Wadström,</b> mamsell, som år 1863 afled i
Norrköping och ansågs efterlemna en
förmögenhet af 20,000 rdr, hade testamenterat sin
qvarlåtenskap till en pensionsfond för enkor och
oförsörjda barn efter embets- och tjenstemän samt
borgare i Norrköping, eller i allmänhet sådana
personer, som man brukar kalla pauvres honteux.

<b>Walanger, Christina,</b> boende vid foten af de
norrländska berg, der man ser midnattssolen,
blef gift med länsmannen och direktören för
norrländska linnetillverkningen Pehr Norberg
(enligt en annan uppgift <i>Mathias</i> N.). Hon var
Norrlands utmärktaste spinnerska och blef tvänne
gånger belönad af Rikets Ständer. Af denna
Arachne föddes en son, som sedermera uttänkte
blomster, i täflan med sjelfva Tacitus, och på
utmärkt sätt liknade dem som den store romerske
skriftställaren inväfde i sitt språk; med få ord:
år 1747 föddes i Nätra by <i>Mathias Norberg</i>, som
sedermera blef den namnkunnige orientalisten
och latinaren. Mathias blef snart faderlös, men
modern, som lefde till sitt 90:de år, blef omgift
med komministern i Nätra Jonas Törnsten, som
sedan blef prost och kyrkoherde i Njurunda, och
var en god styffader.

<b>Walborg.</b> Hvem känner icke berättelsen om
<i>Axel och Walborg</i>? Den är ju bekant öfver hela
Skandinavien och af många författare behandlad,
på både vers och prosa. Huru många tusen
hafva icke läst Oehlenschlägers sorgespel "Axel
och Walborg", det mästerliga, det rörande, eller
sett det på våra theatrar och fällt tårar vid
framställningen af detta styckes djupt gripande scener!

Men för dem, hvilka möjligen <i>icke</i> känna till
hufvudpersonerna i berättelsen, eller deras
beklagansvärda öden, som ännu efter seklers
förlopp väcka mängdens deltagande, äfvensom för
kompletterandet af denna samling, måste skön
Walborg här intaga det rum hon så väl genom
sina olycksöden som genom sin personlighet
förtjenar att intaga. -- Berättelsen är följande:

I Bohuslän, på en i Vesterhafvet utskjutande
halfö, i en ljuflig, mellan tvänne bergshöjder
belägen, dal, låg, beskuggadt af lummiga ek- och
bokskogar, det vackra herresätet Hultås,
tillhörigt riddar Ingemar, som bodde der med sin fru
Julia och sin dotter Walborg. Denna sistnämnda
hade ett syskonbarn, herr Axel Thordson, som
lekte med henne, då hon var liten, men som,
några år äldre än hon, snart växte ifrån hennes
lekar och började omfatta henne med en helt
annan kärlek än den broderliga han hittills för
henne hyst. Walborg, ehuru ännu ett
trettonårigt barn, började snart att både förstå och
besvara hans ömhet; och då Axel, som det
berättas, reste till kejsarens hof, att förtjena sina
gyllene sporrar, hvarförutan ingen kunde blifva
dubbad till riddare, kommo de båda älskande
öfverens att i lif och död tillhöra hvarandra.

Det dröjde dock i flera år, innan Axel kunde
till hemmet återkomma. Under tiden
uppblomstrade hans lilla brud till en skön, intagande
jungfru: det var som om hvarje vår, hon
upplefde, hade smyckat henne med nya behag. I det
närbelägna Dragsmarks nunnekloster fick hon af
nunnorna lära alla på den tiden brukliga
konstiga handarbeten; och att sjunga och "leka på
harpa" lärde hon af en kringvandrande skald,
eller speleman, ty de båda begreppen voro ett.

Snart spridde sig vida omkring ryktet om
den unga Walborgs skönhet och älskvärdhet, och
hon fick en mängd friare, icke allenast bland
Skandiens yppersta riddersman, utan väl ock
högre än så. Ja, sjelfva den unge konungasonen
Hakon i Norrige trädde i raden af hennes
tillbedjare, främst i yttre företräden, liksom han
stod främst i rang.

Men Walborg var trogen den ed hon
svurit sin Axel och inga lyckans, maktens eller
fåfängans frestelser kunde ens ett ögonblick
förmå henne att vackla. Det förstås att de andra
friarne drogo sig undan, då konungasonen kom,
ty hvilken skulle väl med honom kunnat täfla hos
den sköna? Han ensam stannade qvar och
plågade henne med sin ömma ihärdighet,
hoppandes att dock slutligen kunna vinna henne.

Emellertid hade Axel Thordson i det
främmande landet förvärfvat, förutom
riddarevärdigheten, äfven ära och rykte, och var nu stadd på
återresan till hemmet. Då mötte honom på
vägen underrättelsen om prins Håkons envisa frieri
till hans brud, och han skyndade dervid, allt
hvad skyndas kunde, hem till henne, väl vetande,
att han då som bäst behöfde stå vid hennes sida.

Med outsäglig glädje mottogs den
hemkommande af så väl skön jungfrun, som hennes
föräldrar, och det blef nu öfverenskommet att
bröllopet skulle firas så fort som möjligt.

Då ingaf svartsjukans demon Hakon en
nedrig tanke. Han svor inom sig att hämnas sin
försmådda kärlek och att den honom förhatlige
Axel Thordson aldrig skulle såsom maka famna
den han kär hade, och -- han höll ord.

Snart var hans plan färdig. Han hade gått
till råds med en lågsinnad munk, Svarte Knut
kallad, som gerna var honom behjelplig. Denne
framletade ur dammiga pergamentshögar en
längesedan förgäten påflig bulla, som förbjöd
äktenskap mellan <i>dopsyskon</i>. Så kallades, i denna
katholicismens första tid i Norden, alla de, som
af samma faddrar blifvit burna till dopet, och i
denna andliga skyldskap befunno sig verkligen
Axel Thordson och Walborg Ingemarsdotter,
förutom det att de voro syskonbarn.

Såsom en häftig åskvigg från ett på den
klaraste himmel upptågande moln nådde den
förfärliga underrättelsen de båda lyckliga, der de
sväfvade bland verklighetens rosor och hoppets
vårgrönska, och nedslog med ens och för alltid
hela deras jordiska lycka. Och icke nog med
att presterskapet på det strängaste förbjöd
deras förening: nej -- der måste äfven, till
uppresande af en oöfverstiglig skiljemur dem emellan,
försiggå en hemsk kyrkoceremoni. De tvungos
nemligen att, i närvaro af hofvet, af hela
presterskapet och en talrikt församlad menighet,
stå bredvid hvarandra, på några stegs afstånd,
och hålla mellan sig en fin hvit duk, hvilken
biskopen med ett hvasst svärd genomskar, till
tecken af att de nu borde för hela det återstående
af lifvet vandra på skiljda vägar. -- Detta skedde
i Mariekyrkan, nära Hultås.

Värdigt, såsom det egnar sanna kristna, buro
de beklagansvärda unga älskande sitt hårda öde.
Ingen skulle se på skön Walborg att hon led,
ehuru outsägligt detta lidande var.

Och Axel -- hur ädelt uppförde sig icke
han! Det blef krig i landet och uppbådet att
samla sig till dess försvar kom äfven till Axel
Thordsons. gård. Denne, som väl kunnat
uppsäga all tro och lydnad mot Hakon, som nyss
blifvit konung, fann det dock skamligt att för
enskild hämnd qväfva fosterlandskänslan och
skyndade derför till den unge konungens bistånd.
Ja, han gick ända derhän i sjelfförsakelse och
glömska af liden oförrätt, att, då Hakon
omringades af fiender, utan att kunna slå sig igenom,
ilade Axel Thordson till hans bistånd, och då
konungen neddignade död af sina sår hämnade
Axel hans död, men tillsatte dervid sjelf lifvet.
Han dog dock icke på sjelfva valplatsen, utan
önskade att i Dragsmark få uppgifva sin anda;
men afled under transporten dit. Det sista ord
han i verlden talade var namnet Walborg.

Vid underrättelsen härom lät Walborg viga
sig till nunna, helgande hela sitt återstående lif
åt minnet af den hon så innerligen älskat. Der,
inom den trånga cellen, med sin djupa sorg till
sällskap, jemte bönen och återseendets hopp,
framlefde hon många långa år, innan dödsengeln
löste hennes bojor. När hon ändtligen dog,
betraktades hon nästan såsom ett helgon, och en
andäktig menighet gjorde årliga vallfarter till
hennes graf, hvilket sker ännu i <i>våra</i> dagar,
ehuru af helt olika bevekelsegrunder. <i>Då</i> var
det religionssvärmeriet, som ditlockade en hop
folk: <i>nu</i> är det det varma intresse, blandadt med
vemod, som berättelsen om Axels och Walborgs
öde ingifver.

<b>Walborg</b> från Nordmarks-hyttan och <b>Karin
Jota</b> från Kall-hyttan i Wermland. Om dessa
berättas: Efter digerdöden, då det var mycket
ondt om folk, skulle en häradshöfding hålla ting;
men då det ej fanns mer än 10 karlar att taga
till bisittare i nämnden, så blefvo dessa tvänne
qvinnor invalda till nämndemän. Domaren skall
hafva satt så stort värde på dessa qvinnor, att
lian i tvetydiga och svåra mål aldrig dömde förr
än han frågat deras tanke, och berättas äfven,
att han dervid flera gånger stannat i det
domslut de tillstyrkt. Fernow, som omnämner detta
i Wermlands beskrifning, är öfvertygad om
sanningen i denna uppgift.

<b>Walin, Gustafva Amalia,</b> syster till
premiersångaren vid Kongl. theatern i Stockholm.
Sopransångerska, ledamot af Musikaliska
Akademien; född i Westerås 1825; var 1853--54
engagerad vid Kongl, theatern i Stockholm, och
1856--57 vid Musikföreningen i Köpenhamn; har
som konsertsångerska, synnerligen i föredraget
af folkvisan, vunnit välförtjent ryktbarhet.

<b>Wallenstjerna, Anna Magdalena,</b> gift med
hofjunkaren Carl Gustaf von Danckwardt, gaf
juldagen 1805 en präktig predikstol till Lunda kyrka
i Stockholms län, samt 1000 rdr till Skepptuna,
Lunda och Bladåkers fattigkassor.

<b>Wallerius, Christina,</b> var dotter af prosten
Nicolaus W. i Högsby, som dog 1697. Christina,
som för sin skönhet var mycket firad af konung
Carl XI, hvilken med sin diamantring säges hafva
ristat hennes namn och hvarjehanda prydnader
omkring namnet i en fönsterruta. Denna ruta
flyttades från Högsby och förvaras på Kalmar
gymnasii bibliothek. Hon, den firade, blef
sedermera gift med kyrkoherden Forsselius i
Rångedala i Skara stift.

<b>Wallin, Clementina,</b> född <i>Noring</i> (från
Westergötland), omnämnes i Boijes Målare-lexikon
såsom utmärkt skicklig att i olja kopiera berömda
mästares arbeten.

<b>Wallman,</b> enka efter prosten C. Hedman,
har år 176- till Upsala Akademi testamenterat
ett kapital af 2996 rdr specie, till stipendier åt
studerande.

<v>Warg, Catharina</b> (allm. <i>Cajsa</i>), har vunnit stor
namnkunnighet genom sin <i>"Hjelpreda i Hushållningen"</i>, 
som utkom 1773 och sedan, upplefvat många
upplagor och begagnas än i dag. Thorilds
<i>"Handbok för omtänksamma hushåld i diäten"</i>, utgifven
år 1795, är glömd, då deremot Cajsa Wargs
kokbok lefver och begagnats i snart 100 år.

<b>Wasa,</b> förut <b>Wase.</b> Riksrådet och riddaren
Erik Johansson W. till Rydboholm och hans fru
Cecilia af Eka (se detta ord) hade 8 barn, hvaraf
den äldste sonen Gustaf blef konung under namn
af Gustaf I Wasa; brodern Johan dog som barn,
och Magnus, den siste af hans bröder, dog 1529
på Rydboholm. Gustaf Wasas fem systrar voro:
<i>Brita</i>, död i späda år, <i>Margaretha</i> (se nedanför),
<i>Anna</i>, dog såsom nunna i Wadstena, <i>Märtha</i> och
<i>Emerentia</i>, som tillika med modern sutto
fängslade i Blå tornet i Köpenhamn, dogo i det
rysliga fängelset.

<b>Wasaborg.</b> Bland de flera sidoafkomlingarne
af Wasa-ätten tillhör namnet Wasaborg den
ättgren som uppkom genom Gustaf II Adolfs och
Margaretha Cabeljaus son, hvilken blef
guvernör i Estland och grefve, under namn af
Gustaf af Wasaborg. Hans barn åter uppgifvas af
Anrep vara fyra, men Rosenhane upptager blott
tvänne, <i>Christina</i> och <i>Gustaf Adolf</i>. Christina,
således Gustaf Adolfs sondotter, föddes 1644 och
blef 1665 gift med general-löjtnanten Wolmar
Wrangel, samt dog 1675. Både Wrangel och
hans grefvinna äro begrafna i Wasaborgska
grafven i Riddarholmskyrkan. Deras balsamerade
lik, jemte trenne små barns, förvaras tillsammans
uti en präktig kopparkista; föräldrarne ligga
bredvid och omfamnande hvarandra, enligt Ferlins
beskrifning öfver Riddarholmskyrkan. Konung
Gustaf Adolfs sonson, Gustaf Adolf af Wasaborg,
som dog 1732, hade icke mindre än 16 barn,
hvarför ättens fortlefvande syntes betryggadt;
icke dess mindre utdog ätten på manliga sidan
med sonen Georg Mauritz 1754 och på den
qvinliga med dottern Polixena (se detta ord) 1777.
Bland de 16 barnen nämna vi dessutom <i>Eleonora
Catharina</i>, född 1686 och 1714 gift med
geheimerådet v. Reisenberg; öfvergick till katholska
läran, och dog i Coblenz 1729; <i>Sofia Elisabeth
Christina</i>, född 1694, blef gift med guvernören i
Zaarbrücken Henning v. Strahlenheim,
stamfader för grefvarne Strahlenheim i Elsas, hvilka
således kunna räkna slägtskap med Gustaf II
Adolf.

<b>Wase, Brita,</b> dotter af riksrådet Christiern
Johansson W., blef gift med Matts Pedersson i
Upsala. Hon var konung Gustaf I:s syskonbarn,
och fick år 1558, då hon var enka, af nämnde
konung S:t Barbro kapell i Upsala för de
tjenster som hon gjort honom och hans barn.
<b>Wase, Margaretha,</b> dotter af riksrådet Erik
Johansson W., och syster till konung Gustaf I.
Hon blef (1515) först gift med riksrådet Joachim
Brahe, med hvilken hon hade fem barn, men
efter Brahes halshuggning i Stockholms blodbad
1520, gifte hon om sig (1525) med grefve Johan
af Hoya och Brockenhusen, som föll i onåd hos
konung Gustaf I, och systern måste dela den
vrede som konungen visade hennes man. Grefve
Johan satt på Wiborgs slott i Finland, men
fruktande sin svåger, begaf han sig derifrån på tre
skepp med all sin redbaraste förmögenhet, och
Margaretha visste ej annat än att kosan togs till
Stockholm, emedan konungen i flera bref kallat
grefve Johan till sig, och sändt honom lejdebref,
hvarför fru Margaretha hoppades en försoning
med sin broder. Men Johan landsteg i Reval,
dit konungen sände ett skepp att uppbringa
honom, men han begaf sig genom många
fursten-dömen till Lübeck, der han mottogs med
kunglig hedersbetygelse. Han blef slutligen, 1533,
landsförvist och dog året derefter på Fyen. --
Margaretha blef i sorg qvar i Reval, dit konung
Gustaf skref några bref till sin olyckliga syster,
deri han tillsade henne all broderlig kärlek och
beskydd, derest hon ville vända åter till Sverige
och sina arfgods; men af fruktan det hennes
oskyldiga barn, som hon hade med sig, skulle få
uppbära det hat, deras fader hos konung Gustaf
ådragit sig, blef hon qvar i Reval, till dess,
tredje året efter deras flykt till Reval, döden, som
ändar alla bekymmer, slutade hennes sorgfulla
lefnad (1537). Hon begrofs i högchoret i
domkyrkan i Reval. På sitt yttersta sände hon sina
små barn med en trogen tjenare till deras faders
broder, grefve Erik af Hoya, som dem
kärleksfullt mottog och sörjde för deras kristliga
uppfostran. Hennes enda lefvande son i första
giftet, <i>Peder Brahe</i>, kallades (1534) af konungen
till Sverige, och blef den ädla Braheslägtens i
Sverige berömlige stamfader.

<b>Weber, Anna Sofia,</b> gift med
sejlar-åldermannen Johan Fredrik Lieberdt, skänkte gemensamt
med mannen, år 1832, 3000 rdr till Adolf
Fredriks fattighus, till borgerskapets enkhus 3000
rdr och till Clara församlings fattighus 3000 rdr.

<b>Wefverstedt, Anna Catharina,</b> blef 1732 gift
med den namnkunnige assessoren i Antiqvitets-Archivet 
Anders Anton von Stjerneman. Hon
säges hafva egt mycken bildning och verklig
lärdom, samt utgifvit i öfversättning: <i>"Christliga och
hjertrörande betraktelser öfver döden"</i>. Hon dog
1753, och hennes enda barn, dottern <i>Andrietta
Catharina</i>, blef gift med biskop Celsius i Lund.

<b>Weidenhayn, Johanna Carolina,</b> född den 22
Oktober 1822, dotter af medaljören Lundgren.
Gift år 1850 med notarien Weidenhayn. -- Båda
systrarne, fru Weidenhayn och Lea (gift
Ahlborn), växte upp i artistisk omgifning, hvaraf
följden blef att barndomsintrycket sedermera
utvecklat sig derhän, att af de båda flickorna
danades konstnärer. Fru Ahlborn har nu i
Banken samma befattning som förut hennes
fader, och har hunnit en hög grad af
konstnärsfulländning. Fru Weidenhayn åter har egnat sig
åt träsnitts-konsten, som i närvarande tid
utgör en märklig tillflykt för såväl esthetiska som
didaktiska konstprodukter, sedan sjelfva
methoden upphunnit en hög grad af fullkomlighet. Då
koppargravyren fordrar mycken tid, och för
öfrigt genom afdragningen blir mycket dyr,
hvaremot det moderna träsnittet oftast kan inflyta
ibland boktrycket, har denna konst blifvit en
ovärderlig hjelpreda vid en mängd beskrifningar
af alla slag, vare sig landskap och andra
naturföremål eller mekaniska teckningar, till och med
porträtter. Tidens behof hade således också sin
del i hennes konstbildning, då en mängd
utkommande skrifter fordra "illustrationer" för att vara
publiken behagliga. Det första allvarsamma
bruket af sin talang använde konstnärinnan på
arbeten för sjökarteverket, der den största
noggrannhet och det finaste utförande föranledde
henne en rekommendation hos regeringen, så att
hon, med ett anslag af statsmedel, fick företaga
en konstresa till Frankrike, Tyskland och
Belgien. Denna resa slutades år 1858, men under
tiden hade hon haft tillfälle att besöka alla
utmärktare institutioner i dessa länder och att i icke
obetydlig mån utveckla så väl skickligheten som
också konstnärsögat och att öfva sitt skönhetssinne.
Man hemkommer ifrån en sådan erfarenhet med
vida stegrade anspråk på sig sjelf, och att hon
hyst och äfven motsvarat dessa högre anspråk,
har tillräckligt visat sig vid de oräkneliga arbeten,
hon utgifvit. Under otrolig flit (som man måste
antaga då man ser mängden af hennes
produktioner) har fru Weidenhayn i utmärkt grad
verkat till nytta för det vetenskapliga
skriftställeriet och sjelf upphunnit en talang, vida större
än man för några år sedan kunnat vänta sig af
denna särskilda gren utaf gravyren. Man
förundrar sig öfver den stora mängden af hennes
produktioner, hvilka i sanning förutsätta en
alldeles utomordentlig flit. Hon har också blifvit
godkänd af utmärkta konstnärer i hennes väg.
Vi hafva vid nu (1866) pågående konstexposition,
äfvensom på slöjdexpositionen, igenkänt arbeten,
tecknade med hennes namn, men som, använda
på andra ställen, förekommit med
namnteckningen utesluten. Men icke blott för egen
fulländning har fru Weidenhayn idkat sin konst, hon
har visat icke mindre nit i att undervisa andra,
för att, om möjligt, derigenom skapa medtäflare,
eller för framtiden efterträdare. Så t. ex. har
hon, såsom lärarinna i Stockholms Slöjdskola,
med mycken ifver förestått undervisningen i detta
fack. År 1859 erbjöds henne denna befattning, och
hon har dermed fortfarit under följande år, med ett
så oförtröttadt nit, att det af hennes elever med
varmaste tacksamhet erkännes. Ibland större
kollektioner af hennes arbeten äro illustrationerna 
till Andersens sagor, Petterssons resor i
Lappmarken, m. fl.

<b>Weltzin, Carolina,</b> dotter af den namnkunnige,
förföljde kyrkoherden och folktalaren A., C.
Rutström, föddes d. 11 Sept. 1754. Hon gifte sig
med sekreteraren och ombudsmannen vid
Assistans-kontoret assessorn Peter Weltzin och blef
enka 1787 samt dog 1812. Fru W. var en
flitig författarinna och öfversättarinna af vittra,
historiska och ekonomiska skrifter. Bland
hennes arbeten uppräkna vi: <i>"Skaldestycken", "Om
potäters begagnande", "Om fruntimmer-uppfostran",
"Anvisning till tarflig matlagning", "Handbok om
bränvinsbränning och distillering", "Ekonomisk
handbok"</i>, m. fl.

<b>Wennberg, Charlotta Christina,</b> vanligen känd
under benämningen <i>Lotten Wennberg</i>, såsom hon
ock sjelf alltid tecknade sig, var dotter af framl.
kommersrådet och brukspatronen på Yxe i
Nerike J. O. Wennberg och hans efterlefvande maka.
Hon föddes d. 3 Juni 1815.

Uppvuxen i en bland Sveriges förmögnare
och ansedda familjer, åtnjöt mamsell Wennberg
i sin barndom en efter föräldrarnes tillgångar
afpassad, vårdad uppfostran. Glad,
bekymmerfri och tvånglös var hennes ungdom: glädjens
solsken låg utbredt öfver hennes bana, och
ymnigt växte nöjenas blommor för hennes fjät.
Hon njöt af allt, såsom man njuter vid unga år,
så länge sinnet är friskt och blicken klar öfver
det ännu molnfria lifvet, och så länge den
tanken ännu icke har insmugit sig, att det
någonsin kan blifva annorlunda.

Tiotalen försvunno och Lotten tänkte: månne
då qvinnans lif utgöres af endast ungdomen och
dess glädje? Är det väl, sedan de sköna, glada
årens gräns är passerad, endast en lång dvala,
ett glädjelöst vegeterande? Kan man ej <i>vara
nyttig</i>, sedan man upphört att roa sig, kan och
bör man ej medelst en afpassad verksamhet vinna
nya och djupare hugnader?

Hon fasthöll denna ädla tanke, sedan den
en gång vaknat inom henne. Hon måste bli
<i>verksam ... nyttig ... sysselsatt</i>. Dock, med hvad? --
Arbete för utkomsten behöfde hon icke: hon var
dertill i alltför lyckliga ekonomiska
omständigheter, och hon skulle kanske hafva förebrått sig, om
hon ryckt arbetet och dess frukt undan sådana,
som ej hade annan utväg än det till sin bergning.

Hvad företog hon då? -- Jo, hon omfattade
med lif och själ, med alla sina tankar, med
ansträngningen af alla sina både moraliska och
fysiska krafter en trägen sysselsättning, som tog
alla dagens timmar i anspråk och kanske äfven
något af nattens hvila -- som inbragte henne
mycket, nemligen tillfredsställelsen att vara nyttig,
att hafva rätt uppfattat sin bestämmelse såsom
menniska och kristen, att vara ett medel i Guds
hand till betryckta likars hjelp och tröst -- med
ett ord, den renaste lefnadsglädje.

För dem, som ej personligen kände mamsell
Lotten Wennberg och kanske icke ens hört henne
omtalas, samt äfven efter läsningen af detta vårt
meddelande icke rätt kunnat fatta hvarmed hon
egentligen sysselsatte sig, vilja vi nämna att hon
<i>utöfvade välgerningar</i>, hjelpte, understödde och
tröstade, med ett ord, till hela sin verksamhet
var en välgörarinna.

Mången torde undra huru detta tillgått, och
den som nedskrifver detta vet det icke ens sjelf.
Men sannt är det, emellertid, att knappast
någon bland dem, som i sin fattigdom, sin nöd och
sitt betryck sökte mamsell Wennberg, gick
ohulpen, åtminstone <i>otröstad</i>, ifrån henne. Icke nog
med att hon var medlem af Jakobs- och
Johannis' församlingars Fruntimmers-Skyddsförening
och en bland dess styrelses verksammaste
medlemmar, äfvensom ledamot af alla de välgörande
sällskap er inom hufvudstaden, der fruntimmer
hafva något att säga; hon har dessutom, genom
sina relationer i högre kretsar, ja, på högre,
aldra högsta ort, förmått uträtta otroligt mycket
godt och nyttigt, dock aldramest inom S:t
Jakobs församling, för hvars presterskap samt
skol- och fattigdirektion hon var ett pålitligt stöd.

Vi sade att man icke vet huru detta tillgått.
Det är likväl både förklarligt och redan
förklaradt. Två andra ädla svenska qvinnor, Fredrika
Bremer och Emily Nonnen, hafva gifvit oss
beskrifningen öfver mamsell Lotten Wennbergs
utveckling.

En spådomslek, som förekommer i vissa
orter bland Sveriges allmoge, tillgår på det sättet,
att man knäcker ett ägg och låter hvitan
utgjutas i vatten. Af den form, som denna vid sin
utbredning antager, tolkar man tecken till
framtida öden. Vid en sådan lek, anställd mellan
några unga flickor, tolkade man för Lottens
framtid en krona. "Du blir drottning!" skämtade
man; "det blir väl på Drottninghuset <footnote>Ett fruntimmers-fattighus i Stockholm, stiftadt af en drottning.</footnote> då!"
svarade den glada flickan. -- Hon vann i sin
sednare lefnad en oförgänglig krona. Det är
visst.

Under hennes uppväxt tillskrifver man henne
fel -- att hafva varit häftig, ovärdig och fallen
för beqvämlighet och att vara lat, till hvilket
sednare hennes något tunga och feta
kroppsbildning bidrog. Häftigheten försvann genom
öfning att beherrska sig, oordningen försvann
genom det oundvikliga behofvet af ordning, då man
underkastar sig en mångfaldig verksamhet.
Fallenheten för att lefva beqvämt blef snart
undanträngd genom den otroligt trägna verksamhet,
hvartill hennes eget ädla sinne dref henne. Då
sjukdom yppades i kojorna på hennes fädernegods, 
lemnade henne de långa afstånden på landet 
intet tillfälle att spara sig eller hemfalla till
orörlighet.

I hufvudstaden, der föräldrarne tillbragte
vintern, tillhörde hon sällskapslifvet i hela dess
elegans, men plötsligen afbröts detta familjens
lefnadssätt, då fadern, kommersrådet Wennberg,
dog och lemnade huset i en brydsam ställning,
som likväl sednare afhjelptes då deras
intressentskap i Yxe bruk utlöstes genom en förmånlig
försäljning. Emellertid föranleddes likväl en stor
förändring i familjens lefnadssätt under den tid
då man trodde sig emotse torftigheten nalkas.
Kraftiga naturer veta att foga sig efter de yttre
förhållandena. Lotten Wennberg var då tjugo
år gammal. Det välgörande sinne, hon redan
ifrån barndomen hyst och uppöfvat, blef ännu
eftertryckligare väckt till deltagande för
menniskors bekymmer, sedan hon sjelf genomgått en
sådan skola, ehuru kort den än var.

Såsom redan länge tillhörande det finare
sällskapslifvet fann hon nu i de många
relationerna alltid nya utvägar för de många syften
hon dagligen uppfattade -- efter förhållandet af
de särskilda, nya tillfällen, der den nödlidande
tog sin tillflykt till hennes outtröttliga deltagande,
hennes kraftfulla hjelp samhet.

Hela dagen var mamsell Wennberg i
oaflåtlig verksamhet, aldrig tröttnande, aldrig vresig,
aldrig görande någonting omöjligt, aldrig
afvisande <i>någon</i>, utan med den förklaringen att hon
åtminstone skulle <i>bjuda till</i>. Hon skaffade 
hyreshjelp eller husrum åt de husvilla, sjukhjelp eller
sjukvård åt fattiga sjuka, skolundervisning åt
vanvårdade barn, sopp-poletter åt de hungrande,
ved åt dem som fröso, arbetsförtjenst åt dem
som ville och kunde arbeta -- med ett ord: hon
visste råd för så mycket lidande och så mycken
svårighet här i lifvet, att det är alldeles otroligt
för dem som ej hafva förnummit det på närmare
håll. -- Så hade hon nu i tolf hela år sträfvat,
men hennes sträfvande var icke tungsint, det gick
alltid med glädje, efter ett inre och högre behof
som skulle tillfredsställas.

Och med allt detta var hon ingen pedant,
ingen bönsyster, ingen straffpredikerska, ingen
utbasunerska af menniskornas förderf och laster.
Glad, som ett solsken, var hon beständigt, jemn
till lynnet, lätt och angenäm i umgänget.
Aldrig hörde man henne klaga öfver trötthet, eller
öfver hulpnas otacksamhet, eller öfver den tunga,
ofruktbara mödan af det sjelfåtagna kallet,
hvilket hon skötte med samma allvar som om hon
varit dertill af staten tillförordnad och i
förhållande derefter aflönad. Hon förvaltade kassor,
hon stod vid kyrkdörrarne då kollekter samlades,
hon bevistade sammankomster för filantropiska
ändamål, hon gick ut och in i kojorna, allt med
samma glada och fryntliga min, samma friska
sinne, samma orubbliga goda lynne, från dag till
dag, från år till år, utan kantighet -- framför
allt utan <i>fromleri</i>.

Gerna vilja vi undvika, såsom ett fel, att
loftala en så högsinnad natur, som är högt
öfver berömmet. Nästan lika ogerna omnämna vi
att den jordiska högheten velat gifva glans åt
sina belöningar genom att egna dem åt en som
aldrig behöfde någon yttre belöning; men saken
tillhör i någon mån en lefnadsteckning,
fördenskull omnämna vi att hon erhöll en guldmedalj
af åttonde storleken, "för berömliga gerningar",
likasom dermedelst förvexlad med andra
"medaljörer" och deras berömliga gerningar. --
Annorlunda, och i skön öfverensstämmelse med
Lotten Wennbergs hela lif, egnades henne en
hyllning, då enkedrottning Josefina och flera som
deltagit i Lottens verksamhet stiftade en fond
med hennes namn, till evärdeligt minne af den
skönaste lefnad. Denna fond har redan växt till
någon betydenhet och vi hoppas att stiftarne
ytterligare arbeta på dess förkofran, så att man
deri tilldelar det enda värdiga monumentet åt
den som väl icke kunde önska sig något högre
än en fortsättning af den välgörenhet, som hon
sjelf gjorde till sin lefnads bestämmelse.

Förgängelsen skulle emellertid också gripa
denna hydda, i hvilken en så ädel själ bodde.
Hon, hvars hjerta var så vekt, bortrycktes af en
sjukdom som yttrade sig med att hennes kropp
<i>hårdnade</i>. Läkarne kalla sjukdomen Stenkräfta.
Lugn och glad i döden såsom i lifvet
hädankallades hon den 4 November 1864, under det att
svenska nationen firade femtioåriga jubileet
öfver föreningen med norrmännen. Fridens och
försoningens ande firade sin fest omkring henne,
under det att hon sjelf hemföll till lifvets försoning.

<b>Wennberg, Johanna Fredrika,</b> född <i>Wigström</i>.
Denna författarinna är, ehuru hon skrifvit
ganska mycket, just icke känd af den större
allmänheten. Visserligen har man väl stundom
varsnat signaturen F. W., eller Fredrika W......g,
utan att just vidare taga reda på signaturens
egarinna. Vi gå nu att här presentera henne
för våra läsare.

Fredrika Wennberg föddes i Stockholm 1816
och gifte sig dersammastädes 1844 med A. C. A.
Wennberg, tjensteman i Jernvägen, men som dog
år 1860.

Hon har författat åtskilligt, både på vers
och prosa. Bland det förra märkas en mängd
småpoemer i kalendern "Violblomman", samt ett
par tillfällighetsstycken, såsom vid H. K. H.
prinsessan Lovisas födelse, för hvilket prinsessans
herr fader hugnade författarinnan med en
guldbroche, samt på framl. H. M. enkedrottning
Desiderias 75:te födelsedag, hvilken drottning
skänkte fru Wennberg ett guldcylinderur.

Bland hennes arbeten i obunden stil märkas
novellerna: <i>"Grefvinnan och Tiggarflickan", 
"Grefvarne D., far och son", "Ellen", "Arfvet", 
"Angelica", "Tre År", "Barnhusgossen",
"Handtverkaren", "Tvänne Brudar",</i> m. fl. Hon har äfven
skrifvit följetongen <i>"Ett Blad ur Arbetarnes Lif"</i>,
jemte andra större och mindre dikter.

<b>Wennerstedt, Maria Catharina,</b> dotter af
landshöfdingen i Stora Kopparbergs län Carl Gustaf
W., blef 1756 gift med generalmajoren Magnus
Wilhelm Armfelt. Hon dog 1803, 75 år gammal,
och hade i lifstiden uträttat mycket godt; bland
annat inrättade hon en skola och ett fattighus i
Haliko socken i Finland.

<b>Westerberg, Catharina Margaretha,</b> mamsell,
testamenterade år 1840 ett kapital af 20,000 rdr
till understöd åt behöfvande borgaredöttrar i
Stockholm. Bemedlings-kommissionen förvaltar
medlen.

<b>Westerling, Susanna,</b> enka efter
brukspatronen vid Skultuna messingsbruk Mathiesen,
skänkte, enligt Inrikes Tidn. 1766, straxt före sin död,
28,000 daler kopparmynt till Serafimer-lazarettet
i Stockholm och en lika stor summa till
Frimurarebarnhuset, således tillsammans 56,000
daler. Fru Mathiesens måg och ende arfvinge
Carl Adlerwald utbetalade i Mars månad 1766
dessa summor till ofvannämnda
välgörenhetsinrättningar.

<b>Westerstrand, Hertha Aurora,</b> dotter af
presidenten i Statskontoret Pehr W., föddes d. 16
Febr. 1821. Lyrisk skådespelerska,
koloratursångerska, ledamot af Musikaliska Akademien; var
1853--54 engagerad vid Hoftheatern i Coburg
och Gotha; uppträdde med stort bifall åren 
1855--56 å Kongl. theatern i Stockholm som <i>Lucie</i>
i operan af samma namn, som <i>Rosina</i> i
<i>Barberaren</i>, som <i>Adina</i> i <i>Kärleksdrycken</i>, etc.; sjöng
1857 på konserter i London och Paris; vistas
för närvarande i Stockholm.

<b>Westfal, Elena,</b> instiktade, sedan hon blifvit
enka, ett kapell i Westerås, vid vestra
domkyrkomuren, med vilkor, att tre messor skulle årligen
hållas för henne och hennes föräldrars själar,
såsom en attest af Johanne curato ecclesiæ
cathedralis Arosiensis och flere, anno 1353, utvisar.

<b>Westgöthe, Catharina Hansdotter,</b> en adlig
jungfru, ty hon förde i sitt vapen en sporre och
tre stjernor. Hon var konung Johan III:s älskarinna, 
med hvilken han hade trenne barn:
<i>Julius Gyllenhjelm</i>, som blef adlad 1577 och
sedan ståthållare på Åbo slott; <i>Sofia Gyllenhjelm</i>,
som 1580, på Wadstena slott, blef gift med
fältöfversten Pontus De la Gardie; samt <i>Lucretia
Gyllenhjelm</i>, som dog ung 1585. Catharina
Hansdotter är således stammoder för så väl
friherrliga som grefliga svenska ätterna De la Gardie
och adliga ätten Gyllenhjelm. Hon blef sedan
gift, först med ståthållaren på Åbo slott Claes
Andersson, som blef halshuggen 1563; deras
dotter Brita åter blef gift med ståthållaren på
Kalmar slott Carl Gustafsson Stenbock, broder till
drottning Catharina Stenbock. Sedermera gifte
Catharina Hansdotter sig med ståthållaren på
Åbo slott Lars Hordeel, som dog 1591, sedan
han förut blifvit adlad af konung Johan III. --
"När fru Catharina födde sitt första barn Brita,
en drottnings svägerska, var hon så sköflad och
frånröfvad allt, att hon ej egde en klut som hon
kunde svepa sitt barn uti, utan hon måste skära
sitt förkläde sönder och svepa barnet deruti, och
en bondgumma gaf henne en list, hvarmed hon
kunde omlinda det." Förut hade hon lefvat i
furstlig prakt, men emedan mannen deltagit i
hertig Johans stämplingar blef huset spolieradt på allt.

<b>Widerberg, Henrietta Sofia.</b> Lyrisk
skådespelerska vid Kongl. operan i Stockholm; född
1796; afgick från scenen 1837, då hon erhöll
pension och titel af hofsångerska. "Säges af
kännare hafva bättre än måhända någon samtida
sjungit Mozarts tonskapelser". Saknande
musikaliska studier, utförde hon alla sina sångpartier
efter gehör, men med en abbandon och med en
röst, som gjorde henne till sin tids Armida på
scenen; vistas för närvarande i Stockholm, okänd
af nutidens publik, men icke glömd af dem,
hvilka hört henne i hennes blomstrande period.

<b>Widström, Ulrika Carolina,</b> dotter af
orgelbyggaren P. N. Forssberg, föddes d. 24
November 1767 och ingick äktenskap med
hofrepetitören C. Widström, med hvilken hon lefde ett
lyckligt äktenskap. Hon var en skaldinna af högre
ordning, ehuru hon dock, besynnerligt nog, är
mindre känd och omtalad än hon förtjent. I
Hammarskölds anteckningar om svenska
vitterheten upptages hon såsom stående fru Lenngren
aldra närmast bland våra skaldinnor, och så väl
Kellgren och Leopold som Thorild och Lidner
berättas hafva varit lifliga beundrare af både
hennes poesier och hennes okonstlade skönhet.
Atterbom återväckte först hennes minne i
"Phosphoros", der det bland annat heter: "den som
älskar det unga, det täcka, varma och lifliga i
i poesien, ville gerna för en liten ny erotisk bok
af fru U. C. W. lemna fruarne Brenners och
Nordenflychts jättelika qvart-luntor, med alla
vidhäftade testimonier, åt den förste Omar, som finge
det infallet att uppbränna dem. Klar och mild
som en vacker sommardag begynner den
anspråkslösa samlingen. ... Det är det unga lifvets
blommiga förtjusning, som hon besjunger. ... Men
det herrligaste stycket i hela samlingen är
"Korgen". ... Detta stycke visar i den fullkomligaste
dager denna egna, naiva vällustighet, som är
menlöshetens och naturens, och som ännu ingen
svensk skald förmått uttrycka med denna
oefterhärmliga ton." Konjunkturerna torde dock hafva
haft en ej så obetydlig del uti fru Widströms
ynnest inför konstdomarne, och Leopold
erkänner detta oförbehållsamt: "när man springer
enkleken med en ung skaldinna bland höstackar,
recenserar man ej så skarpsynt bristerna i
hennes poemer". Fru Widströms förnämsta arbeten
voro <i>"Erotiska Dikter"</i>, som mottogos med
förtjusning af allmänheten. Derjemte har hon
äfven skrifvit en fri öfversättning af den franska
romanen "Victor eller Skogsbarnet" och flera
andra mindre stycken. År 1840, då hon var 73 år
gammal, tilldelade henne Svenska Akademien en
jetton i guld, samt understöd i hennes fattigdom,
jemte en smickrande skrifvelse från akademiens
direktör angående hennes då nyss utgifna
<i>"Vitterhetsförsök"</i>, som inom 2 månader upplefde 2
upplagor. -- Hon dog vid hög ålder och i stor
torftighet.

<b>Wieslander, Christina Cecilia,</b> enkefru, född
<i>Etzander</i>, upprättade på 1860-talet ett testamente
till förmån för Sjögrenska fattigskolan i Wexiö,
som efter hennes död och genom Götha hofrätts
kraftvunna utslag blifvit stadfästadt. Med
undantag af några dispositioner till de personer,
som närmast haft en välvillig vård om
testamentsgifverskan, kom sålunda hennes genom
sällsynt sparsamhet och försakelse hopsamlade
förmögenhet, 11,000 rdr rmt, att tillfalla nämnda
inrättning, och fördelades, efter den vedertagna
delningsgrunden, med två tredjedelar åt
stads- och en tredjedel åt landsfördelningen.

<b>Wijk, Anna Catharina,</b> syster till
kommersrådet Olof Wijk, blef 1815 gift med
grosshandlaren William Gibson i Götheborg. Hon har
efterkommit sin aflidne mans önskan och byggt
en ny kyrka i Jonsered, som inrymmer 600
personer och är berömd för sin nätta och
behagliga byggnadsstil. Den invigdes den 19 Maj 1860,
och uppgick byggnadskostnaden till 40,000 rdr.
Enkefru Gibson dog 1861.

<b>Wilhelmina Fredrika Alexandra Anna Lovisa,</b>
Sveriges och Norriges drottning. Återigen hafva
de båda konungarikena åtnjutit den lyckan att
hafva en drottning som icke genom personliga
funderingar går regeringsmakten i förväg, utan
med lugn åser sakernas naturliga utveckling
genom konung och bemyndigade auktoriteter.
Omtyckt af svenska folket, har hon i välgörenheten
tillräckliga föremål för en ädel verkningslust.
Hennes majestät härstammar från en uråldrig ätt,
som först i sednaste århundradet antog namn
efter den äldsta ätteledningen från Oranien eller
Orange, ett fransyskt grefskap i det nuvarande
departementet Vaucluse. En ofullständig 
ättledning synes visserligen något olämplig, då den
hänföres till en hög person, som, efter hvad
bekant är, sjelf sysselsätter sig med historiska och
genealogiska forskningar. Men vår allmänhet
nöjer sig heldre med något, om också icke
fullständigt, än med intet. Förfäderne voro
regerande grefvar eller furstar af Orange, ifrån 11:te
till 16:de århundradet. På manssidan utdog
likväl ätten med Philibert af Chalons, som dog
barnlös år 1531. En hans syster var förmäld
med grefve Wilhelm af Nassau-Dillenburg, som
då var hufvudman för sin ätt. Hans son
Wilhelm blef den namnkunnige "Wilhelm af
Oranien", ståthållare i Nederländerna. Efter långa
strider och flersidiga anspråk, före och efter
Utrechtska freden, bibehöll fursten af Nassau-Dietz
titeln af prins af Oranien. Sedan Frankrike,
genom de stora kontinental-krigen, både vunnit
och förlorat Nederländerna, blef Wilhelm V:s
son insatt till konung öfver Nederländerna
under namn af Wilhelm I. Mätt af sin lysande
ställning, afträdde han frivilligt derifrån efter
tjugoårig regering år 1835. Hans broder, prins
Fredrik, förmälde sig år 1825, och hans ena
dotter är vår nu regerande drottning. Hennes
farbroder är konung Wilhelm II, nu regerande.
H. M. är född d. 5 Aug. 1828 och blef förmäld
med konung Carl XV i Sverige den 19 Juni
1850, samt kröntes den 3 Maj 1860. I detta
äktenskap föddes år 1852 sonen <i>Carl Oscar
Wilhelm Fredrik</i>, hertig af Södermanland, som
beklagligen dog redan 1854, och dottern <i>Lovisa
Josefina Eugenia</i>, född 1851.

<b>Willamsberg, Elsa,</b> enka efter kongl,
sekreteraren och informatorn för arffurstinnorna
Hedvig Sofia och Ulrika Eleonora, C. F. Guthermuth,
testamenterade år 1703 ett kapital, som 1853
utgjorde 12,622 rdr 6 rst rgs, till hofbetjeningens
enkor och barn. År 1719 skänkte hon
ytterligare 2000 daler kpmt till reparation af S:t
Jakobs församlings skolhus i Stockholm och år
1726 en summa af 40,000 daler till stipendier
åt studerande vid Upsala Akademi. Kapitalet af
denna sista donation utgör nu 18,000 rdr rmt.

<b>Willebrand, Hedvig Ulrika von,</b> yngsta
dottern af kaptenen vid Åbo läns regemente Ernst
Gustaf v. W., föddes 1765. Hon blef först gift
(1785) med majoren vid Björneborgs regemente
Gustaf Albrecht v. Konow, men från honom skiljd
1792, hvarefter hon, 1794, gifte sig med den för
sina galanterier bekante fältmarskalken Gustaf
Adolf Klingspor, som äfven var skiljd från sin
första fru. En samtida underrättelse vill veta
att Klingspor köpte sin sednare fru af v. Konow
för 30,000 daler; påståendet kan naturligtvis ej
fullkomligt ledas i bevis; emellertid blef de
frånskiljdas äktenskap ej långvarigt, ty hon dog
redan året derpå, 1795. Klingspor dog d. 15 Maj
1814, och sades hafva blifvit enögd i Veneris'
tjenst; var för öfrigt den kände anföraren i
finska kriget, samt den som d. 13 Mars 1809
öppnade dörren för Adlercreutz, som då ingick för
att arrestera konungen, och blef samma dag
öfverståthållare, men fick vid Fersens mord, d. 20
Juni 1810, tjenstledighet och måste sedan taga
afsked.

<b>Willman, Anna Olivia,</b> dotter af
premierviolinisten vid Kongl. hofkapellet i Stockholm Olof
W., föddes 1826. Pianospelerska och lärarinna
i sång; studerade sångkonsten i Paris under
Delsarte; har uppträdt som pianist på flera
konserter i Stockholm.

<b>Willman, Carolina Maria Wilhelmina,</b> dotter
af kamreraren i Kommerskollegium Lorentz
Henrik W., född 1803 och gift 1828 med
kammarrådet Mathias Gabriel Rosén, berömdes i sin
ungdom såsom skicklig konstälskarinna,
särdeles i att rita figurer i svartkrita. Är upptagen
i Boyes Målarelexikon.

<b>Winslöf, Cecilia,</b> styfdotter af kyrkoherden
Sven Hansson W. i Brönnestad och Matteryd,
blef gift med kyrkoherden i samma församling
Jöns Enertsson Bring, som var den första prest
i Skåne af denna slägt, hvilken har ansetts
härstamma från Helge Bring, norske konungen
Swerres banérförare, som 1191 blef dödad af ett
röfvareparti, kalladt Öyeskjäggar. Hon var mor åt
8 barn, ehuru blott 22 år gammal vid sin död,
som förorsakades deraf att en häst störtade med
henne, då hon företagit sig att rida i kapp med
sin man på den backiga vägen mellan
Brönnestad och Norra Rörum, till hvilket ställe de
ämnade sig för att besöka den med dem beslägtade
prestfamiljen. -- Sonen <i>Ebbe Bring</i> blef äfven
(1711) pastor i ofvannämnda, faderns,
församlingar, och hade med sin fru Abela Klinthea 6
barn, deribland den namnkunnige
historieskrifvaren Sven Lagerbring, som berättar om sin mor,
att hon en gång med flera slägtingar och
bekanta rest till Ystad för att se Carl XII, hvilket
också lyckades, och då fruntimmersskaran kom
midtför vakten, kommenderade kungen: skyldra
gevär! och roade sig mycket åt fruntimmernas
förskräckelse vid det vapenbuller, som dervid
uppstod. Lagerbrings mor, som dog 1747, var
gudfruktig i ädlaste mening, men tillika driftig
i sitt hushåll och af alla älskad, både höga och
låga. Ebbe Bring älskade de officerare som i
Carl XII:s sista regeringstid svärmade som
flugor höstetiden. Såsom god värd tog han
gästfritt emot alla och undfägnade dem efter
omständigheterna, och var det då ej ovanligt att
prestfrun måste laga middag tre gånger om
dagen, hvarje gång åt 20 personer. Ty sedan ett
parti ätit, blef gården uppfylld med nya gäster,
som icke fått någon middag. Detta varade från
1715 till Carl XII:s död, och är det obegripligt
för sonen, som berättar detta, huru det lilla
pastoratets inkomster kunde räcka till för ett
sådant lefnadssätt.

<b>Wiræus,</b> pastorska, gift med Johan Erik
Wiræus, som var pastor i Marstrand och dog 1809,
inkom till Kongl. Maj:t d. 24 Jan. 1790 med
följande ansökan att erhålla Thorsby pastorat
såsom præbende åt sin man:

<tab>Bland det folk, som troget hastar
<tab>Till sin Kung på denna dag,
<tab>Är, Ers Majestät! just jag
<tab>En som mig i stoftet kastar
<tab>Med en blödig blick till skyn,
<tab>Hit ur Marstrands klippor buren
<tab>Ser jag lyckans väg afskuren
<tab>Och en dimma för min syn.

<tab>Till min bygd och mörka kula
<tab>Sänd, Ers Majestät, sin nåd!
<tab>Fyll vårt tomma husgeråd
<tab>Med en mer tillräcklig smula
<tab>Inom Thorsby ringa tjäll!
<tab>Om vår Kung vårt armod kände,
<tab>Blef visst Thorsby vårt præbende,
<tab>Och min gubbe glad och säll.

Denna ansökan blef emellertid afslagen, ehuru
Bellman i hennes namn författat verserna.

<b>Wissla,</b> jungfru, omtalas ha varit en af de
hjeltinnor, som jemte Blenda nedgjorde den 
danska hären. Hon byggde sedan Wieslanda kyrka
af det hon röfvade från danskarne, och gaf 3
gårdar till prestgården.

<b>Wittfoth, Carolina,</b> dotter af brukspatronen
på Gysinge bruk Gustaf W., föddes 1765 och
blef 1782 gift med sedermera blefne
öfverståthållaren i Stockholm m. m. Samuel af Ugglas.
Hon var äfven en personlighet som under
oroligheterna i Stockholm vid Fersens mord måste
sätta lifvet till. Sedan Fersen blifvit mördad,
d. 20 Juni 1810, gjordes, sednare på aftonen,
af pöbeln ett anfall emot flera utmärktare
personer, deribland ofvannämnde grefve Ugglas. Han
sjelf nedsteg i en källare, under sitt hus vid
Drottninggatan, der han, enligt berättelse, hade en
fjerding krut, som skulle föras till en af hans
egendomar. Han medtog ett itändt vaxljus och ställde
sig på krutfjerdingen, beredd att låta allt springa
i luften, i händelse hopen inträngde. Under
oroligheterna låg grefvinnan Ugglas, emedan hon
var sjuk, till sängs i samma våning, hvarest alla
fönsterna utslogos af massan, sedan den
förgäfves stormat husets port; en sten föll nära
hennes säng. Hon dog två dagar derefter af
förskräckelsen. Såsom accessoire till händelsen må
anföras att husets informator, Ulmgren, blef af
excellensen tillstyrkt att aflägsna sig undan det
som redan tidigt hotade, men gaf till svar:
"Har jag varit med i den goda tiden, så blir jag
också qvar under den onda." Ulmgren
förlorade icke härvid. Excellensens protektion
banade honom vägen till välstånd eller rättare stor
rikedom, som han förståndigt brukade.

<b>Wittfoth, Catharina,</b> gift med grosshandlaren
Stephan Kniper i Stockholm, testamenterade,
såsom enka, år 1780, åt välgörenhetsinrättningar
all sin förmögenhet, uppgående till 113,500 rdr
rmt. Borgerskapets Enkhus erhöll 9000,
Drottninghuset 6000, Sjömansfattigkassan 7500 o. s. v.
Men den betydligaste delen, 84,000 rdr, sattes
på ränta, hvaraf pensioner af 50 rdr rmt årligen
utgå åt fattiga ogifta fruntimmer.

<b>Woinarowska</b> var, såsom namnet antyder, ej
något svenskt fruntimmer, men emedan hon stod
i åtskilliga affärsförhållanden till Carl XII, vilja
vi något belysa henne. När Mazeppa, efter
flykten till Bender, 1709 afled, tog Carl XII till
sig hans medförda penningskatt, utgörande 57,000
dukater, 45,000 albrektsdaler samt 20,000
riksdaler kurant, enligt annan uppgift 368,000
holländska gulden, och det var också med tillhjelp
af dessa medel som konungen utöfvade den
slösande frikostighet, som till en början förvärfvade
honom turkarnes loford, ehuru han sedermera
nödgades lefva af turkiska understödsmedel. --
Grefvinnan Woinarowska, enka efter Mazeppas
systerson, kom snart och gjorde anspråk på
bemälda qvarlåtenskap. Penningarne voro dock
redan förskingrade, och hon måste slutligen
nöja sig med Carl XII:s skuldförbindelse på
1,100,000 daler silfvermynt, hvilken efter hans
död blef, med fransyska sändebudets medverkan,
företedd till betalning. Då medel ej genast kunde
anskaffas, måste svenska regeringen åt denna
grefvinna, tills vidare, erlägga 24,000 daler
silfvermynt såsom ränta och underhåll, och till dess
betalning af det öfriga utföll, erhöll hon Tynnelsö,
Carl Gustafs stads jern- och manufakturverk, det
nuvarande Enkhuset i Stockholm m. m.
Jernverken sålde hon 1740 till bruksegaren Fr. Rothof.

<b>Wolkammer, A. M.,</b> testamenterade år 1763,
såsom enkefru Svan, 18,000 rdr rmt till
pensioner åt enkor. Fonden står under Enke- och
Pupillkassans i Stockholm förvaltning.

<b>Wolleij, Anna,</b> Vi kunde knappt tro att ibland
våra qvinnor en af Bengalens rikaste enkor skulle
bli intagen, men händelsen fogade så att hon blef
gift med en svensk, som tillika är den
namnkunnigaste och lärdaste missionär, som Sverige
utsändt, nemligen Johan Kjernander, som var född
1712 och förut varit gift med Anna Fischer, en
utmärkt qvinna, som dog i Calcutta, sedan hon
delat många faror och fattigdom med sin man.
Helt oförmodadt blef Kjernander, den fattige
missionären, en af Bengalens rikaste män; han
åkte nu, tillika med sin nya fru, i ekipager,
förspända med fyra hästar, men vandrade också
till fots såsom en nitisk missionär på de förut
obanade vägarne. På det ädlaste sätt använde
de båda makarne sin rikedom. År 1767
uppförde K. på egen bekostnad "den sköna"
missions-kyrkan i Calcutta, betalande derför 8000
pund sterling (omkring 144,000 rdr svenskt),
dertill andra bidragit med endast 250 pund sterl.,
och så blef den första kristna nationalkyrkan
uppförd i Calcutta af en främling, en invandrare
från Sverige. K. stannade ej härvid, han 
påkostade andra missionsbyggnader och barnhus med
50,000 rdr. År 1769 dog hans rika och välgörande 
fru Anna Wolleij, och befanns hon hafva 
testamenterat alla sina juveler till missions-inrättningen 
i Calcutta. K. uppförde och doterade en
missions-skola med fond för underhåll af 250
barn. Han var pastor primarius i Calcutta, som
genom hans verksamhet uppblomstrade på ett
förvånande sätt. General-guvernören och 
lorderne derstädes voro hans förtroligaste vänner.
K. spridde genom sin verksamhet kristendomen
i Ostindien och underhöll flera missionärer; än
vandrade han inåt landet, disputerande med 
braminer, än undervisade han indier. Från hans
läppar flödade en vältalighet, som man ej var
van att höra i Ostindien. På hans bekostnad
och på kejsar Shak Allums begäran öfversattes
Davids Psalmer och Nya Testamentet på arabiska. 
Man såg ofta furstar som uppvaktade den
ryktbare K. År 1756 fanns blott 70 hus i 
Calcutta, men en mansålder derefter utgjorde 
deras antal 80,000, med 550,000 menniskor. Hvilken
kan väl beräkna huru mycket K. dertill bidragit?
Från alla verldens delar strömmade resande och
lärda, och alla skulle besöka den ryktbare K.,
som alltid höll öppen taffel för alla och hos 
hvilken musik och lärda samtal alltid omvexlade. --
Men bladet vände sig för K.; han hade genom
välgerningar och yppigt lefverne förstört all sin
stora förmögenhet, och måste göra cession. För
att döfva olyckan säges det att han i spiritus
dränkt sin sorg och i fyra år dermed fortfarit,
då ett nytt stadium åter inträffade och han ånyo
reste sig med högre ifver och kraft; dock ville
han ej lefva i den stad, der han fallit, utan 
lemnade såsom 74-årig gubbe Calcutta, fattigare än
han kommit dit, och verkade sedan med 
otroligt nit i sitt andliga kall uti Chinsura, en 
holländsk besittning från 1785--95, men som 
eröfrades af engelsmännen, då K., 84 år gammal,
blef krigsfånge. När han blef frigifven begaf
han sig till det käraste han egde, sina hustrurs
grafvar i Calcutta. I den staden kände numera
ej någon honom, ehuru kyrkan, skolor och 
barnhus m. m., som han byggt och donerat, vittnade
om hans nit och ädelmod. Efter 60 års verksamhet 
i Ostindien slutade Kjernander sin långa, 
mödosamma, välsignelserika och omvexlande 
lefnad i stor fattigdom, i Calcutta, omkring 100 år
gammal. En utförligare skildring om Kjernander 
och hans båda fruar kan läsas i Biografiskt
Lexikon, hvarur vi lånat ofvanstående.

<b>Wrangel, Beata Jacquetta,</b> dotter af öfversten
Johan Reinhold W., blef år 1789 gift med 
amiralen Otto Henrik Nordensköld. Hon var ett
ovanligt älskvärdt fruntimmer och lika vacker
som hennes man var ful. Han var en sträng
hushållare, då <i>hon</i> deremot visade välgörenhet
och var hela ortens doktor. En gång kom hon
att gå förbi en tiggareflicka, behäftad med en
elakartad sjukdom. Grefvinnan gaf henne vård,
hjelp och läkemedel, och räddade också hennes
lif; men hon sjelf jemte tvänne söner och en
dotter smittades; ena sonen tillfrisknade, men
de öfriga dogo snart, år 1811.

<b>Wrangel, Margaretha Lovisa</b> och <b>Eleonora
Charlotta,</b> döttrar af riksrådet Anders Reinhold
W. Margaretha Lovisa var född 1763 och blef
förlofvad med hertig Fredrik Adolf. Ehuru 
Gustaf III friade för sin broders, hertig Fredrik
Adolfs, räkning till fröken Sofia v. Fersen, men
fick afslag af den stolte fadern, så dikterade 
konungen likväl sedan det bref, hvarigenom denna
sednare förbindelse med fröken W. upplöstes
(1782). Genom dessa våldsamheter mot hjertats
rätt blef prinsens sedliga kraft upplöst, och en
annan förbindelse uppkom. Det var med den
sedermera så bekanta demoiselle Hagman. 
Enkedrottningen kallade hellre mamsell Hagman sin
"lilla sonhustru", ja, konung Gustaf III lär ock
kallat henne sin "kära svägerska". Så 
behandlas ofta sedligheten på samhällets höjder. 
Inflytelserna i dälderna blifva ej svåra att upptäcka.
Fröken Wrangel blef sedan, d. 25 Nov. 1786,
gift med majoren Axel Henrik Aminoff, men dog
10 veckor derefter. Hennes syster, Eleonora
Charlotta, gift med kammarherren Gustaf 
D'Albedyhll, död 1835, var ett snillrikt och vittert
fruntimmer; är känd såsom författarinna till flera
poemer, införda i "Journal för Litteratur och
Theater", i "Lunds Veckoblad", samt Atterboms
poetiska kalendrar; en större dikt, <i>"Gefion"</i>, är
äfven af henne.

<b>Wrede, Agatha,</b> dotter af fältmarskalken 
Fabian W., föddes 1799, och blef 1825 gift med 
landshöfdingen i Blekinge Hans Wachtmeister.
Hon är känd för sin utmärkta skicklighet i att
kopiera stora mästares oljemålningar.

<b>Wrede, Agneta,</b> dotter af den rike 
presidenten Fabian W. och Brita Cruus (se detta ord),
föddes d. 12 Nov. 1674 i Stockholm, och blef
1693 gift med öfverstelöjtnanten grefve Axel 
Johan Lillje, hvilken vid sin tidiga död, 1696, slöt
grefliga Lilljeska ätten. Under 34 års enketid
styrde hon öfver Wredeska stipendierna, en gåfva
af 10,000 daler silfvermynt till Upsala Akademi,
som modern donerat, samt de stora egendomarne,
allt med ovanlig drift. Hon dog 1730 och hade
haft blott ett enda barn att uppfostra. Carl XII:s
historiograf, som ock är hennes, intygar att hon
var begåfvad med ett qvickt förstånd, undervisad
i vetenskaper, lämpliga för hennes kön och stånd.
Det var hennes lust att hjelpa fattiga och 
nödlidande, bygga hospitaler, med nödtorftigt 
underhåll försedda; hon sågs nästan alla sön- och 
helgedagar, i högmessor och aftonsånger, 
veckopredikningar, samt alla morgon- och 
aftonböner, på sin plats i Clara kyrka i Stockholm; i
sitt hus förmanade hon sina tjenare till 
gudsfruktan och ärbarhet. Fru Agneta har äfven 
låtit bygga Clara kyrkas södra port i Stockholm,
hvarå Lilljeska och Wredeska vapnen, jemte 
initialerna till deras namn, ses uthuggna. De la
Gardieska ätten blef störtad till fattigdom af
hennes fader; detta ersatte fru Agneta genom
att gifva sin enda dotter, <i>Hedvig Catharina Lillje</i>,
till grefve Magnus Julius De la Gardie, som 
ansett för en förmån för sig att få göra sig urarfva
efter sin fader, för att undgå räfsten från 
reduktions-kommissionen. Så uppsteg den snart ende
qvarlefvande De la Gardie hastigt till utmärkt
välstånd. Hans fru, som visste med sig att hon
återgifvit ätten dess anseende, var dock mycket
sjelfrådig, stod i spetsen för Hattarne inom 
qvinnolinien, och förstörde såsom enka en million i
Paris, der hon umgicks med de förnämsta och
var hofvets hvardagsgäst; hon öfvergick till 
katholska läran och dog i Paris 1745. Se vidare
<i>Lillje, Hedvig Catharina</i>.

<b>Wrede, Elsa Beata,</b> dotter af riksrådet 
Fabian W., föddes 1734 och blef 1761 gift med
riksrådet Sven Bunge, samt dog 1819 på Beateberg 
i Röö socken. Vi hafva sett henne upptagen 
bland våra botanister, för den afhandling,
hon utgaf 1806, <i>"Om vinrankors beskärande efter
sjelfva naturens anvisning"</i>, med tabeller. Då
Beatebergs herregård uppbrann omkring år 1858
räddades drifhusen, der fru grefvinnan Bunge
hade sina vinkast och sin blomsterodling. -- Vi
göra en vördsam hemställan till blomsterna på
menniskoslägtets gräsfält, qvinnorna, om 
botaniken ej skulle lika väl egna sig för deras studium
och skriftställareförmåga, som romanen? Måtte
vi en dag i blomsterkungen Linnés hemland få
se dess döttrar studera Floras barn; det passar
dem lika, om ej bättre, än vår manliga ungdom.
-- Ännu berättas omkring Beateberg många 
sägner om fru Elsa W., deribland att hon nästan
varit klädd som en karl, med manshatt och 
halsduk; då hon en gång satt på Stora Operan i
Stockholm och snusade ur sin gulddosa, lät 
Gustaf III sända ett bud till hennes loge för att
fråga efter hvad det ovanliga fruntimret hette.
Hon svarade då: "Helsa Hans Maj:t och säg att
jag är dotter af riksrådet Fabian Wrede samt
gift med riksrådet Sven Bunge."

<b>Wässelius, Jeannette Marie</b>, syster till fru
Casagli, var född 1784 och antogs vid 9 års 
ålder såsom elev vid operan i Stockholm. Hon
förenade en utmärkt skön och klangfull röst med
en liflighet och uttryck, af naturen medfödda,
men ock på det sorgfälligaste utbildade af den
såsom lärarinna så utmärkt omtyckta och 
skickliga fru Desguillon. Hon vann således i dubbelt
hänseende sina åhörares och åskådares bifall.
Hennes mest lyckade roller voro i <i>Slottet 
Montenero, Sargines, Vattendragaren, Oedip</i>, samt <i>Romeo
och Juliette</i>. Under första decenniet af sin 
tjenstgöring vid kungliga operan påstås hon hafva 
varit dess förnämsta sångerska. -- Hon blef 1815
utnämnd till hofsångerska; afgick från scenen
med pension 1820, men dog ej förrän 1853, den
3 December.

<b>Wässelius, Justina</b>, född 1794, antogs 1805
såsom elev vid Kongl. theatern i Stockholm, blef
aktris vid dess lyriska scen 1811 och gifte sig
samma år med italienaren Casagli. Hon hade,
i förening med sin särdeles vackra sångröst, 
mycken grace och var särdeles älsklig att skåda på
scenen. Hennes förnämsta roller voro <i>Papagenas</i> 
och <i>Zerlinas</i>, i hvilka båda hon alltid 
lyckades att hänföra publiken. -- Så fortfor det till
1820, då hon med sin man lemnade Sverige, för
att besöka hans hemland Italien. Derifrån reste
de båda makarne till München, der fru Casagli
tog engagement på längre tid. -- Emellertid blef
hon enka; och då hon redan under mannens tid
erfarit mycken längtan efter sitt fädernesland,
beslöt hon nu att, fri och ledig som hon var,
dit återresa. Hon ville dock, innan hon anträdde
denna lika besvärliga som kostsamma resa, först
göra sig förvissad om att här finna sin utkomst.
Således skref hon från Parma, dit hon då 
begifvit sig, hit till Stockholm, till baron 
Lagerbjelke, den dåvarande theaterdirektören, och bad
om engagement vid scenen. Men baronen 
svarade, att fru Casaglis alla fordna roller nu 
innehades af mamsell Henriette Widerberg, samt att
ingen plats vid vår scen vore ledig. -- Orsaken
var, att Lagerbjelke hade ryktesvis hört berättas,
det fru Casaglis förr så förträffliga röst skulle
vara betydligt försämrad.

Detta nekande svar var en hård dom för den
till hemmet längtande svenskan, nu ensam i ett
främmande land. Sjuklig redan förut, träffade
baron Lagerbjelkes bref henne såsom ett hårdt
slag och drog ett bredt streck öfver alla hennes
nyss så leende beräkningar, så att hon blef ännu
mera sjuklig. Hon stannade i Parma; ty då hon
ej fann bröd i fosterlandet var det henne 
likgiltigt hvar i utlandet hon trånade och led. 
Hennes sjukdom gjorde oupphörliga framsteg; 
stundom, under sina svåra lidanden, råkade hon i
yrsel. Under ett sådant anfall klättrade hon, i
ett obevakadt ögonblick, upp i ett fönster, 
störtade ut derigenom och afled genast af fallet mot
stengatan. Hon var då ej fullt 40 år gammal


<b>X.</b>

<b>Xerxina.</b> Enligt Messenii uppgift skulle 
Sverige en gång hafva varit nära att erhålla en 
drottning med detta ovanliga namn; men som man
föga kan trygga sig vid hans ofta ganska lösliga
intyganden uti vår äldre historia, isynnerhet när
inga tillförlitliga källor tillika anföras, samt till
och med sjelfva de urkunder, han stundom till
stöd för sina påståenden åberopar, ofta endast
med största varsamhet kunna såsom fullgoda
antagas, torde hela denna sak möjligen icke vara
annat än en lös dikt. Han omtalar nemligen att
ett giftermål varit i fråga mellan konung 
Christoffer af Bajern och prinsessan Xerxina, en 
dotter af sultan Balthasar i Egypten, och anför till
och med sultanens eget bref härom till konung
Christoffer. Sultanen omnämner deruti, huru
han emottagit konungens budbärare, en Mäster
Johannes af Europa, hvilken han säger nu vända
tillbaka till konungen, medförande till honom ett
guldkäril med äkta balsam. Sjelf yttrar sultanen 
sig snart ämna i egen person besöka konung
Christoffer på sitt stora fartyg Zephyrus, och
vid detta tillfälle gifva honom sin sköna dotter
Xerxina till gemål. Den titulatur sultan Balthasar 
begagnar i detta bref är synnerligen högtrafvande. 
Han kallar sig nemligen gudarnes blodsförvandt, 
ständig herrskare i Babylon, Alexander den store, 
regenters regent i Afrika, och konungars konung i 
Kaldeen, Persien, Lybien, Barbariet, Armenien, 
Assyrien, Mostenien, Nubien, Alexandria, Egypten, 
Partien, Medien, Mesopotamien och Hyrkanien, samt 
den heliga grafvens försvarare. Det kan väl vara 
ganska möjligt att Messenius verkligen sett ett 
sådant bref; men om detta äfven varit i sjelfva 
verket så gammalt, att det kunnat hänföras till 
konung Christoffer tid, och således någon verklig 
grund funnits för hans ifrågavarande uppgift, lärer 
i alla fall den s. k. Johannes af Europa svårligen 
kunnat hafva varit något annat, än en lycksökande 
äfventyrare, hvilken måhända kommit från Österlanden, 
och genom den anförda prunkande skrifvelsen velat
förskaffa sig något anseende vid hofvet. 
Emellertid antager Messenius såsom en afgjord sak,
att detta äktenskap verkligen varit å bane; men
förklarar sig icke känna orsaken, hvarför 
afhandlingen icke kom till fullbordan. 
<chapter name="Yrsa">

Y.

<b>Yrsa.</b> En drottning med detta namn är en
af de första qvinnor, vår äldsta historia omtalar,
och hon synes hafva varit ett ganska ovanligt
fruntimmer, att dömma af de få drag sagan om
henne anför. De besynnerliga öden, för hvilka
hon skall hafva varit utsatt, äro i hög grad romantiska. 
Då Upsala-konungen Adil en gång
med sina härskepp dragit ut på vikingafärd, kom
han till sachsarnes land, vid norra Tysklands
kust, och landsteg der, för att göra så kalladt
strandhugg, d. v. s. anställa plundring. Landets
dåvarande konung, som för tillfället var frånvarande, 
hette Geirthiofer, och hans drottning var
Alof den Rika. Adil och hans folk öfverföllo
sjelfva kungsgården, och togo der ett stort byte,
bland annat en talrik boskapshjord och en mängd
trälar, både män och qvinnor, hvilka voro sysselsatta 
med dess vårdande. Ibland de tagna
fångarne fanns en ung jungfru af underbar skönhet, 
hvilken snart ådrog sig allas uppmärksamhet. 
Hennes namn var Yrsa. Hon ådagalade
så mycken klokhet och förstånd i allt hvad hon
talade, samt var så kunnig och skicklig uti
mångahanda ämnen, att man tydligen insåg,
det hon icke kunde vara en vanlig trälinna.
Af alla blef hon derför genast högligen omtyckt, 
dock mest af konung Adil sjelf, som äfven 
snart höll bröllop med henne och gjorde
henne till sin äkta hustru. Yrsa blef således
drottning i Svithiod, och tycktes det alla att
hon var den yppersta drottning, som någonsin
der funnits.

På samma tid som Adil var Upsala konung,
fanns äfven i Leire på Seeland en tapper och
krigisk konung, benämnd Helge. Denne drog
en sommar, ej långt efter Yrsas ankomst, med
en så väldig krigsmakt upp till Svithiod, att konung 
Adil icke hade någon annan utväg, än
att flykta undan, hvarpå Helge landsteg med sin
här och plundrade i landet. Han tog der ett
stort byte, och bemäktigade sig äfven den sköna
drottning Yrsa, hvilken han hemförde med sig
till Leire och gjorde till sin gemål. Uti trenne
hela år hade hon sedan lefvat såsom hans hustru,
och derunder födt honom en son, den sedermera
så namnkunnige och mycket prisade Rolf Krake,
då en gång den sachsiska drottningen Alof ankom 
till Danmark och yppade för Helge, att han
var gift med sin egen dotter. Yrsa var nemligen
född af Alof den Rika, sedan denna, på ett af
Helges vikingatåg i hans ungdom, blifvit af honom 
tillfångatagen och tvungen att någon tid
vara hans frilla. Efter denna upptäckt, som till
och med väckte det största uppseende uti den
gamla hedendomen, kunde Yrsa icke längre fortfara 
att vara Helges maka, utan blef hon då
återsänd till konung Adil i Upsala, och var sedan 
hans drottning så länge hon lefde. Mycket
sörjde hon dock öfver att skiljas ifrån Helge,
för hvilken hon alltid hyst den ömmaste tillgifvenhet, 
hvaremot hennes kärlek till Adil var
ganska ringa, och missämja ofta uppstod dem
emellan. Sedermera omtalas drottning Yrsa i
sagan icke mera, än vid det tillfälle, många år
derefter, då hennes namnkunnige son, den tappre
Rolf Krake, med sina tolf kämpar gjorde sitt 
äfventyrliga och mycket prisade besök hos konung
Adil i Upsala, der han utsattes för så många
försåt. Rolf och hans kämpar emottogos då och
undfägnades på det bästa af Yrsa, som visade
stor glädje öfver att ännu en gång få träffa sin
käcke son, och anställde några pålitliga personer 
till hans uppvaktning, men tillika mycket
varnade honom för konung Adils svek. När
Adil slutligen beredde sig att med öppet våld
angripa sina gäster, kom Yrsa ännu en gång till
dem. Hon bad Rolf Krake skyndsamt aflägsna
sig från Upsala, emedan han annars sannolikt
skulle blifva öfvermannad af konung Adil, som
skickat bud åt alla håll, för att uppbåda ännu
mera folk, och lät hon derför framföra till Rolf
en präktig hvit häst, och tolf röda hästar åt
hans kämpar. Dessa hästar voro tagna utur konung 
Adils eget stall, och voro ibland de bästa
som der funnos. Vid afskedet öfverlemnade drottning 
Yrsa dessutom åt sin son ett stort dryckeshorn, 
uppfyldt med gyllene ringar och andra
kostbarheter, hvilka hon tagit från Adil, och underst 
i hornet låg den dyrbara, vidtberömda ringen Sviagris.

</chapter><chapter name="Zeidewitz, Dorothea von" >

Z.

<b>Zeidewitz, Dorothea von.</b> Under detta anonyma 
namn lefde mot slutet af 1700-talets första 
hälft på Ingelstorps gård i Dörby socken af
Kalmar län marggrefvinnan Dorothea af Bayreuth,
född prinsessa af Holstein-Beck. Hon var född
1685 och förmäld 1709 med marggrefven Fredrik
Georg Carl, med hvilken hon egde sonen marggrefve 
Fredrik af Bayreuth, som var förmäld med
konung Fredrik den Stores och svenska drottningen 
Lovisa Ulrikas syster. För brott emot
den äktenskapliga troheten blef hon år 1716
skiljd från sin gemål och hållen i fängelse i
Nürnberg ända till år 1734 Då utgafs hon i hemlandet 
för död, öfverför des hemligen till Sverige
af landshöfdingen von Brehmer, och qvarblef hos
dennes enkefru, som efter mannens död såsom
hyresgäst vistades på Ingelstorp, hvilket då tillhörde 
enkefru professorskan Maria Dahlerus. -- 
Om hennes boning på Ingelstorp har kanslirådet
J. C. Linnerhjelm antecknat följande: "Huset är
en gammal envåningsbyggning af trä, fordom så
inrättad, att från hvardera af de tvänne kamrar,
som, på ömse sidor om salen, ligga åt gården,
var särskild utgång genom en så kallad tvist,
likasom det ännu är ifrån salen. Jemte dessa
kamrar var ännu en på hvarje ända af byggningen, 
och en stor sal midtuti. Marggrefvinnan
bebodde en af dessa kamrar, landshöfdingskan
v. Brehmer en annan, hennes dotter, fru Maidel,
med tvänne barn, en tredje, och husets egarinna,
professorskan Dahlerus, den fjerde kammaren.
Läget är lugnt, med inskränkta utsigter. En
bäck löper utmed gårdsrummet." -- Slutligen blef
marggrefvinnan, emot en ersättning af 1000 daler 
årligen, inackorderad hos grefliga familjen
Lewenhaupt på Stäflö, der hon dog, och blef
begrafven i Åby kyrka. Om hennes död har
Åby kyrkbok denna anteckning: "1761 den 25
December dog gamla öfverstinnan Dorothea
Zeidewitz på Stäflö af hetsig feber, 78 år."

</chapter><chapter name="Zengerlin, Lovisa Josefina" >

<b>Zengerlein, Lovisa Josefina.</b> I den stora striden 
mellan nord-amerikanska staterna, de sistförflutna 
åren, förkunnades ofta att svenska män
offrat sitt blod deruti, men att en svensk qvinna
hemföll ett offer derför, det hafva vi ej förr förnummit, 
än vi läste följande dödsannons i Stockholms 
tidningar i början af Februari 1866, hvilken 
gifver anledning att tro den hädangångna
blifvit död i den stora kampen. Annonsen lyder: 
"Att fru Lovisa Josefina Ohlander, född
Zengerlein, i blomman af sin ålder hemföll ett
offer för det nu qväfda upproret i Nord-Amerikas 
Förenta Stater, samt efter en långvarig dödskamp 
afled derstädes i Montgomery, hufvudstaden 
i staten Alabama, den 23 September 1865;
detta tillkännagifves härmedelst hennes i Sverige
och Finland boende slägtingar och vänner."

</chapter><chapter name="Zetterstrand, Anna Maria" >

<b>Zetterstrand, Anna Maria,</b> utgaf år 1863 en
på 80-årig erfarenhet grundad "Hushålls- och
Kokbok". Den är indelad i 14 afdelningar och
innehåller, efter uppgift, fullständiga och tillförlitliga 
beskrifningar på allehanda maträtter efter
äldre och nyare tiders bruk, gröfre och finare
bakverk, syltningar m. m., föreskrifter om kokkärl 
och andra behöfliga hushållssaker, med planscher. 
Boken kostar 4 rdr 50 öre. I Norrköpings 
tidn. är arbetet med beröm recenseradt.

</chapter><chapter name="Ziervogel, Maria Eleonora" >

<b>Ziervogel, Maria Eleonora,</b> enka efter 
justitiekansleren Carl Fredrik Sebaldt, testamenterade
år 1797 till Jakobs församling 5555 rdr 26 sk.
6 rst att användas till pensioner åt behöfvande
personer, efter kyrkorådets bepröfvande. 

</chapter>
<chapter name="Åberg, Inga" >

Å.

<b>Åberg, Inga,</b> var en mycket beundrad
skådespelerska på Kongl. theatern i början af detta
århundrade, och mycket omtalad för sin
skönhet och sina behag samt för mycket annat. Det
var hos henne som den rike grosshandlaren och
millionären Hall i Götheborg satte sin son John
i pension för att förbättra hans seder och
sjelfsvåldiga vanarter. Denna pension hade
åtminstone den egenskapen, att eleven icke med
motvilja begagnade undervisningen och att den blef
ganska dyr, hvilket för fadern gällde som ett
osvikligt prof på dess godhet. Hvad John för
öfrigt derstädes lärde, vet man ej så noga; men
visst är åtminstone att han ej lärde snygghet.
-- Inga Åberg såg man sedermera såsom
gammal gumma, assisterad, snart sagdt, af
trashankar, på en landsortstheater med oförminskad
liflighet och på ganska plumpt sätt återgifva en
karlroll i Hallmans "Bussaroner".

</chapter><chapter name="Åbergsson, Carolina Ottiliana" >

<b>Åbergsson, Carolina Ottiliana,</b> född <i>Kuhlman,</i>
en af Kongl. theaterns äldsta pensionärer, enka
efter öfverdirektören G. F. Åbergsson, afled
efter långvarigt lidande den 21 April 1866 i den
höga åldern af nära 88 år. Hon var på sin tid
en utmärkt och mycket firad skådespelerska,
som lärer isynnerhet vunnit bifall såsom
ingénue, men äfven med framgång uppträdt i
tragiska roller, samt skall hafva varit den första som
på svensk scen återgifvit Ophelias roll i Hamlet,
nu för snart ett halft sekel sedan. Fru Åbergsson
hade sedan år 1833 icke uppträdt på scenen.

</chapter><chapter name="Åbom, Anna Catharina" >

<b>Åbom, Anna Catharina,</b> dotter af kongl.
bibliothekarien Å., var född i Stockholm och gift med
professorn vid Målareakademien Gustaf Erik
Hasselgren, som dog 1827. Hon namnes såsom
skicklig målarinna af porträtter och landskap i oljefärg.

</chapter><chapter name="Åhman, Maria Paulina" >

<b>Åhman, Maria Paulina,</b> född <i>Landby;</i> virtuos
på harpa; född i Stockholm. Sedan 1850
engagerad som harpspelerska vid Kongl. svenska
hofkapellet; har, med biträde af nämnde hofkapell,
i Stockholm gifvit flera konserter samt deri
uppträdt med bifall.

</chapter><chapter name="Åkerblad, Johanna Margaretha" >

<b>Åkerblad, Johanna Margaretha,</b> dotter af
viktualiehandlaren Å. i Stockholm, föddes 1789 och
blef 1814 gift med majoren Peter Wilhelm
Anckarcrona. Hon uppgifves såsom en ganska
skicklig målarinna, särdeles i fråga om landskap.
Hon dog i Upsala 1835.

</chapter><chapter name="Åkerhjelm, Anna" >

<b>Åkerhjelm, Anna,</b> den beresta, var dotter af
kyrkoherden i Nyköping Magnus Jonæ
Agriconnius. Hon är troligen den enda svenska qvinna,
som genom egna förtjenster blifvit upphöjd i
adligt stånd (1691). Anna, som var född före 1647,
blef efter 1671 hofjungfru hos furstinnan Maria
Euphrosina. För sitt vackra uppförande,
skicklighet och bokvett, vann hon allas tillgifvenhet i
det högbildade huset och blef isynnerhet älskad
af fröken Charlotta De la Gardie, som 1682 blef
gift med fältmarskalken grefve O. W.
Königsmarck, hvilken hon följde och i hvars hus hon
förblef intill sin död. Grefvinnan var en fru af
mycken bildning, hemmastadd i både
vetenskaper och böcker. Med henne följde Anna på alla
resor, äfven då grefvinnan beledsagade sin man
till Venedig, Grekland och Morea, der han från
1686 anförde venetianernas anfall mot turkarne
till sin död derstädes d. 15 Sept. 1688. Fryxell
yttrar: "Fältlägret företedde här uppträden, som
på sådana ställen voro temligen sällsynta. Man
såg den lärde fältmarskalken och hans lärda
fruntimmer anställa hvarjehanda vetenskapliga
och historiska forskningar." Öfver denna resa
höll jungfru Anna en journal, af hvilken
fragmenter utgifvits af Giörwell i 3:dje häftet af Sv.
Bibliotheket. År 1687 i Oktober, då Athen
belägrades, föll en bomb ner i det då ännu väl
bibehållna Athenæ (Minervæ) tempel, af hvilken
gudinna staden har sitt namn. Bomben träffade
krutmagasinet, så att templet och en stor del
af staden i grund ruinerades och kom i de
kristnas händer. I detta tempels ruiner fann
jungfru Anna ett arabiskt manuskript, hvilket hon
1693 gaf till Upsala bibliothek. Hon dog ogift
1693 i Stade i Bremen. -- Hennes syster, <i>Maria</i>
<i>Sofia Agriconnius</i>, var äfven författarinna och
mycket språkkunnig. Hennes bror, statssekreteraren 
Samuel Åkerhielm, förde en allvarsam
process med bryggaren Jockum Allstedt i Stockholm, 
hvilken trolofvat sig med systern Maria
Sofia, men ryggat trolofningen och gift sig med
enkan Anna Blixt.

<b>Åkerström, Gustafva,</b> lät år 1844 i 
Norrköping trycka ett litet arbete med titel: <i>"Mina
Helgdagsstunder"</i>.

<b>Årberg, Lovisa,</b> född i Upsala år 1803, 
utmärkt såsom praktiserande kirurg. Med 
barndomsintryck -- emedan hennes moder mycket
sysselsatte sig med att vårda sjuka -- blef 
dottern initierad i samma yrke, men, begåfvad med
egenskaper, som åtminstone i lika grad som
studier göra personen skicklig till medicinska värf,
fortsatte hon på egen hand sitt ädla yrke. Dock
skedde detta icke till följd af ett af henne 
fattadt bestämdt beslut; det hände tvärtom endast
tillfälligt och derigenom att personer af hennes
bekanta från Upsala-tiden vände sig till henne
om hjelp och vård, som hennes hjertelag icke
kunde vägra, då hon visste med sig att hon egde
förmågan att lindra lidandet. Hon var eljest,
under denna tid af sin praktik, antagen i 
enskild tjenst inom en familj i Stockholm. 
Emellertid utspridde sig småningom ryktet om 
hennes kurer, och från praktik med jemnåriga af
hennes klass förde henne ryktet snart till andra
klasser af sjuka, så att hon snart, äfven dertill
styrkt af inflytelserika personer, lemnade tjensten
och började egna sig uteslutande åt den 
sysselsättning som natur och uppfostran anvisat henne.

Under växande förhållanden bibehöll hon
alltid samma anspråkslöshet som förut och 
begärde blott att få gagna lidande medmenniskor.
Hon bibehöll alltid benämningen <i>jungfru Årberg</i>,
under hvilken titel hon förvärfvat sig fullt ut
så mycket förtroende som de flesta utmärktare
läkarne. Väl försvårades, till och med förbittrades, 
hennes bana i början af både skråsinnet,
afunden och en kanske rättvisare betänklighet
vid att låta menniskors helsa göras beroende af
en icke hallstämplad medicinsk omvårdnad, men
sedan man funnit att jungfru Årbergs praktik
var fri från allt charlataneri, äfvensom ifrån 
vinningslystnad, blef hennes verksamhet först 
tolererad och slutligen tillåten, ja, till och 
med på sitt sätt offentligen belönad (med en medalj),
men icke med något annat som kunnat underlätta 
hennes uppoffringar af flera slag för den
stora mängd fattiga, af hvilka hennes 
mottagningsrum alldagligen fylldes. Hennes välgörenhet 
(ty deri bestod hennes praktik förnämligast)
öfverhopade henne med hjelpsökande, och 
endast en ursprungligen ovanligt stark helsa och
dithörande kraftigt lynne och väsende gjorde
det möjligt för henne att uthärda med sådana
ansträngningar som härunder blefvo nödvändiga.
Den uppoffrande fattigpraktiken blef väl 
emellanåt vedergälld af förmögnare patienter (så som
i allmänhet med läkare blir händelsen), men 
hennes egen helsa blef dock under en längre period
medtagen, så att hon ett par år efter hvarandra,
nödgades i Carlsbad söka återvinna hvad hon
förlorat under oförtröttadt besök hos andra sjuka.
Det har visserligen i någon mån lyckats, men
likasom hvilan och förströelsen under dessa 
badresor verkat fördelaktigt, motverkas det lyckliga
inflytandet af de nya ansträngningar som 
tillhörde återvändandet, helst krafterna efter 30 à
40 års arbeten icke i lika grad uthålla nattvak,
gående och åkande i alla slags väderlek m. m.
som förr.

Om också belöningarne i det offentliga varit 
sparsamma och, såsom vi tro, inskränkta till
den förut omtalade medaljen, har jungfru Arberg
likväl rönt icke ringa uppmuntran äfven genom
auktoriteter, samt af det stora förtroende, hon
bland alla samhällsklasser inom hufvudstaden
förvärfvat, ännu mera belönad af det ovärderliga
medvetandet att genom skicklighet och ädel 
afsigt hafva gagnat i stort. -- Man kan icke 
annat än önska det hennes mycket anlitade 
krafter måtte länge stå henne bi, till lycka för den
stora mängd som ännu alltfort åtnjuta hennes
omvårdnad.

<b>Åsa</b> var dotter af Ynglingaättens siste konung
i Upsala Ingjald, med tillnamnet Illråda, hvilket
namn hans eget folk gaf honom för hans illbragds 
skull. Åsa vanslägtades icke från sin
grymme och herrsklystne fader, utan bråddes på
honom i allt hvad som ondt var. Deremot hade
hon af sin moder, den sköna Göthilda från 
Westergöthland, ärft en bländande skönhets farliga
gåfva, i högsta måtto farlig der, hvarest den
tjusande ytan döljer en svart själ och der, snart
sagdt, intet menskligt hjerta klappar under den
behagliga gestaltens bildsköna former.

Åsa var kung Ingjalds enda <i>dotter</i>, men icke
enda <i>barn</i>, ty hon hade en bror, mycket yngre
än hon, den i historien bekante Olof, hvilken,
för faderns gräsliga dåds skull, blef förklarad
ovärdig att blifva Upsala konung, och som blef
ur riket fördrifven. Han drog då, med en
skara af män, bort till Wermlands ännu
ouppodlade trakter, lät rödja de sekelgamla skogarne,
bränna, odla och bygga, samt grundlade der åt
sig ett litet konungarike; ty sådana voro ej stora
på den tiden, då hvarje landskap hade sin
särskilda konung, de der dock samtliga lydde
under Upsala-konungens öfvervälde. -- Olof kallade
sitt nygrundade rike <i>Wärmeland</i>, deraf att eldens
värme måst gå öfver jorden, innan den kunde
odlas. Han sjelf fick, af sitt myckna
skogsrödjande, tillnamnet <i>Trätälja</i>.

Men det var icke om honom, utan om hans
syster Åsa, som vi här skulle tala.

Åsa blef förmäld med konung Gudröd i Skåne,
men hyste för denne sin gemål hvarken kärlek
eller välvilja. Tvärtom medförde hon till honom,
bland annan hemgift, ett ondt och svekfullt hjerta
och rufvade på hans förderf, i samråd med sin
barbariske fader Ingjald.

Det var samme Ingjald, om hvilken häfden
berättar, att han, då han höll graföl, eller,
såsom det då kallades, <i>arföl</i> efter sin fader Anund,
och medan han ännu satt qvar på pallen, innan
han fick bestiga högsätet, med mjödhornet i
handen gjorde ett löfte att åt alla sidor utvidga sitt
rike. -- Detta var så tidens sed: den nye
konungen, eller arftagaren till ett rike, måste alltid
vid bragebägaren, eller löftets bägare, göra ett
högtidligt löfte, det han sedermera var tvungen
att uppfylla.

Ingen anade dock att Ingjald var full af
det grymmaste svek mot dem, som närmast
omgåfvo honom. Der voro, för tillfället, ej mindre
än sju småkonungar, eller lydkonungar,
närvarande, och deras riken ville Ingjald lägga under
sin spira. Han hade låtit, till deras
herbergerande, bygga en sal, kallad sjukungasalen, en
byggning, som låg något afsides på gården. Dit
förpassades alla de främmande kuhgarne och
insomnade tungt, efter den något öfverdådigt
intagna välfägnaden.

Knappt var Ingjald säker på att de alla
hade somnat, förrän han lät sätta eld på
byggningen, eller salen, som den kallades. De arma
menniskorna, uppväckta af dem omhvärfvande
lågor, ville ut, men Ingjalds män, som af honom
voro posterade rundt omkring, hindrade dem
derifrån och föste dem tillbaka in i elden, der
de jämmerligen omkommo.

Bland de sålunda grymt mördade var Ingjalds
egen svärfader, konung Algöte från Fjerdhundra,
Ingwar med två sina söner, Alf och Agnar, samt
ännu tre andra.

En sådan far hade Åsa; och hon afskydde
honom icke, utan var honom tvärtom behjelplig,
såsom det säges, vid flera sedermera begångna
illbragder. -- Först föranlät hon sin gemål
Gudröd att mörda sin broder Halfdan, derefter
stämplade hon så, att Gudröd sjelf blef mördad; och
när detta var väl bestäldt, återvände hon hem
till sin fader.

Hon föreställde nu denne hurusom, då han
så många gånger hade hört af sin kloke fader
Anund, så väl som af sin fosterfader Svipdager.
att det vore lyckligast och bäst för land och
folk, om inga småkungar regerade, utan <i>en enda</i>
konung allena öfver hela riket, ingenting kunde
vara mera maktpåliggande, än att med ens
utrota alla dessa småkonungar, eller
fylkeskonungar, såsom de egentligen hette.

Ingjald var ej sen att lyssna till den elaka
qvinnans råd; men då han icke vågade anfalla
fylkeskonungarne en och en, af fruktan för att
andra skulle komma den anfallne till hjelp, tog
han åter sin tillflykt till den barbariska list han
så väl förstod att utöfva. Händelsen gjorde, att
då han en gång var ute och seglade, kom han
till Selaön och förnam att ej mindre än tolf af
landets småkonungar voro der församlade till
ett dryckesgille. -- Den ondskefulle Ingjald fann
denna slump gynnande för sina utvidgnings- och
utrotelseplaner och lät derför genast sätta eld
på dryckessalens alla fyra hörn utvändigt.
Ingen enda undkom lefvande af dessa tolf
konungar, hvilka han dittills hade med de fagraste
löften insöft i säkerhet.

Han hade nu undanröjt öfver tjugo
småkungar, laggt deras länder -- d. v. s. de af dem
styrda landskapen -- under sig och tyckte sig
nu vara en mäkta stor herre.

Men vedergällningens dag var i annalkande.
Iwar Vidfamne (äfven kallad Vidtfarne), den på
den tiden ryktbaraste kämpe och störste
segerherre man visste omtala, var broder till konung
Gudröd, hvars gemål Åsa hade varit. Han kom
hem från ett långt vikingatåg och fann att hans
båda bröder, Gudröd och Halfdan, voro mördade.
Derjemte sporde han allt det onda Ingjald hade
gjort. Då uppflammade vreden hos honom; han
rustade sig med alla sina män och skepp till
hämnd på Ingjald, som för första gången
började bäfva; ty han var nu till åren, hade icke
nog med folk och trodde sig omöjligt kunna
hålla stånd mot den unge, tappre, vidtfrejdade
Iwar. Bäfvande allt mer och mer för den
förderfvets ström, hvars vågor rullade honom allt
närmare och närmare, gick han till råds med
sin elaka dotter.

Denna var sig lik; hon hade ännu ett
barbariskt rådslag att gifva -- det, nemligen, att
Ingjald skulle sätta eld på sin borg och bränna
sig inne med alla dem, som derstädes befunno
sig, heldre än att falla i Iwars händer.

Så skedde: Åsa delade sjelfvilligt sin fars
öde, men fick sedermera, äfven hon,
benämningen Illråda.

</chapter><chapter name="Åsa, konung Olof Trätäljas i Wermland dotter" >

<b>Åsa,</b> konung Olof Trätäljas i Wermland
dotter, vidtberömd för sin skönhet, hvarför många
sökte förvärfva henne. Historien förmäler, att
tvänne kämpar från Norrige, Skati och Hiali,
som voro bröder och vandrade vidt och bredt
omkring efter qvinnor, fingo se henne, och
hennes skönhet förtjuste dem. De ansågo hennes
fader med förakt, emedan han var gammal, och
tilltrodde sig att taga dottern, med eller mot
faderns vilja. De voro dock så hederliga, att
de ej straxt ville röfva henne med våld, utan
utsatte en viss tid för fadern att försvara henne.
De båda friarne Hiali och Skati bodde på
Wermlands Näs, der ännu finnes en gård benämnd
efter dem med namnet <i>Hjelleskata.</i>

Under denna sorgliga tid kom till kungsgården
en yngling i usel klädebonad, och som man trodde
vara en främling. Då prinsessan såg honom,
kände hon inom sig en rörelse och aning, och
fattade tycke för den okände, samt beslöt att
lefva och dö med honom, om han kunde frälsa
henne. När den obekante sedan yppade sig, så
var det norska prinsen Olof Sigurdsson, som
äfven hört talas om hennes skönhet och nu
lofvade försvara henne. När de fingo se den
reslige prinsen med sitt höga ansigte och gula
lockar, blef glädjen större, än sorgen förut,
synnerligen hos Åsa, som nu fick höra att Olof
beslutit att vinna henne genom svärdsslag, eller
ock sätta lifvet till. Kämparne kommo på den
utsatta dagen, medhafvande 10 män, och pockade
starkt på, att antingen konungen skulle slåss
med dem, eller ock utlemna sin dotter; men han
svarade, att <i>han skaffat man i sitt ställe</i>, som den
tiden ej var någon hjelte-sed, men bör ursäktas
för hans ålder.

Konungasonen erbjöd sig ensam emot alla
tolf, med ett enda förbehåll, att få behålla
ryggen fri, så att ingen bakifrån fick stjäla sig på
honom. Det beviljades, och striden försiggick
på en holme i Wenern, som då kallades Bärön,
der de tolf storskrytande hjeltarne inom kort
tid blefvo nedgjorda af Olofs svärd, <i>Loghti</i>,
hvarefter han såsom segrare återvände till
kungsgården, der Åsa blef lönen för hans tapperhet.
Olof blef sedermera konung i Danmark och
stamfader för en vidlyftig konungaätt. Fernow
uppräknar omkring 150 regenter i Danmark, Sverige,
Ryssland, Frankrike, England, Sachsen,
Preussen, Sardinien, Holland, Spanien, Neapel, Parma
och Toskana, samt romerska kejsare, som
härstamma från Olof Trätälja i Wermland.
<b>Ö.</b>

<b>Öberg, Charlotta.</b> Ur tidningen "Svenska 
Arbetaren" för den 13 Augusti 1864 låna vi 
följande teckning af skaldinnan Lotta Öberg: "För
omkring 30 år sedan bodde ett fattigt 
arbetsfolk i ett dåligt rum på Luntmakaregatan uti
Stockholm. Mannen var timmerkarl och hustrun
gick som hjelp i husen. De hade ett enda barn,
en dotter, som var svag, klen och sjuklig. Lik
en ädel drifhusväxt i ett mörkt rum, hade hon
hastigt vuxit upp, en lungsigtrodnad färgade 
hennes porslinshvita kinder och den smärta 
gestalten tycktes liksom sakna styrka att uppbära sig
sjelf. Hon var sexton år gammal och passade
till ingenting i föräldrarnes hem. Af en 
välvillig grannfru, som hade en son i skolan, fick hon
låna dennes skolböcker och hvad annat bokligt
som kunde finnas i detta tarfliga hus. 
Derigenom vaknade hos henne ett inre lif. Böcker voro
och blefvo hennes sällskap, hennes näring, 
hennes behof; de väckte slumrande krafter i hennes
själ. Der hade förut legat likasom tyngder och
plågor och främmande krafter, omedvetet, men
känbart, outveckladt, men tillstädes. Nu började
detta chaos att klarna, ljusna och reda sig. Det
var en skaldenatur, som, omsluten af en kall,
hård och trång omgifning, icke kunde af egen
kraft utveckla sig, liksom vissa ädla blommor i
oblida luftstreck sakna förmåga att sjelfva öppna
sin knopp, samt multna och förgås derinom, om
ej knoppsprickningen underhjelpes utifrån. 
Hennes hjerta började öppna sig. Skära, älskliga,
djupa toner sökte sig språk att gifva sig 
tillkänna, och funno det liksom af sig sjelfva. 
Liksom <i>Pehr Hörberg</i> gjorde sina första utkast på
stenar, näfver och brädlappar, ritade den unga
flickan, ty skrifva kunde man icke kalla hennes
försök, poetiska ingifvelser af en hög jungfrulig
skönhet på, af välvilja erhållet, makulatur från
hökareboden eller karduspapper från tobaksboden. 
Älskad och på det ömmaste omhuldad af
en fattig, obildad moder, som för dottern endast
såg en mörk och hopplös framtid, men älskade
henne mer i samma mån hon fann henne hjelplös 
och olycklig, lefde den unga skaldinnan 
ensam med sina drömmar, sina böcker och 
skriföfningar, oförstådd af verlden och sjelf ej 
förstående en verld, som var så hård, trång, mörk
och kall omkring henne.

En gammal rik och välvillig fru vid Skeppsbron 
skulle af sitt husfolk beredas en liten 
öfverraskning på sin födelsedag. De välvilliga hade
råd för blommor och små gåfvor åt den goda
husmodern, men kände behofvet af mera talande
uttryck för sin tillgifvenhet och kärlek; de ville
hafva något skrifvet, då de ej kunde tala hvad
de vid ett sådant tillfälle önskade. Hjelphustrun,
som gjorde grofsysslorna, reste sig under 
öfverläggningen upp från sitt arbete och ropade 
fryntligt: "varen icke ledsna, jag skall skaffa er 
verser; min dotter skall skrifva till i morgon åt er;
gif henne blott litet papper." Öfverraskningen
och glädjen voro lika stora. Vid högtidsdagen
kom också madam Öberg med de utlofvade 
verserna. Det var en liten dikt af så enkelt behag,
så fint doft af kärlek och tacksamhet för den
vördnadsvärda gamla, att hon icke mindre 
öfverraskades och gladdes, än hennes husfolk när
madam Öberg vid skurbaljan gaf sitt löfte. För
en umgängesvän, som dagen derefter gjorde 
henne ett besök, berättade den gamla frun sin 
gårdagsfest och visade såsom kronan derpå de 
erhållna verserna. Denna, lika öfverraskad som
värdinnan, säger: "Jag är till middagen i dag
hos grefvinnan <i>Wetterstedt;</i> tillåt mig att få visa
dessa verser för hans excellens, hvilken, lika
upphöjd gynnare, som fin kännare af vittra 
alster, säkert skall deruti finna ett stort nöje."
Med den lilla berättelsen om författarinnan 
framlemnades verserna till den vittre domaren. "Jag
finner icke allenast så mycket snille deruti", 
säger han, "utan äfven så mycken bildning och
underbyggnad förrådas i dessa verser, att jag ej
kan sätta mycken tro till hela den pikanta 
historien om skurmadamens dotter och poesien på
hökarebodsmakulatur, om ej såsom en roman;
men tillika skönjes deri så mycken naiv och, om
jag så får säga, alldeles ociviliserad oskuld,  att
den tvingar mig att antaga det hela såsom 
sanning. Jag skulle gerna önska att se skaldinnan,
om det kunde låta sig göra." "Ingenting är 
lättare", inföll grefvinnan Wetterstedt med sin 
vanliga fyndighet och håg att anordna nöjen för sin
salong. "Ni, som berättat den underbara historien, 
skall också bevisa hennes sanning. Tag
vår vagn och hemta genast hit skaldinnan." --
Wetterstedtska vagnen med betjening i livré 
rullade först af till Skeppsbron, att erhålla uppgift
om hjelphustruns bostad, och derefter dit för
att uppsöka den unga författarinnan. Då 
vagnen stannade utanför den fattiga boningen på
Luntmakaregatan, beredde sig invånarne till sin
natthvila, och öfverraskades icke litet af den fina
herrn, som steg ur det förnäma åkdonet och
frågade efter dem. Inga invändningar hjelpte.
Den stackars förlägna flickan ikläddes en 
klädeskapott, lånad af en tjenstepiga hos grannen,
samlade ihop alla sina skrifter på grått, gult och
hvitt papper, på sockerpapper och tobakskardusers 
omslag i alla möjliga former, och rullade af
till Blasieholmen. Införd i det rikt upplysta 
förnäma och stora rummet, som under tiden blifvit
uppfyldt med en lysande samling utaf medlemmar 
af de utländska beskickningarne och den
högre sällskapskretsen, gick värden henne 
vänligt till mötes, fattade hennes hand och, 
uppmuntrande den försagda, förde henne fram till
grefvinnan. Efter några välvilliga ord af denna,
granskade excellensen mer än en timma hennes
kunskapsförråd, upprepade i kapp med henne
det utmärktaste af <i>Tegnér</i> och andra våra stora
skalder, lät henne för sig uppläsa egna arbeten
och berätta om sin barndom, sin sjelfuppfostran
och sitt hvardagslif. På det högsta belåten och
upprymd af hvad han inhemtat, återförde han
henne i det stora sällskapsrummet, hvarefter hon
med löften om  en betryggad framtid hemfördes
i den grefliga vagnen såsom vid ditkomsten. 
Några af de närvarande fattade genast beslut att
åtaga sig henne, och innan kort hade genom
dem och flera skaldekonstens vänner en icke
obetydlig summa blifvit insamlad, för att bereda
henne en uppfostran, svarande emot hennes 
anlag. Ett litet urval af hennes första 
skaldestycken trycktes och utdelades.

<i>Lotta Öberg</i>, ty det var hon, sattes i en
pension och fick taga undervisning i språk och
hvad till en bildad uppfostran hörer. I bättre
jordmån hafva bildningens frön aldrig fallit. Hon
lärde hastigt, emedan hon lärde gerna, och 
inhemtade på en beundransvärdt kort tid 
grunderna till en allmän bildning, som hon aldrig
ansåg afslutad, utan under hela sitt återstående
lif förökade. För att icke allt för mycket vara
sina välgörare till last och för att äfven i sina
yttre förhållanden uppnå det oberoende, som var
hos henne både karaktärsdrag och mål, började
hon att gifva undervisning åt andra i hvad hon
nyss sjelf inhemtat, derunder flitigt användande
sina lediga stunder till sitt eget lifs mål, 
själfstudier och poetiskt skriftställen. Hennes 
skaldeart, ursprungligen lyrisk, blef det alltmera till
följd af både själsriktning och det nästan utan
afbrott ökade kroppslidandet, som stängde henne
från den yttre verldens åskådliga uppfattning och
vidgade hennes inre åskådning och sjelfpröfning.
Hon upptecknade sina ingifvelser, så länge 
sådant var henne möjligt; men det skedde med
allt större svårighet. Rikedom och omvexling i
formen älskade hon och begagnade den med
lätthet. Sjelf tänkte hon icke på att meddela
den större allmänheten sina sednaste arbeten.
Det var endast sitt hjertas behof hon med dem
tillfredsställde, eller egna tyngder hon derigenom
sökte lätta.

Länge kunde dock hennes sysselsättningar
med andras undervisning icke fortfara. 
Kroppen, ifrån födelsen svag och äfven till någon del
missbildad, blef allt bräckligare, under det 
själen kraftigt utvecklade sig i andlig helsa. I 
sådant tillstånd hade många och långa år 
framskridit. Svaghet och plågor, oafbrutet ökade,
tryckte allt hårdare en själ, som modigt 
kämpade emot det onda. Så glädjefattig, så 
plågorik verlden i det yttre för henne var, hade den
dock många gåfvor, som hon med hjertligaste
glädje och tacksamhet emottog. Den hade 
gifvit henne språk för hennes själs tankar och 
bilder, mycket och dyrbart vetande för hennes 
kunskapsbegär, uppmärksamhet och ynnest af högt
uppsatte, kärleksfullt och vänskapligt erkännande
af hennes vackra, sällsynta egenskaper utaf 
många själsförvandter. I bokstaflig mening lefde hon
till kropp och själ af den mest sjelfuppoffrande
välvilja och outtröttligaste omsorg, som hon 
åtnjöt af utmärkta personer i samhället.

När hennes sista suck steg ur det beklämda
bröstet (den 21 Juni 1856) och den önskade och
efterlängtade hvilan kom som ett sommarregn
öfver de torra fälten, gick en sällsynt och rikt
begåfvad ande sitt beständigt sökta himmelska
ursprung glad till mötes. Der fann den slutligen 
sitt rätta hem; här var den alltid en gäst.

Af Charlotta Öberg hafva vi från trycket
utgifna tre häften "Lyriska Dikter" (tryckta i
Stockholm 1834--1841). De vittna om en djup
och varm känsla, som på ett enkelt, oskuldsfullt
och rörande sätt återklingar af de stora 
skaldernas toner, af hvilka hon inspirerades."

<b>Öda.</b> Denna drottning, som var så rik, att
hon på landets dåvarande språk benämndes
<i>Djup-Augda</i> eller <i>den bottenrika</i>, var likväl så
olycklig, hela sitt lif igenom, att hon väl 
mången gång skulle önskat sig få byta lott med den
fattigaste qvinna, mot erhållande af lugn, 
stillhet och säkerhet.

Och när man betänker, att det var hennes
egen far, som af en klandervärd ärelystnad och
för enskilda afsigter förbittrade hela hennes 
lefnad och invigde den åt olyckan, kan man icke
annat än dubbelt beklaga detta arma offer för
elakheten och nedrigheten hos en bland de 
grymmaste fäder.

Sagan förtäljer härom sålunda:

Öda var enda dottern till Iwar Widfamne
(den vidtomfamnande), han, hvars outsläckliga
törst efter nyförvärfvade länder hos honom 
nedtystade både samvetets och naturens förenade
röster. -- Två bröder, Helge och Rörek, båda
småkonungar från Danmark, anlände till Iwar
Widfamnes hof, för att fria till hans dotter Öda.
Den förtroligaste vänskap hade från tidigaste
barndomen varit rådande mellan dessa båda
bröder och de hade således nu beslutit att 
följas åt på sin giljarefärd, på förhand öfverens
om, att hvilkendera af dem, som hade lyckan
att behaga Öda, så skulle den andra nöja sig
och vara glad på broderns vägnar.

Helge var den vackraste och i allt mest rikt
begåfvade, och för honom fattade Öda genast
en häftig kärlek. Men hennes falske fader, som
önskade stifta fiendskap mellan bröderna, för
att möjligen kunna slå under sig deras riken,
gaf sin dotter åt Rörek, derunder hviskande,
liksom i ett vänskapligt förtroende, till Helge,
att han vida heldre skulle velat hafva <i>honom</i> till
måg, men -- "hvem", sade han, "rår för tycket
hos en mö? Det är nyckfullt som vinden."

Helge blef, emot sin vilja, både harmsen och
bedröfvad, helst som han väl märkt, att Öda i
början varit <i>honom</i> särdeles bevågen. Han fick
ej något enskildt samtal med henne, då han lätt
hade kunnat få veta, att hon af fadern blifvit
tvingad, mot sin böjelse.

Emellertid foro de dädan och bröderna lefde
i endrägt, såsom förr, åtminstone anade Rörek
intet ondt, ehuru Helge plågades af hemlig 
svartsjuka på sin lyckligare broder.

Men då Öda, efter ett års förlopp, födde
Rörek en son, som erhöll namnet Harald, infann
sig Iwar Widfamne hos sin måg och sade sig
anse det för sin pligt att öppna hans ögon.
Med mycken smärta hade han -- såsom han
sade -- förnummit, att hans dotter burit sig åt
som en pligtförgäten maka och lefvat i 
förtroligt umgänge med sin svåger. Harald vore 
således, enligt den falskes uppgift, icke Röreks,
utan Helges son. -- "Vore jag i ditt ställe",
tillade den nedrige, "så aftvådde jag i blod en
sådan fläck på min heder, och är det så, att du
behöfver mitt bistånd, så står jag till tjenst."

"Tack!" svarade den af svartsjuka upptände
Rörek; "en tapper man hämnas sjelf sin kränkta
ära."

Och han rusade åstad att mörda sin broder.

Men Helge hade varit mycket afhållen af
sitt folk. Hans baneman, brodermördaren, 
afskyddes af alla.

Då utbad sig Iwar att få uppträda såsom 
hämnare och han mördade med egen hand sin måg
Rörek, under en falsk rättvisas lånade sken;
hvarefter han, van att segra i alla strider, snart
lyckades att sätta sig i besittning af de båda
rikena, eller landskaperna, såsom de väl 
rätteligen borde kallas.

Men Öda beslöt att fly undan med sin son,
väl vetande, att han ej var säker för den 
grymme morfadern. Öfverallt, hvart hon tog sin 
tillflygt, fann hon skydd och deltagande; men hon
vågade ej stanna länge på hvarje ställe. 
Slutligen for hon på Östersjön öfver till Gardarike, det
nuvarande Ryssland, der hon hos den derstädes 
regerande konungen fann ett säkert skydd. 
Intagen af den unga enkans älskvärdhet och många
verkligt goda egenskaper, erbjöd Radbart -- så
hette han -- henne snart sin hand och hon 
samtyckte att dela hans thron. De fingo tillsammans
en son, som kallades Randver och som med sin
halfbroder Harald uppväxte i frid och endrägt.

Men när Iwar Widfamne slutligen drunknade
i Finska viken och hans stora rike blef utan 
konung, föll folkets val enhälligt på Harald, som
nu tillika med sin moder återvände till Sverige,
der han för sina krigiska bedrifter snart erhöll
namnet Hildetand. Han blef der konung i 
morfaderns ställe, ett tillbud som han desto mer
kunde antaga, som hans fader, konung Radbart
i Gardarike, hade dött och thronen tillfallit en
hans son med ett tidigare gifte.

<b>Öhrstedt, Maria Helena,</b> gift med en 
Reinstedt, har såsom enka gifvit 8225 rdr till Jakobs
och Johannis fattighus, som utföllo efter hennes
död, 1846. Medlen skola användas till pensioner
åt enkor och ogifta döttrar efter embets- och
tjenstemän i kronans embetsverk.

<b>Östberg, Charlotta,</b> född <i>Hilfeling</i>, omnämnes
af Boye bland svenska målarinnor. Hon säges
hafva utöfvat målarekonsten i mer än <i>en</i> genre,
samt äfven hafva lyckats i försöket att gravera.
Äfven nämnes hon såsom den enda i Sverige,
hvilken har förfärdigat mosaikarbeten, hvari hon
påstås hafva vunnit en utmärkt skicklighet.

<b>Österberg, Aurora Wilhelmina,</b> var på vår
kungliga theater en bland de älskligaste 
företeelser, ehuru beklagligen en af dem som hastigt
försvinna, för att länge, länge -- ja, 
outplånligt, lefva i minnet. Ingen, som sett denna ljufva,
intagande qvinnovarelse, kan väl någonsin 
glömma henne, och vi hålla af hjertat med den 
författare, som säger, att i vissa roller, särdeles i
<i>Fenella</i> i <i>Den Stumma från Portici</i>, torde aldrig
<i>någon</i> komma att öfverträffa -- vi, för vår del,
skulle vilja tillägga -- <i>upphinna</i> henne.

Fru Strandberg var född 1826 och kom såsom 
mycket ung till Kongl. theaterns elevskola.
Hon lärer hafva haft de mest förvånande anlag
för scenen, hvilka med en lika förvånande 
hastighet utvecklades. Redan såsom elev spelade
hon till allmänhetens högsta belåtenhet de henne
anförtrodda många rollerna. Hon var förtjusande 
i <i>Systersonen</i>, i <i>Den lilla enfalden 
från landet</i>, i <i>Frieri och förställning</i> 
m. fl. -- Man visste ej hvilket man skulle mest 
beundra, hennes obeskrifliga täckhet, hennes 
medfödda gratie, hennes älskvärda naiveté, eller 
den talang för scenen hon så synbarligen allt 
mer och mer förvärfvade sig -- man skulle nästan 
kunnat säga mellan hvarje ny representation.

På theatern -- ja, äfven utom densamma,
såg mamsell Österberg ut nästan som ett barn;
men hon var dock 20 år gammal, då hon gifte
sig med premieraktörn vid lyriska scenen herr
Olof Strandberg. Kort derefter upptäcktes att
hennes fysik var klen, till följd af ett allt mer
och mer öfverhandtagande bröstlidande, hvaraf
hon ock sedermera dog, d. 12 Aug. 1850, i en
ålder af 23 år, 10 månader och 24 dagar, 
efterlemnande en späd son. -- Stockholms hela 
theaterbesökande publik sörjde vid den unga 
konstnärinnans graf; ty för väl visste man att 
decennier skola förflyta, innan man på vår scen får
skåda någon jemförlig med Aurora Strandberg.

<b>Österman, Wahlborg,</b> enka efter 
tolagsinspektoren Pihlman, gjorde den 30 Nov. 1779 en 
donation af öfver 9000 riksdaler, hvaraf årliga
räntan skulle bilda fyra pensioner åt behöfvande 
enkor i hufvudstaden. Denna donation har
blifvit kallad Pihlmanska fonden. Verkställigheten 
af detta testamente uppdrogs åt Mariæ Magdalenæ 
församlings kyrkoråd. -- Inom nämnde
församling bodde Wahlborg Österman till sin död
den 21 April 1780. -- För att bevara minnet af
denna välgörenhet, har kyrkorådet 1782 på den
ena pelaren vid kyrkans norra sida låtit 
uppsätta ett epitaphium af marmor. -- (Af misstag
har fru Pihlman blifvit upptagen under namn af
Osterman, Wahlborg, [se detta ord], emedan 
Ferlin i sin Stockholms beskrifning så benämner
henne; men Österman är hennes rätta namn.)

<img></img>

Då de flesta i detta arbete förekommande qvinnor hafva burit flera olika namn,
först fadersnamnet, sedan sina mäns namn, och slutligen andra, tillkomna genom adlande 
o. s. v., så hafva vi, för att underlätta dessa personers igenfinnande, uppgjort följande

<b>REGISTER.</b>

<b>A.</b>

Abrahamsson, Euphrosyne, .................. se Lehman, E.
Adlerberg, Anna Charlotta Juliana, ........  „ Bagghufvud, A. C. J.
Adlercrantz, Helena, ......................  „ Vult, H.
Adlerfelt, Anna Christina, ................  „ Steb, A. C.
Agricola, Ursula, .........................  „ Liljenroth, Charlotta Aurora.
Ahusen, Christina, ........................  „ Jakobsdotter, Chr.
Alanus ....................................  „ Gutheim, Gertrud.
Alexandra, st.furstinna, ..................  „ Catharina, Carl IX:s dotter.
Alfsson, Märtha, ..........................  „ Dyre, M.
Algotsson, Ingeborg, ......................  „ Sparre, L
Algotsson, Ingegerd, ......................  „ Ingegerd.
Algotsson, Märtha, ........................  „ Hjorthufvud, M.
Almlöf, Anna Maria Franziska Charlotta, ...  „ Ficker, A. M. F. C.
Almlöf, Elisabeth, ........................  „ Deland, E.
Almqvist, Anna Helena, ....................  „ Sundström, A. H.
Almqvist, Anna Sara, ......................  „ Drysén, A. S.
Aminoff, Margaretha Lovisa, ...............  „ Wrangel, M. L.
Anckarcrantz, Catharina, ..................  „ Nop, C.
Anckarcrona, Johanna Margaretha, ..........  „ Åkerblad, J. M.
Anckarström, Gustafva Johanna Elisabeth, ..  „ Löwen, G. J. E.
Anckarsvärd, Charl., ......................  „ Bonde, C.
Andersson, Brita, .........................  „ Westgöthe, Catharina.

Andersson, Catharina, ....................   " Westgöthe, C.

Andersson, Karin,  .......................   " Nilsdotter, K.

Ankarstjerna, Regina Catharina, ..........   " Cronhjelm, R. C.

Arfvidsdotter, Thala,  ...................   se Knob, T.

Armfelt, Beata,   ........................   " Lilljebrunn, B.

Armfelt, Florentina Ulrika, ..............   " Hildebrand, F. U.

Armfelt, Hedvig Ulrika, ..................   " De la Gardie, H. U.

Armfelt, Maria Catharina, ................   " Wennerstedt, M. C.

Arrhenius, Anna,  ........................   " Fredriksdotter, A.

Aschenborn, Öllegård,  ...................   " Nissenius, Ö.

Aulsewill, Anna,  ........................   " Karckman, A.

Axehjelm, Catharina, .....................   " Bureus, C.


<b>B.</b>

Bagge, Anna, .............................  se Fredriksdotter, A.

Bagge, Margaretha, .......................   " Somme, M.

Banér, Christina,  .......................   " Sture, Sigrid.

Banér, Johanna Margaretha, ...............   " Johanna Margaretha,

Barbro Stigsdotter  ......................   " Stigsdotter, Barbro.

Barck, Catharina Ebba, ...................   " Horn, C. E.

Barnekow, Brita,  ........................   " Scheel, B.

Barnekow, Eva Charl., ....................   " Stenbock, E. C.

Barnekow, Margaretha, ....................   " Ascheberg, M.

Barnekow, Ulrika Christina, ..............   " Hamilton, U. C.

Basenhjelm, Anna Catharina von, ..........   " Scheer, A. C. v.

Beckerfelt, Gunilla,  ....................   " Rosenstråle, G.

Bengtsson, Kerstin, ......................   " Boose, K.

Benzelius, Elisabeth M., .................   " Schönström, E. M.

Berg, Anna, ..............................   " Olofsdotter, A.

Bergemarck, Christina Engel, .............   " Storck, Elisabeth Gertrud.

Berger, Christina Charlotta Ulrika, ......   " Cronhjelm, C. C. U.
Bergh, Amanda, ......................  se Helander, A.

Bergius, Christiana Juliana, ........   " Oxenstjerna, C. J.

Bergius, Maria,  ....................   " Dryselius, M.

Berglund, Anna Elisab.,  ............   " Backman, A. E.

Bergman, Sona,  .....................   " Schyttéen, S.

Bergnehr, Zelma E. Carolina, ........   " Hedin, Z. E. C.

Bildstein, Lykke Sofia, .............   " Friis, L. S.

Billing, Elma Charlotta, ............   " Ström, E. C.

Birath, Maria Sofia, ................   " Schwartz, M. S.

Bjelke, Anna, .......................   " Sture, Sigrid.

Bjelke, Brita, ......................   " Rosladin, B.

Bjelke, Brita, ......................   " Tjurhufvud, B.

Bjelke, Fredrika Eleonora, ..........   " Düben, F. E., von.

Bjelke, Gunilla, ....................   " Bese, G.

Bjelke, Hedvig Elisab., .............   " Sack, H. E.

Bjelke, Ingeborg,  ..................   " Tott, I

Bjelke, Margaretha, .................   " Sture, Sigrid.

Bjelke, Sigrid, .....................   " Sture, S.

Bjelkenstjerna, Maria Elisabeth,.....   " Bonde, M. E.

Björk, Christina Wendela, ...........   " Stjerneld, C. W.

Björklund, Hilda Augusta Adelaide, ..   " Sandels, H. A. A.

Blaka, Catharina,  ..................   " Bonde, C.

Bode, Thala, ........................   " Knob, T.

Bolander, Beata, ....................   " Hellberg, B.

Bonde, Brita, .......................   " Bjelke, B.

Bonde, Cecilia, .....................   " Cecilia, Blotsvens dotter.

Bonde, Iliana, ......................   " Thott, I.

Bonde, Ingeborg, ....................   " Benedictsson, I.

Bonde, Maria Gustafva, ..............   " Gyllenstjerna, M. G.

Bergstedt, Sara Christina, ..........   " Noreen, S. C.

Bracheles, Gertrud, .................   " Kansteen, G.

Brahe, Brigitta, ....................   " Brigitta, S:ta.

Brahe, Ellen, .......................   " Rosensparre, Anna.

Brahe, Helena, ......................   " Bjelke, H.

Brahe, Ingeborg,.....................   " Månesköld, I.

Brahe, Margaretha, ..................   " Wase, M.

Brand, Johanna, .....................   " Schoultz, J.

Branting, Emerentia Maria Charlotta,.   " Georgii, E. M. C.

Bredenius, Maria Elisabeth,..........   " Schildt, M. E.

Bring, Cecilia,......................   " Winslöf, C.

Brodersson, Marg:tha, ...............   " Margaretha.

Brok, Sigrid,........................   " Bonde, S.

Broman, Hedvig Eleonora Beata,.......   " Klingenstjerna, H. E. B.

Broméen, Inga, ......................   " Törneflycht, Christina.

Browallius, Margitha, ...............   " Terserus, M.

Brun, Susanna,   ....................   " Carbin, S.

Brunnengräber, Agatha Lovisa,........   se Brumengeber, A. L.

Brunow, Sofia Catharina, ............  " Muhl, S. C.

Bruzelius, Joh. Charl.,..............  " Sommar, J. C.

Buddenbrock, Magdalena Elisabeth, ...  " Rahm, M. E.

Bukhorn, Cecilia, ...................  " Gynthersdotter, C.

Bunge, Elsa Beata, ..................  " Wrede, E. B.

Busk, Ingeborg,  ....................  " Stuth, L

Bång-Karin ..........................  " Pehrsdotter, Karin.

Bååt, Elin, .........................  " Flemming, E.

Bäckström, Anna Fredrika, ...........  " Uggla, Agneta.

Bähr, Anna, .........................  " Cruus, A.

Bölja, Anna, ........................   " Anna, Carl VIII Knutssons dotter.

Börling, Carolina, ..................   " Birgersson, C.

<b>C.</b>

Carlsson, Sigrid, ...................   se Banér, S.

Casagli, Justina, ...................   " Wässelius, J.

Catharina II.........................   " Catharina, Carl IX:s dotter.

Charlotta Eugenia Augusta Amalia Albertina . Se Eugenia.

Chesnecopherus, Brita, ...............  se Lilljeram, B.

Cederflycht, Anna, ...................  " Hansdotter, A.

Cedergren, Aurea Beata Betty,.........  " Linderoth, A. B. B.

Cederhjelm, Mathilda Valeria Beatrix,.  " d'0rozco, M. V. B.

Cederström, Charlotta Christina,.....   " Mörner, C. C.

Cederström, Charlotta Elisabeth,.....   " Blixenstjerna, C. E.

Cenami, Mathilda Valeria Beatrix, ...   " d'0rozco, M. V. B.

Classon, Margaretha, ................   " Lagesdotter, M.

Clausdotter, Anna,  .................   " Nilsdotter, Christina.

Clo, Barbro,.........................   " Lenæeus, B.

Coijet, Magd. Sofia, ................   " Horn, Ingeborg Chr.

Collin, Susanna, ....................   " Carbin, S. 

Creutz, Ebba Margaretha, ............   " Banér, E. M.

Cronstedt, Margaretha Hedvig,........   " Alströmer, M. H.

Cronström, Christina, ...............   " Hansdotter, Elisabeth.

Cronström, Trajectina Anna Elisabeth,..." Tuyl van Serooskerken.

<b>D.</b>

Dahl, Anna Maria,  .................... se Rückersköld, A. M.

Dahl, Helena Marg:tha,  ............... " Noring, H. M.
Dahlheim, Elisab. Gertrud von,....... se Storck, E. G.

D'Albedyhll, Eleonora Charlotta,..... " Wrangel, Margaretha Lovisa.

Danckwardt, Anna Magdalena, ......... " Wallenstjerna, A. M.

Danckwardt, Christina, .............. " Jakobsdotter, C.

Danielsdotter, Maria Charlotta, ..... " Mörman, M. C.

De Bruine, Metta Sofia, ............. " Bruine, M. S.

De Geer, Catharina Charlotta, ....... " Ribbing, C. C.

De la Gardie, Catharina Charlotta, .. " Taube, C. C.

De la Gardie, Ebba, ................. " Brahe, E.

De la Gardie, Ebba,  ................ " Sparre, E.

De la Gardie, Elisab., .............. " Oxenstjerna, E.

De la Gardie, Hedvig Catharina,...... " Lillje, H. C.

De la Gardie, Maria Euphrosina,.....  " Maria Euphrosina.

De la Gardie, Sofia, ...............  " Gyllenhjelm, S.

De la Myle, Agatha Lovisa, .........  " Brumengeber, A. L.

Deland, Hedvig Lovisa Charlotta, ...  " De Broen, H. L. C.

Derith, Sara, ......................  " Sparre, Elisabeth.

Desideria, drottning, ..............  " Eugenia.

Detlof, Karin, .....................  " Nilsdotter, K.

Didriksson, Helena, ................  " Hoffenberg, H.

Dohna, Anna af, ....................  " Oxenstjerna, Christiana Juliana.

Dohna, Hedvig Ulrika Christina,.....  " Soop, H. U. C.

Dorothea af Beyreuth ...............  " Zeidewitz, D.

Drake, Christina Anna, .............  " Skytte, C. A.

Drake, Margaretha, .................  " Klingspor, M.

Drakenhjelm, Anna M., ..............  " Silfverstjerna, A. M.

Drufva, Ulrika, ....................  " Melin, U.

Dufva, Catharina, ..................  " Rosenbjelke, C.

Dunckel, Maria Dorothea,............  " Altén, M. D.

Duncker, Maria Charlotta, ..........  " Tuderus, M. C.

Du Rietz, Charlotta, ...............  " De Geer, C.

Du Rietz, Ebba Cath., ..............  " Horn, Ingeborg Chr.

<b>E.</b>

Eckhardt, Em. von, .................  se Petersen, E.

Ehrenpreuss, Gertrud Fredrika,......  " Posse, G. F.

Ehrensköld, Lovisa, ................  " Anckarstjerna, L.

Eisenberg, Fredr. Eleonora, ........  " Cronhjelm, F. E.

Ekeblad, Eva,.......................  " De la Gardie, E.

Eld, Betty,.........................  se Ratkind, B.

Eld, Catharina, ....................  " Ratkind, Betty.

Eldh, Margaretha, ..................  " Bethzén, M.

Enesköld, Elisabeth,  ..............  " Grothusen, E.

Essen, Gustava von, ................  " Mentzer, Magdalena.

Euphrosyne .........................  " Nyberg, Julia Chr.


<b>F.</b>

Fabricius, Hedv. Charlotta, ......... se Nordenflycht, H. C.

Fahlenius, Sara Charlotta, ........... " Teppati, S. C.

Fahnehjelm, Brita, ................... " Armsköld, B.

Falck, Maria, ........................ " Osenhjelm, M.

Falk, Brita,.......................... " Bjelke, B.

Ferlin, Lovisa Augusta Wilhelmina, ... " Sandelhjelm, L. A. W.

Fersen, Lovisa Sofia v., ............. " Piper, L. S.

Fieandt, Elisabeth, .................. " Tawaststjerna, E.

Figrelius, Barbro, ................... " Lenseus, B.

Fincke, Helena, ...................... " Vult, H.

Fischer, Anna, ....................... " Wolleij, A.

Fitinghoff, Carin von, ............... " Gyllenstjerna, C.

Fjellström, Agatha,  ................. " Læstadius, A.

Flemming, Helena, .................... " Bjelke, H.

Flemming, Sigrid, .................... " Gyllenstjerna, S.

Flygare, Emilie, ..................... " Carlén, E.

Flygge, Sigrid, ...................... " Ekehjelm, S.

Fock, Elisabeth, ..................... " Ollonberg, E.

Fock, Metta Charlotta, ............... " Ridderbjelke, M. C.

Folkeson, Helena, .................... " Helena, Sverker II:s dotter.

Fors, Wendela Cath., ................. " Rosenhjelm, W. C.

Forssberg, Maja Stina, ............... " Ekvall, Sofia Maria.

Forssberg, Ulrika Carolina, .......... " Widström, U. C.

Forsselius, Christina,  .............. " Wallerius, C.

Franzén, Helena,  .................... " Schulin, H.

Funck, Elisabeth,   .................. " Hansdotter, E.


<b>G.</b>

Galle, Gertrud, ...................... se Grip, G.

Gathenhjelm, Helena Catharina,........ "  Utfall, H. C.

Gathenhjelm, Ingela, ................. "  Hammar, I.

Gelhaar, Mathilda,  .................. "  Ficker, M.

Gericht, Anna Margaretha, ............ "  Schmoll, A. M.

Gersdorff, Maria Elisabeth, .......... "  Maria Elisabeth.

Gezelius, Gertrud, ................... "  Gutheim, G.

Gibson, Anna Cath., .................. "  Wijk, A. C.

Gjerling, Gustafva Fredrika,.......... "  Ekenmark, G. F.

Godu, Catharina,  .................... "  Ekegren, C.
Goldschmidt, Jenny, ........... se Lind, J.

Graffman, Fredr. Beata, ....... " Hedenström, F. B.

Gravallius, Wilhelmina, ....... " Isaksson, W.

Grip, Brita,................... " Brahe, B.

Grip, Ingrid, ................. " Ingrid.

Grip, Margaretha, ............. " Dume, M.

Gripenhjelm, Barbro, .......... " Lenæus, B.

Gripenhjelm, Maria Elisabeth, . " Bonde, M. E.

Gripenstedt, Gertr. Elisabeth,. " Seth, G. E.

Grothusen, Anna,  ............. " Rasch, A.

Grotius, Maria, ............... " Reygersberger, M.

Grundel-Helmfeldt, M. Hedvig von," Parr, M. H.

Gråberg, Anna,  ............... " Ehrenström, A.

Gudmundi, Anna,  .............. " Kax, A.

Gudmundsdotter, Kadrin, ....... " Nilsdotter, Christina.

Gumsehufvud, Ingeb., .......... " Thott, I.

Gunilla Bjelke ................ " Bjelke, G.

Gutha ......................... " Guda. Gunhild.

Guthermuth, Elsa, ............. " Willamsberg, E.

Guttormsson, Ingeborg, ........ " Bonde, I.

Gyldenstolpe, Charlotta Aurora, " De Geer, C. A.

Gyllenborg, Anna Cath., ....... " Thegner, A. C.

Gyllenborg, Elisabeth, ....... " Sparre, E.

Gyllenborg, Elisabeth, ....... " Stjernkrona, E.

Gyllenborg, Sofia Emerentia von," Dellvig, S. E.

Gyllenhaal, Math. Valeria Beatrix," d'0rozco, M. V. B.

Gyllenkrook, Magdalena Beata, . " Fock, M. B.

Gyllenstjerna, Anna, .......... " Bengtsson, A.

Gyllenstjerna, Anna Maria, .... " Soop, A. M.

Gyllenstjerna, Brita, ......... " Roos, B.

Gyllenstjerna, Gustafva Juliana," Oxenstjerna, G. J.

Gyllenstjerna, Ingeb., ........ " Stenbock, Hedvig Eleonora.

Gyllenstjerna, Juliana, ....... " Bonnat, J.

Gyllenstjerna, Sigrid,  ....... " Banér, S.

Gyllenstjerna, Sigrid,  ....... " Brahe, S.

Göja .......................... " Goa.

Göransson, Greta Lisa, ........ " Norberg, G. L.

Göthe, Edla, .................. " Bonde, E.


<b>H.</b>

Hagström, amazon, ............. " Jansdotter, Maja.

Halle, Carolina Fredr., ....... " Müller, C. F.

Hamilton, Joh. Maria, ......... " Peterséns, J. M. af.

Hammarsköld, Emilie Augusta Christina, ....  se Holmberg, E. A. C.

Hanssadotter, Chr., ........... se Nilsdotter, C.

Haraldsson, Catharina, ........ " Lind, C.

Hardeel, Catharina, ........... " Westgöthe, C.

Harmens, Margaretha Sofia, .... " Trolle, Brita Sofia.

Hartman, Margaretha, .......... " Skuthe, M.

Hasselbeck, Anika, ............ " Olufsdotter, A.

Hasselgren, Anna Cath., ....... " Åbom, A. C.

Hastfer, Sigrid, .............. " Gyllenstjerna, S.

Heidenstam, Catharina Anna,.... " Grandon, C. A.

Heintze, Sara, ................ " Magnus, S.

Hellforss, Joh. Charlotta Sofia," Stjerneroos, J. C. S.

Helmfeldt, Grundel, M. Hedvig,. " Parr, M. H. von.

Helsingius, Anna, ............. " Rasch, A.

Helsingius, Benedicta, ........ " Håkansdotter, B.

Hertzenhjelm, Catharina Ulrika, " Hjort af Ornäs, C. U.

Hesslén, biskopinna, .......... " Sunesson, Sara.

Hilfeling, Charlotta, ......... "  Östberg, C.

Hiller, Magdalena,............. " Svensson, M.

Hising, Sara,.................. " Bergius, S.

Hjärne, Gustafva Sofia, ....... " Rosenborg, G. S.

Hjärne, Maria,................. " Svahn, M.

Hochmuth, Anna,  .............. " Gyllander, A.

Hoff, fru, .................... " Strömsköld, Helena.

Hollenius, Margaretha, ........ " Terserus, M.

Horn, Anna Marg:tha, .......... " Plomgren, A. M.

Horn, Anna Sofia, ............. " Blomstedt, A. S.

Horn, Beata Ebba, ............. " Hauswolff, Brita Maria.

Horn, Brita Maria,  ........... " Hauswolff, B. M.

Horn, Ebba, ................... " Lejonhufvud, E.

Horn, Florentina Ulr., ........ " Hildebrand, F. U.

Horn, Helena, ................. " Sperling, H.

Horn, Ingeborg Chr., .......... " Ridderschantz, I. C.

Horn, Margaretha,  ............ " Boije, M.

Horn, Sara Charlotta, ......... " Teppati, S. C.

Hortulin, Hedvig Ulr., ........ " Svanhals, H. U.

Hoya, Margaretha af, .......... " Wase, M.

Hultin, Lovisa, ............... " Munch, L.

Huusgafvel, Sara,  ............ " Nilsdotter, S.

Håkansson, Anna Margaretha, ... " Nolanväder, A. M.

Håkansson, Brita Catharina, ... " Timell, B. C.

Hårleman, Henrika Juliana, .... " Liewen, H. J. von.

Hästesko, Dorothea, ........... " Ekestubbe, D.

Hökeflycht, Märtha, ........... " Rosenhane, M.


<b>I.</b>

Ihre, Sara Charlotta, ......... se Brauner, S. C.

Irving, Christina, ............ " Ulfsparre, C.

Irwing, Anna Stina, ........... " Roos, A. S.
<b>J.</b>

Jagellonika, Catharina, ....  se  Catharina Jagellonika.

Jakobsson, Ida, ............   "  Lamberg, L

Jakobsson, Margaretha, .....   "  Jonsdotter, M.

Jansson, Märtha, ...........   "  Olofsdotter, M.

Jeffery, Catharina, ........   "  Drakenhjelm, C.

Johansson, Christina, ......   "  Spolding, C.

Jönsson, Elin, .............   "  Ingemarsdotter, E.


<b>K.</b>

Kachanoff, Elisab. Ch., ....   se Karsten, E. C.

Kagg, Agneta, ..............   " Ribbing, A.

Kagg, Kerstin, .............   " Ulfsparre, Christina.

Kamp, Brita, ...............   " Ullman, B.

Karsten, Maria Sofia, ......   " Stempkoska, M. S.

Karth, Brita, ..............   " Stjerneld, Catharina.

Kisamor ....................   " Jansson, Maria.

Klinckowström, Hedvig Eleonora," Fersen, H. E.

Klingenstjerna, Helena Maria,  " Gyllenadler, H. M.

Klingspor, Anna, ...........   " Stjernfelt, A.

Klingspor, Hedvig Ulr.,.....   " Willebrand, H. U.

Klintheus, Abela,  .........   " Winslöf, Cecilia.

Knape, Christina,  .........   " Hegardt, C.

Knigge, Anna Maria, ........   " Thorson, A. M.

Kniper, Catharina, .........   " Wittfoth, C.

Knorring, Agneta Gertrud von,  " Bordon, Regina Elisab.

Knorring, Regina Elisabeth von," Bordon, R. E.

Knutsson, Ingeborg, ........   " Bonde, I.

Kobb, Hilda,................   " Elfving, H.

Kohl, Anna Christina, ......   " Steb, A. C.

Konow, Hedv. Ulrika v., ....   " Willebrand, H. U.

Krabbe, Gytta,..............   " Thott, G.

Krackman, Anna Henriksdotter,  " Karckman, A. H.

Kraka.......................   " Aslög.

Krook, Hedv. Gustafva,......   " Uggla, Agneta.

Kugelhjelm, Brita, .........   " Stjernfelt, B.

Kuhlman, Carolina Ottiliana,   " Åbergsson, C. O.

Kyle, Wendela, .............   " Skytte, W.

Königsmark, Catharina Charlotta," De la Gardie, C. C.


<b>L.</b>

Lamb, Catharina,  ..........  se Nop, C.

Lanby, Agneta Elisab., .....  " Uggla, A. E.

Landby, Maria Paulina, .....  " Åhman, M. P.

Lange, Anna Maria, .........  " Hilfeling, A. M.

Lange, Sofia,...............  " Brahe, S.

Langford, Helena, ..........  " Snakenborg, H.

Lappflickan, den långa, ....  se Stina Kajsa.

Larsdotter, Ingrid, ........  " Ingrid Larsdotter.

Lassadotter, Marg:tha, ....  " Nilsdotter, Christina.

Leijonhjelm, Märtha Ulrika,  " Mentzer, Magdalena.

Leijonstjerna, Chr., ......  " Scheiding, C. v.,

Lejonhufvud, Brigitta, ....  " Natt och Dag, B.

Lejonhufvud, Ebba, ........  " Lilljehöök, E.

Lennartsson, Märtha, ......  " Posse, M.

Leopold, Sara Petronella, .  " Fehman, S. P.

Leuhusen, Amalia Aurora Adelaide, se Valerius, A.

Levisson, Sofia Math., ....  se Lindberg, S. M.

Lidner, Eva Jakobina, .....  " Hastfer, E. J.

Lieberdt, Anna Sofia, .....  " Weber, A. S.

Liljesparre, Anna, ........  " Posse, A.

Lillje, Agneta, ...........  " Wrede, A.

Lillje, Ingeborg, .........  " Blå, I.

Lillje, Maria Elisabeth, ..  " Stenbock, M. E.

Lilljehöök, Brita, ........  " Roos, B.

Lilljehöök, Christina, ....  " Ulfsparre, C.

Lilljehöök, Elisabeth, ....  " Ribbing, E.

Lilljenstedt, Marg:tha, ...  " Törneflycht, Christina.

Lillström, Elisabeth, .....  " Olin, E.

Lindberg, Johanna, ........  " Malmqvist, J.

Lindblom, Regina Margaretha, " Pallavicini, R. M.

Lindeberg, Anna Maria, ..... " Silfverstjerna, A. M.

Lindeberg, Ingrid, ......... " Appelbom, I.

Lindegren, Emma, ........... " Fürstenhoff, E.

Lindeijner, Anna Helena, ... " Dreuteln, A. H.

Lindelöf, Sara,............. " Skytte, S.

Linderoth, Charlotta, ...... " Strandberg, C.

Lindström, Christina Elisabeth," Frösslind, C. E.

Linnæus, Christina, .......  " Brodersonius, C.

Linné, Sara Elisab, v., ...  " Moræus, S. E.

Linné, Sara Christina, Sofia och Lovisa, ....  se Moræus, Sara Elisab.

Linnerhjelm, Helena Maria, ........  se Ehrenstråhle, H. M.

Ljungberg, Anna Charlotta,  .......  " Osengius, A. C.

Lucidor, Magdalena, ...............   " Sjöblad, M.

Lund, Anika, ......................   " Olufsdotter, A.

Lundeqvist, Sofia Henrika, ........   " Hollander, S. H.

Lundgren, Johanna Carolina, .......   " Weidenhayn, J. C.

Lundgren, Lea,  ...................   " Ahlborn, L.

Löhman, Maria,  ...................   " Stålhammar, Ulr. Eleon.

Löwenhjelm, Christina Augusta, ....   " Fersen, C. A.

Löwenskiöld, Juliana Margaretha, ..   " Coijet, J. M.
<b>M.</b>

Malmborg, S. Augusta, .............. se Gertten, S. A.

Malmstedt, Anna Maria, ............. " Lenngren, A. M.

Malmström, Eva Mathilda Charlotta, . " Tigersköld, E. M. C.

Mannerheim, S. Metta, .............. " Grisback, S. M.

Margaretha Lejonhufvud ............. " Lejonhufvud, M.

Marius, Alida, ..................... " Koopman, A.

Mathiesen, Susanna, ................ " Westerling, S.

Meijer, Elsa, ...................... " Stjernsköld, Maria.

Meijerfeldt, Anna M., .............. " Törneflycht, Christina.

Messenius, Lucia,  ................. " Grothusen, L.

Michal, Louise Charlotta Helena, ... " Michaeli, L. C. H.

Molander, Maria Christina, ......... " Rydling, M. C.

Momma, Elsa, ....................... " Fougt, E.

Montgom.-Cederhjelm, Math. Valeria Beatr.,  se d'0rozco, M. V. B.

Mornay, Anna, ......................  se Trolle, A.

Munck af Rosenschöld, Brita Catharina, " Lidbeck, B. C.

Månesköld, Ingrid, ..................  " Ingrid Ylfva.

Månsdotter, Catharina, ..............  " Catharina Månsdotter.

Mörner, Anna Helena, ................  " Dreuteln, A. H.

Mörner, Ebba Wilh., .................  " Modée, E. W.


<b>N.</b>

Natt och Dag, Anna, .................  se Bjelke, A.

Natt och Dag, Brita, ................   "  Tott, B.

Natt och Dag, Christina Sofia, ......   "  Stenbock, C. S.

Natt och Dag, Sigrid, ...............   "  Sigrid Wasa.

Necker, Anne Louise Germaine, .......   "  Staël, A. L. G.

Nernst, Lovisa,  ....................   "  Müller, L.

Nieroth, Kerstin, ...................   "  Boose, K.

Nilsson, Ingeborg, ..................   "  Bengtsdotter, I.

Nordensköld, Beata Jacquetta, .......   "  Wrangel, B. J.

Nordlind, Sara, .....................   "  Bergius, S.

Norman, Wilhelmina, .................   "  Neruda, W.

Northampton, Helena, ................   "  Snakenborg, H.

Numers, Hedvig Constantia Fredrika v.,  "  Ehrenstam, H. C. F.


<b>O.</b>

Ohlander, Lovisa Jos., ..............   se Zengerlein, L. J.

Olofsson, Kerstin, ..................   " Larsdotter, K.

Olsson, Brita, ......................   " Pehrsdotter, B.

Osængius, Kerstin och Gunilla, ......   " Marci, K.

Osenius, Anika, .....................   " Olufsdotter, A.

Ouvris, Marg:tha Hedv., .............   se Parr, M. H.

Oxenstjerna, Anna, ..................   " Sehestedt, A.

Oxenstjerna, Anna Margaretha, .......   " Sture, A. M.

Oxenstjerna, Brita,  ................   " Kurck, B.

Oxenstjerna, Elsa B., ...............   " Brahe, E. B.

Oxenstjerna, Marg:tha, ..............   " Bjelke, M.

Oxenstjerna, Marg:tha, ..............   " Brahe, M.

Oxenstjerna, Maria S., ..............   " De la Gardie, M. S.

Oxenstjerna, Märtha, ................   " Kurck, Brita.

Oxenstjerna, Thala, .................   " Knob, T.

Oxenstjerna, Wendela Gustafva,.......   " Sparre, W. G.


<b>P.</b>

Palmgren, Maria,  ...................  se Liljenroth, M.

Palmrot, Beata Elisab., .............  " Heyne, B. E.

Pauli, Christina, ...................  " Sück, C.

Paulin, Catharina, ..................  " Du Rietz, C.

Paulinus, Helena,  ..................  " Strömsköld, H.

Paykull, Sigrid,   ..................  " Horn, S.

Pechlin, Amalia Fredr., .............  " Pechlin, Anna Chr.

Pechlin, Anna Chr. v., ..............  " Plomgren, A. C.

Pechlin v. Löwenbach, Johanna Juliana Josefa, .........  se Lohm, J.

Pedersson, Brigitta, ................  se Bengtsdotter, B.

Pehrsson, Anna, .....................  " Andersdotter, A.

Pehrsson, Kerstin, ..................  " Bengtsdotter, K.

Petri, Benedicta, ...................  " Håkansdotter, B.

Petri, Elisabeth, Magdalena och Margaretha, .........  se Matthsdotter, Elisab.

Pettersson, Ulrika Elisabeth, ........ se Hauswolff, U. E.

Pfeiffer, Sara, .....................  " Schönbeck, S.

Philipsén, Charl. Wilhelmina, .......  " Moll, C. W.

Philpusson, Ingeborg, ...............  " Bonde, I.

Pihlman, Wahlborg, ..................  " Österman, W.

Piper, Christina, ...................  " Törneflycht, C.

Piper, Eva Sofia,  ..................  " Fersen, E. S.

Piper, Jaquetta Eleon., .............  " Du Rietz, J. E.

Plaan, Gertrud, .....................   " Silfverström, G.

Poitz, Kerstin, .....................  " Gladh, K.

Poll, Brita, ........................  " Armsköld, B.

Pollett, Marianne Maximiliana Christina Lovisa,........  se Ehrenström, M.

Posse, Catharina Elis., .............  se Kurck, C. E.

Posse, Christina, ...................  " Bonaparte, C.

Printzensköld, Anna, ................  " Hård, A.

<b>Q.</b>

Qvarnström, Anika, ..................  se Olufsdotter, A.
<b>R.</b>

Rahde, Gertrud Elisab., .............. se Seth, G. E.

Ramel, Amalia Beata, .................  " Lewenhaupt, A. B.

Reenstjerna, Magd., ..................  " Toutin, M.

Reinholdsdotter, Anna, ...............  " Leuhusen, A.

Reiser, Augusta, .....................  " Urne, A.

Ribbing, Anna, .......................  " Hintzen, A. v.,

Ribbing, Anna, .......................  " Stenbock, A.

Ribbing, Eva Helena, .................  " Löwen, E. H.

Ribbing, Märtha, .....................  " Hjorthufvud, M.

Richter, Carolina Sofia, .............  " Bock, C. S.

Ridderstolpe, Carolina Johanna Lovisa,  " Kolbe, C. J. L.

Risellsköld, Wendela, ................  " Hammarsköld, W.

Roos, Christina Maria, ...............  " Sparre, C. M.

Roos, Elisab. Rosina, ................  " Höjer, E. R.

Rosén, Carolina Maria Wilhelmina,.....  " Willman, C. M. W.

Rosen, Hedv. Sofia v., ...............  " Stenbock, H. S.

Rosenheim, Clasina v., ...............  " Graff, C.

Roslin, Maria Susanna, ...............  " Giroup, M. S.

Rosqvist, Sofia,   ...................  " Schyttéen, S.

Ruckman, Maria Chr., .................  " Frank, M. C.

Rudbeck, Cath. Charlotta, Gustava och Magdalena, ...  se Mentzer, Magdalena v.,

Rudbeck, Wendela, ....................  se Lohrman, W.

Rudbeckius, Marg:tha, ................   " Stjernhöök, M.

Rumboldt .............................   " Streckeisen, Carolina.

Runeberg, Fredrika, ..................   " Tengström, F.

Runeberg, Gustafva Johanna Elisabeth,.   " Löwen, G. J. E.

Rutström, Carolina, ..................   " Weltzin, C.

Rückersköld, Emer., ..................   " Polhem, E.

Ryning, Anna,.........................   " Lillje, A.

Ryning, Margaretha, ..................   " Bjelke, M.

Ryning,  Maria Elisab., ..............   " Kursel, M. E.

Rålamb, Riborg, ......................   " Holck, R.

Rålamb, Ulrika Eleonora, .............   " Düben, U. E. von.

Röd, Brita, ..........................   " Roos, B.

Röske, Linda, ........................   " Lund, L.


<b>S.</b>

Sabelfana, Margaretha, ...............  se Mårtensdotter, M.

Säck, Christina Charlotta, ...........  " Thott, C. C.

Saloman, Henriette, ..................  " Nissen, H.

Saltza, Beata Wilhelmina von,.........  " Kruse, B. W.

Salvius, Margaretha, .................  " Skuthe, M.

Sandberg, Anna Beata, ................  " Falck, A. B.

Sandmark, Lovisa, ....................  " Berghausen, L. v.,

Santesson, Dorothea Elisabeth,........  " Matsen, D. E.

Scheffer, Gust. Sabina, ..............  " During, G. S. von.

Schmiedefelt, Elisab., ...............  " Tawaststjerna, E.

Schulman, Görwel Chr.,................  " Gyllenstjerna, G. C.

Schultz, Hedvig, .....................  " Sirenius, H.

Schwan, Augusta Eleonora, ............  " Schön, A. E.

Schwerin, Charl. Wilhelmina Erika v.,.  " Liljencrantz, C. W. E.

Schwerin, Lovisa Charlotta v., .......  " Petersens, L. C.

Schwerin, Regina Catharina v., .......  " Cronhjelm, E. C.

Sebaldt, Maria Eleonora, .............  " Ziervogel, M. E.

Sebroensis, Margitha, ................  " Svinhufvud, M.

Sehested, Anna, ......................  " Brahe, A.

Seidelius, Sara Maria, ...............  " Tegnér, S. M.

Siegeroth, Anna Elisabeth von,........  " Crail, A. E.

Silfversköld, M. Sofia, ..............  " Bruine, M. S.

Silfversparre, Christina, ............  " Stolpe, C.

Sjöblad, Karin, ......................  " Nilsdotter, K.

Sjöblad, Maria,  .....................   " Kåse, M.

Sjöbring, Maria Gustafva, ............   " Klingenstjerna, M. G.

Sjöstedt, Ulrika, ....................   " Bläsing, U.

Skjöldebrand, Petronella Constantia, .   " Höpken, P. C.

Skrifvare, Anna, .....................   " Lillje, A.

Skräddare, Anna,  ....................   " Andersdotter, A.

Slatte, Anna,.........................   " Lillje, A.

Sollenius, Maria Christina, ..........   " Stålhandske, M. C.

Sommar, Erika, .......................   " Liebman, E.

Soop, Brita,..........................   " Posse, B.

Sparre, Carolina Maria, ..............   " Ehrenpohl, C. M.

Sparre, Catharina,  ..................   " Bååt, C.

Sparre, Hedvig Sofia, ................   " Stenbock, H. S.

Sparre, Margaretha, ..................   " Bonde, M.

Sparre, Margaretha, ..................   " Brahe, M.

Sparre, Mauritia,  ...................   " Mendoza,. M.

Sparre, Märtha, ......................   " Bonde, M.

Sparre, Ramborg, .....................   " And, R.

Sparre, Sigrid, ......................   " Horn, S.

Sparre, Ulrika, ......................   " Strömfelt, U.

Sprengtporten, Ulrika Wilhelmina,.....   " Brahe, U. W.

Stackelberg, Fredrika Sofia Carolina,.   " Kaulbars, F. S. C.

Stael von Holstein, Ingeborg Christina,  " Horn, I. C.

Stael von Holstein, Sofia Elisabeth, .   " Ridderschantz, S. E.

Stake, Elin, .........................   " Sjöblad, E.

Stapelmohr, A. Charlotta, ............  " Schröderheim, A. C.

Steinberg, Christina v., .............  " Ribbing, C.
Stenbock, Beata, Cecilia och Margaretha, se Stenbock, Anna,

Stenbock, Brita, ......................  " Bjelke, B.

Stenbock, Brita, ......................  " Lejonhufvud, B.

Stenbock, Catharina, ..................  " Catharina Stenbock.

Stenbock, Ebba, .......................  " Stenbock, Anna.

Stenbock, Eva Magd., ..................  " Oxenstjerna, E. M.

Stenbock, Fredr. Charlotta, ...........  " Forssberg, F. C.

Stenbock, Johanna Eleonora,............  " De la Gardie, J. E.

Stenborg, Carolina, ...................  " Olin, Elisabeth.

Sternell, Gertrud Elisabeth, ..........  " Seth, G. E.

Stjerna, Maria och Marina, ............  " Stjernsköld, M.

Stjerneld, Carol. Charlotta, ..........  " Gyldenstolpe, C. C.

Stjerneman, Anna Catharina, ...........  " Wefverfeldt, A. C.

Stjerngranat, Barbara Dorothea,........  " Mützow, B. D.

Stjernsköld, Margrtha .................  " Scheiding, M. v.

Stjernstam, Johanna Charlotta Sofia,...  " Stjerneroos, J. C. S.

Stjernström, Jeannette och Louise, ....  " Granberg, J.

Stjernsvärd, Wendela Margaretha, ......  " Skytte, W. M.

Stormor i Dalom .......................  " Svinhufvud, Anna.

Strandberg, Aurora Wilhelmina, ........  " Österberg, A. W.

Strandberg, Brita Johanna, ............  " Fryckman, B. J.

Strandberg, Charlotta Wilhelmina,......  " Schröderheim, C. W.

Stricker, Ulrika Elisab., .............  " Hauswolff, U. E.

Stråle, Margaretha, ...................  " Meijer, M.

Strömberg, Catharina, .................  " Törnsköld, C.

Strömer, Anna Maria, ..................  " Elvius, A. M.

Stuart, Brita, ........................  " Lilljeram, B.

Sture, Anna, ..........................  " Horn, A.

Sture, Christina, .....................  " Gyllenstjerna, C.

Sture, Ebba, ..........................  " Lejonhufvud, E.

Sture, Iliana, ........................  " Gädda, I.

Sture, Ingeborg, ......................  " Tott, I.

Sture, Magdalena; Anna, Margaretha och Christina,......   se Sture, Sigrid.

Sture, Malin, .........................  se Lejonhufvud, Märtha.

Sture, Märtha, ........................  " Dyre, M.

Sture, Märtha, ........................  " Lejonhufvud, M.

Styrk, Helena, ........................  " Björnsdotter, H.

Ståhlberg, Anna Margaretha, ...........  " Schmoll, A. M.

Stål, Carolina, .......................  " Lithander, C.

Suell, Anna Catharina, ................  " Trolle, A. C.

Sund, Anika, ..........................  " Olufsdotter, A.

Sundberg, Lovisa, .....................  " Berghausen, L. v.

Sundgren, Inga Lotta, .................  " Söderberg, I. L.

Svan, A. M., ..........................  " Wolkammer, A. M.

Svanér, Petronella,  ..................  " Karström, P.

Svedberg, Sara,  ......................  " Behm, S.

Svedberg, Sara,  ......................  " Bergius, S.

Svensson, borgmästaredotter, ..........  " Bergenhjelm.

Svärdström, Julia Christina, ..........  " Nyberg, J. C.


<b>T.</b>

Tawast, Lovisa Albertina, .............. se Barck, L. A.

Tecklenborg, Anna Elisabeth, ........... " Crail, A. E.

Terserus, Anna,  ....................... " Svinhufvud, A.

Tessin, Hedvig Eleonora, ............... " Stenbock, H. E.

Tessin, Maria, ......................... " Svahn, M.

Tham, Henrika, ......................... " Nordencrantz, H.

Theslöf, Doroth. Maria, ................ " Lösch, D. M.

Thorild, Gustafva, ..................... " Kowsky, G.

Thorman, Hedda, ........................ " Ekvall, Sofia Maria.

Thott, Anna, ........................... " Rosensparre, A.

Thott, Hella,........................... " Basse, H.

Thott, Sigrid,.......................... " Sigrid Wasa.

Thott, Sofia,........................... " Brahe, S.

Thulstrup, Zuleima, .................... " Hahr, Z.

Thunberg, Anna Sofia,  ................. " Sevelin, A. S.

Thåström, Fredrika Lovisa, ............. " Hedenström, F. L.

Tockenström, Märtha, ................... " Ljungberg, M.

Toll, Elsa Sofia, ...................... " Gyllenstjerna, E. S.

Torsslow, Sara Fredr., ................. " Strömstedt, S. F.

Torstensson, Märtha, ................... " Posse, M.

Tott, Wendela Margaretha, .............. " Skytte, W. M.

Toutin, Magdalena,  .................... " Pallavicini, Regina M.

Trafvare, Rebecka,  .................... " Hager, R.

Trolle-Bonde, Charl., .................. " Bonde, C.

Trolle, Brita, ......................... " Ramel, B.

Trolle, Ingeborg, ...................... " Thott, I.

Törnros, Brita,   ...................... " Stjerneld, Catharina.

Törnsköld, Carin, ...................... " Günthersberch, Anna Margaretha.

Törnsten, Christina, ................... " Walanger, C.


<b>U.</b>

Uddén, Catharina Christina, ............ se Ekmark, C. C.

Uggla, Christina Maria, ................. " Sparre, C. M.

Ugglas, Carolina af,. ................... " Wittfoth, C.

Ulfsson, Gydja, ......................... " Gydja.
<b>V.</b>

Vicker, Anna Marg:tha, ............se Günthersberch, A. M. v.

Virgin, Augusta Sofia, ............ " Tarras, A. S.

Virgin, Lov. Charlotta, ........... " Ljungberger, L. C.


<b>W.</b>

Wachtmeister, Agatha,.............. se Wrede, A.

Wachtmeister, Anna Maria, ......... " Soop, A. M.

Walkendorff, Augusta, ............. " Urne, A.

Wallenstråle, Märtha,. ............ " Silfverstedt, M.

Wallerius, Brita, ................. " Holstenius, B.

Walther, Carolina Fredrika, ....... " Müller, C. F.

Wapen, Eva,........................ " Pehrsdotter, E.

Wasa, Cecilia, .................... " Cecilia till Eka, Gustaf Wasas moder,

Wasa, Cecilia, .................... " Cecilia Wasa, Gustaf Wasas dotter.

Wase, Anna,........................ " Bengtsson, A.

Wattrang, Anna Maria, ............. " Ehrenstrahl, A. M.

Weber, Sofia Elisabeth, ........... " Brenner, S. E.

Wernsköld, Wendela Catharina, ..... " Rosenhjelm, W. C.

Wessenius, Anika, ................. " Olufsdotter, A.

Westdahl, Eleonora Polynetta, ..... " Cronhjelm, E. M.

Wettergrund, Josefina, ............ " Lundberg, J.

Wettering, Christina, Dorothea och Helena v. d., ......." Nissenius, Öllegård.

Wetterstedt, Charlotta Aurora, ...... se De Geer, C. A.

Wickelgren, Wendela Ulrika, ......... " Marci, Kerstin.

Widerberg, Julia, ................... " Liedberg, J.

Wienecker, Anna Charlotta, .......... " Springer, A. C.

Wiesel, Margaretha, ................. " Littorin, M.

Wigström, Joh. Fredr., .............. " Wennberg, J. F.

Wildt, Alb. Wilhelmina, ............. se Boije, A. W.

Winbom, Beata Elisabeth, ............ "  Heyne, B. E.

Winbom, Christina, .................. "  Hemberg, C.

Wingård, Anna, ...................... "  Fredriksdotter, A.

Wirwack, C. E., ..................... "  Betulin, C. E.

Wiwall, Gertrud, .................... "  Grip, G.

Wolff, doktorinna, .................. "  Platin.

Wrangel, Märtha Helena,.............. "  Horn, Ingeborg Chr.

Wrede, Brita, ....................... "  Cruus, B.

Wynantz, Maria, ..................... "  Svahn, M.

Wästberg, Anna, ..................... "  Andersson, A.


<b>Y.</b>

Ylfva, Ingrid, ...................... se Ingrid Ylfva.

Yxkull, Anna, ....................... " Haubitz, A.

Yxkull, Elisabeth, .................. " Oxenstjerna, E.


<b>Z.</b>

Zelow, Sofia, ....................... se Knorring, S. von.


<b>Å.</b>

Åbom, Margar. Helena, ............... se Holmlund, M. H.

Åstrand, Wendela, ................... " Hebbe, W.


<b>Ö.</b>

Ödets gudinnor  ..................... se Nornor.

Ögnelood, Cath. Sofia, .............. " Svanhals, Hedv. Ulr.

Öländer, Joh. Maria, ................ " Nordblom, J. M.

Örnecrantz, Gunilla, ................ " Rosenstråle, G.

Örneflycht, Barbro, ................. " Stigsdotter, B.

Örnefot, Margaretha, ................  " Margaretha.

Örneklou, Christina,  ...............  " Printz, C.

Örnsköld, Ulrika Eleonora, ..........  " Berchner, U. E.

Örtendahl, Sara Christina, ..........  " Noreen, S. C.

<img></img>

<table o>
<td c>———————————————<br>Stockholm, P. G. Berg, Oktober 1866.
</table>
