TROELS-LUND

DAGLIGT
LIV
I
NORDEN
I DET
SEKSTENDE
AARHUNDREDE

ILLUSTRERET UDGAVE

IX-X

GYLDENDALSKE BOGHANDEL
NORDISK FORLAG
KØBENHAVN KRISTIANIA

DAGLIGT LIV
I NORDEN


TROELS-LUND

DAGLIGT LIV
I NORDEN
I DET
SEKSTENDE AARHUNDREDE

FJERDE UDGAVE

BIND IX

GYLVENDALSKE BOGHANDEL NORDISK FORLAG
KØBENHAVN KRISTIANIA
KJØBENHAVN - FORLAGSTRYKKERIET
IX BOG: TROLOVELSE

<h1>I</h1>

DE Grænser, som det 16de Aarhundrede afstak for Forholdet
mellem Mand og Kvinde, var vidt forskellige fra Nutidens.
Den samme Kvinde, som den rejsende Gæst uden Anstød kunde
dele Natteleje med i Familjens gæstfri Himmelseng, kunde han,
selv om saa begge ønskede det, maaske aldrig faa til Ægte,
dersom blot en nær Slægtning, enten hans eller hendes, modsatte sig
Forbindelsen. Den enkeltes Frihed var paa een Gang videre og
snævrere end i vore Dage. Hertil kom, at Datidens hele
Grundsyn saavel paa Forelskelse som paa Ægteskabets Betydning, for
ikke at tale om dens Sømmelighedsbegreber, afveg fra Nutidens.
Dette maa i det følgende stadigt haves for Øje for ikke at
misforstaa de Forhold, som her skal berøres.

Forskellen mellem den Gang og nu viste sig allerede i Kresen
af dem, paa hvem den unges Valg kunde falde. En Hovedregel
var det, at "<sp>intet Ægteskab maatte tilstedes udi det
tredie Led</sp>"<footnote>H. Rørdam: Danske Kirkelove I 74. </footnote>, 
det vil sige, at Ægteskab var forbudt ikke blot
mellem Søskende, men ogsaa mellem Søskendebørn, ja mellem
Næstsøskendebørn. I afsides Egne paa Landet, hvor de faa
Familjer i Reglen var beslægtede, kunde herved en ung Mand blive
helt afskaaren fra at vælge sig en Brud indenfor sin
Bekendtskabskres. Og noget lignende kunde let blive Tilfældet i en talrig
Adelsslægt.

Endnu ugunstigere stillede dog Forholdet sig, naar den
Ægteskabsøgende havde været gift tilforn, altsaa var Enkemand eller
Enke. Thi i saa Fald udelukkedes vedkommende ikke blot fra
sine egne Slægtninge, men ogsaa fra sin afdøde Ægtefælles. De
to havde jo været "eet Kød". Mandens Brødre var derfor ogsaa 

Hustruens Brødre, hans Fætre hendes Fætre o. s. v. Det Tilfælde,
som nu hyppigt indtræffer, at en Mand efter sin Hustrus Død
ægter hendes Søster, tog sig da for hin Tid ud som den
modbydeligste Vederstyggelighed. En Enkemand maatte ikke ægte sin
Svigerinde, ikke heller hendes Søskendebarn, ja end ikke hendes
Næstsøskendebørn. Herved blev Kresen ganske overordentlig
indsnævret. Kom endelig hertil, at i de Tilfælde, hvor en gammel
vilde ægte en ung, kunde Slægtskabsgradens Vinkelmaal komme
til at indtage de besynderligste, skævbenede Stillinger, saa er det
let forstaaeligt, at de unge i Reglen maatte overlade det til de
ældre at regne ud, i hvem de havde Lov til at blive forelskede, og
at det kunde koste selv en erfaren Enkemand Hovedbrud, naar
han for tredje, fjerde Gang vilde gifte sig, at beregne, hvor han
havde Ret til at henvende sig.

Faa Lunde Landemode maatte det gentagne Gange indskærpes 
Præsterne at være forsigtige og ikke stole paa Befolkningens
Ord for, at et Ægteskab var tilladeligt, da mange slet ikke var i
Stand til at udføre Regnestykket<footnote>H. Rørdam: Historiske 
Kildeskrifter 2den Række II 322. </footnote>. At ogsaa Adelsmænd kunde
tage fejl, synes at fremgaa af den besynderlige Sag mellem
Henrik Rosenkrans og Margrete Gyldenstjerne Aar 1530, da deres
alt indgaaede Trolovelse maatte hæves, fordi de var Næstsøskendebørn, 
og "det var alle Mand vitterligt, at de ikke maatte
være til Hobe"<footnote>C. F. Allen: De tre nordiske Rigers Historie 
IV l, 198-200. -- Vedel Simonsen: Familie-Efterretninger om de danske 
Ruder. I, 198.</footnote>.

Hvor haarde slige Bestemmelser end var, saa havde de dog i
den katolske Tid været endnu haardere. Den Gang havde
nemlig Ægteskab været forbudt endog imellem beslægtede i fjerde
Led. Og det at staa Fadder sammen var blevet erklæret for at
medføre et aandeligt Slægtskab, der ligeledes udelukkede
Giftermaal. Glæden over, at disse Skranker nu var faldne, gav sig Luft
paa forskellig Vis. I sine Visitatsprædikener underrettede Peder
Palladius de sjællandske Menigheder om den opnaaede Frihed:
"Her skulle I ogsaa vide, at ingen Fadderskab kan forhindre
Ægteskab, som det ugudelige Pavens Folk har lært og løjet for
os. To Faddere maa vel have hinanden til Ægteskab, saa vel som
de maa giftes i fjerde Maade, heller den ene er udi fjerde og den
anden udi tredje, det kan ingen forbyde. For vi tæller altid fra
den, som er længst fra Bullen, saa at nævnes der fjerde Mand paa
den ene Side, da maa den Part, som er i tredje Maade paa den 

anden Side, nyde det godt ad og giftes med den, som rører
hannem paa i fjerde Maade"<footnote>Petrus Palladius: En Visitatz Bog, 
udg. af Svend Grundtvig. S. 14. </footnote>. Og i stærke Udtryk sendte 
Niels Hemmingsen en Afskedshilsen til Romerkirken i sin Omtale af
Ægteskabsgraderne: "Om Kirkeloven, som Paven af Rom haver lagt
paa den kristne Kirke, siger jeg saa: Efterdi Paven er den rette
Antikrist og forfølger Guds Folk, myrder og omkommer Jesu
Kristi rette Lemmer, bør os intet at være hans Lov undergivne.
Thi han haver ingen Ret at sætte os nogen Lov for, og ikke heller
er vi pligtige at være hans Lov lydige"<footnote>Niels Hemmingssøn: 
Om Ecteskab. (Kbhffn. 1572.) S. 85-86. </footnote>.

Det kunde ligge nær at antage, at den lutherske Kirke, idet den
saaledes begyndte med at slappe Romerkirkens strenge Regler,
lidt efter lidt maatte glide videre og ende med, om ikke ligefrem
at ophæve de tiloversblevne Lovbestemmelser, saa dog at omgaa
dem gennem hyppige Fritagelser. Dette blev imidlertid meget
langt fra Tilfældet. Allerede Kirkeordinansens Ord viste, at man
ikke upaavirket i Aarhundreders Løb havde lystret de katolske
Lovbud. Disse havde efterhaanden afsat sig som Sømmelighedsbegreb. 
"Saa skal nu efter denne Dag", hed det i Ordinansen,
"intet Ægteskab tilstedes udi det tredje Led, paa det der maa
holdes den Høviskhed og naturlige Blysomhed til Slægten, som
her til Dags af vore Forfædre haver været holdet"<footnote>
H. Rørdam: Danske Kirkelove I 74. </footnote>. Efter saavel
som før Reformationens Indførelse vedblev man at straffe
utugtigt Forhold imellem nærbeslægtede -- "Kætteri" som det
kaldtes -- med Døden. For at nævne et Par af de mest bekendte
Tilfælde, blev Aar 1603 Gjord Kaas og Fru Birgitte Rosenkrans
begge henrettede, fordi de levede i utilladeligt Forhold, skøndt
hendes afdøde Mand, Niels Kaas, havde været Gjord Kaas'es
Fætter. Aar 1616 henrettedes Jens Munk for utilbørligt Forhold
til tre Søstre.

De Fritagelser, som i det 16de Aarhundrede gaves, var baade
overordentlig sjældne og angik altid kun Slægtskab i tredje Led
<footnote>H. Rørdam: Danske Kirkelove I 265, 509, 514. II 58, 121. </footnote>,
I enkelte afsides Egne, som f. Eks. paa Færøerne, vedblev man
endnu lige til Aar 1571 at følge strengere Regler end i det øvrige
Land, til ikke ringe Tynge for Beboerne, der jo næsten alle var i
Slægt sammen<footnote>Norske Rigsregistranter I 707. </footnote>. 
Endnu i Midten af det 17de Aarhundrede maatte
Henrik Thot søge kongelig Tilladelse til at ægte sin afgangne
Hustrus Næstsøskendebarn, og erholdt kun denne mod en Bøde
af 200 Specier til de fattige<footnote>Sjællandske Registre 1649-60. 
S. 100. R. A.</footnote>. Og det var først hundrede Aar efter, 

under Struensees Regimente, at man oplevede det Særsyn, der
vakte ikke ringe Forargelse og lydelig Indsigelse fra Sjællands
Biskop, at Enkemænd erholdt kongelig Tilladelse til at ægte deres
afdøde Hustrues Søster<footnote>G. L. Baden: Smaa Afhandlinger og 
Bemærkninger. II 109. -- I Chr. 5tes Danske Lov (3-16-9) var de 
strænge Bestemmelser om forbudne Ægteskabsgrader blevne gentagne. </footnote>.

I det 16de Aarhundrede stred altsaa <sp>Ægteskab mellem
Næstsøskendebørn</sp> mod saavel de bestaaende Love som
Befolkningens Rets- og Sømmelighedsbegreber. Det er ikke uden
Interesse at se, hvorledes Datiden søgte at udtrykke sin Afsky
herfor, og hvilke forfærdelige Følger den tænkte sig, hvis sligt
blev tilstedt. Luther kunde ikke forestille sig nogen anden Grund
til slige Forbindelser end lav Havesyge. "Nu vil vore gerrige
Bønder og Adelen gerne ægte deres nærmeste Slægtning for
Gods' Skyld ... Derfor forbyde vi det. Men hvis nu til Dags en
kom og af Barmhjertighed begærede en fattig Pige til Ægte, selv
om hun var ham beslægtet i tredje Led, ham vilde vi tilstede
det"<footnote>Luthers sammtliche Werke (Irmischer) LXI S. 231-2. 
</footnote>. Endnu ejendommeligere er Niels Hemmingsens Forsøg
paa at forklare Grunden til Forbudet mod Ægteskab mellem
Næstsøskendebørn: "Hvor det skeer, blive mange Partier, saa at
de, som er baade Slægt og besvogrede sammen, holde til Hobe
og sætte sig imod dem, som de ere ikke udi Slægt med og
bebundne med udi Svogerskab, hvoraf man paa det sidste maa
forvente Oprør, Mord og Landsfordærvelse. Jeg vil ikke foregive
Eksempel, fordi de store forstaa mig vel og forfare hos sig selv,
at det er saa, som jeg siger. Denne Skade kan afværges, naar man
ikke maa tage sin Hustru inden tredje Led ... Naar en derimod
faar sig en Hustru af fremmed Folk, da bebindes han til hendes
Slægtninge ligesaa som til sine egne, og mange sammenbindes udi
stort Venskab tit og ofte af et Ægteskab. Havde det været
sømmeligt her udi Riget, at hver Mand maatte gifte sig med sin
Farsøsters eller Morsøsters Datter, da havde det uden Tvivl gaaet
saa til for længe siden, som det gaar til udi Stranden: hvor de
store Fiske æde de smaa op, saa at den, som mindre er, maa altid
made den, som større er"<footnote>Niels Hemmingssøn: Om Ecteskab. 
(Kbhvn. 1572.) S. 93-95.</footnote>.

Niels Hemmingsen var iøvrigt, da han nedskrev disse Betragtninger, 
i en meget vanskelig Stilling. Skøndt Lovens Ord jo var
tydelige nok, og det at ægte sit Næstsøskendebarn af
Kirkeordinansen selv betegnedes som Brud paa den "Høviskhed og
naturlige Blysomhed til Slægten, som her til Dags af vore Forfædre 

haver været holdet" -- saa agtede dog Frederik den Anden just
i de samme Dage, som Niels Hemmingsens Bog vilde udkomme,
i Sommeren 1572 at fejre sit Bryllup endda med sit
Søskendebarn, hans Fasters Datter, Frøken Sophia af Mecklenborg. At lade
denne forestaaende Begivenhed uberørt vilde forvandle Bogen
til den groveste Uforskammethed imod Kongen; at bringe det i
Samklang med Fremstillingens øvrige Tankegang krævede en
overordentlig Behændighed. Niels Hemmingsen tog imidlertid
trøstigt fat: "Hvad siger du herom (maa nogen sige), at vor
Konning (som siges) vil faa sig til Hustru sin Farsøsters Datter? Er
ikke det imod vor Sædvane her udi Danmark? Er det ikke mod
vor Kirkeordinans, som du selv bekender?"

Tydeligere kunde Spørgsmaalet ikke stilles. Og Svaret lød:
Kongens Giftermaal er ikke i Strid med Guds Lov, men kun med
Lands Lov. Over denne er Kongen vel hævet, saa at han ikke
behøvede at følge den, han bør kun at paase, at Undersaatterne ikke
overtræder den. Men selv her, hvor han tilsyneladende overtræder
den, fyldbyrder han den dog i Virkeligheden. Thi hvorfor er
Forbudet mod Giftermaal mellem Næstsøskendebørn givet? For at
afværge Menigheds Skade, Partistridigheder, og fremme
Menigheds Gavn, Udbredelse af Kærlighed. Men Hs. Majestæts
Ægteskab kommer jo netop det ganske Rige til Gode og afvender
Skade, som kunde komme udi andre Maader. Idet Kongen da
tilsyneladende overtræder Landslovens Bogstav, følger han den
netop ved at fuldbyrde dens Aand<footnote>Samme Skrift S. 89-96. 
</footnote>.

Det var ikke enhver givet at have denne Tankegang altid paa
rede Haand, og sikrest var det i hvert Fald at lade Loven selv
indeholde et Par Ord om, at den ikke gjaldt Kongen. Da derfor
ti Aar efter den nye Ægteskabs-Ordinans blev udstedt, tilføjedes
der udtrykkeligt i Forbudet mod Ægteskab mellem Næstsøskendebørn: 
"Dette Forbud er fornødent at holdes for mærkelige Sagers
Skyld, men dog fyrstelige Personer undtagne, hvilke maa vel
tilstedes at komme tilsammen, om de end ere baade i tredje og
andet Led, fordi det er ikke imod Guds Lov og skeer ikke heller
foruden synderlige Aarsager"<footnote>H. Rørdam: Danske Kirkelove 
II 342. </footnote>.

Det var iøvrigt ikke blot i Danmark, at fyrstelige Personer i
det 16de Aarhundrede forbeholdt sig selv Uafhængighed af
Ægteskabslovene. I Tyskland var Kejser Maximilian den Anden gift 

med sit Søskendebarn, Kejser Karl den 5tes Datter Maria, hvad
Niels Hemmingsen ikke glemmer at fremhæve. Og i Sverige var
Gustav Vasa gaaet endog et Skridt videre, idet han, da hans anden
Hustru Margrethe Lejonhufvud Aar 1551 døde, tvang hendes
Søsterdatter, Katarina Stenbock, til at skille sig ved sin Trolovede
og blive Kongens tredje Hustru. Denne Forbindelse var i stærk
Strid med den almindelige Sømmelighedsfølelse, idet den jo efter
Datids Begreber svarede til Ægteskab mellem Søskende, og
altsaa stred ikke blot mod "Lands Lov", men ogsaa mod "Guds
Lov", det vil sige: Moseloven. De svenske Biskopper gjorde da
ogsaa, hvad de kunde for at hindre det, men da Gustav Vasa ikke
desto mindre lod Brylluppet staa, maatte de sluttelig love at tie
dertil som til en fuldbyrdet Kendsgerning<footnote>O. Celsius: 
Konung Gustaf Den Førstes Historia II (Lund 1792) 723-26. </footnote>.

Ifølge gammel Vane var Datiden saa indlevet i, at Giftermaal
mellem beslægtede var utilstedeligt, at den endog havde ondt ved
at godkende det i de faa Tilfælde, hvor Loven tillod det. Der var
saaledes efter Datids Lovgivning intet til Hinder for, at en Mand
kunde ægte sin afdøde Hustrus Broders Enke. Men den
dagligdags Tankegang var her mere fintfølende end selve Loven og
misbilligede alligevel et saadant Giftermaal, da begge Ægtepar jo
hver især havde været "eet Kød" og altsaa alle fire Personer var
at anse for Søskende.

Niels Hemmingsen omtaler et Tilfælde af denne Art, der vakte
Forargelse: "Udi Køge nogle Aar siden var en from Mand ved
Navn Simon Skriver, og en anden from Mand ved Navn Thomas
Nielsen, nu baade salige med Gud. Denne Thomas Nielsen haver
sig til Hustru Simons Søster. Simon dør hen, desligeste ogsaa
hans Søster, som var Thomas Nielsens Hustru. Her leve igen
Simons Hustru og Thomas Nielsen. Disse gav sig sammen i
Ægteskab, hvoraf mange tog sig Forargelse til, dog med Urette,
fordi de gjorde hverken imod Guds Lov eller imod menneskelig 
Lov"<footnote>Niels Hemmingssøn: Om Ecteskab. (Kbhffn. 1572.) 
S. 101-2. </footnote>.

*

Disse strenge Bestemmelser om Ægteskab mellem beslægtede
maatte nødvendigt faa Indflydelse paa Maaden, hvorpaa
<sp>Bekendtskab mellem de giftefærdige</sp> stiftedes og Valget blev
truffet.


Alle Familjefester, Bryllupper, Barseler o. s. v., der i visse
Henseender udgjorde Aarets Lyspunkter, var for saa vidt kun
golde Sammenkomster, som ingen af disse Fætre og Kusiner,
Halvfætre og Halvkusiner, der her mødtes, kunde ægte hinanden.
Bekendtskab maatte stiftes ad anden Vej.

Bybefolkningen var her gunstigst stillet. Enhver Familjefader,
Haandværker saavel som Købmand, var Medlem af et eller andet
Lav, ved hvis selskabelige Sammenkomster alle mødte med
Hustruer og Børn. Her var Lejlighed for de unge til frit at samles
og lære hinanden at kende. Følgen blev de hyppige Fag-Giftermaal, 
der var saa betegnende for Datiden og gav Bybefolkningen
sit næsten kasteagtige Præg. Det var da langtfra alene
Fornufthensyn til Haandteringens Tarv, det var fuldt saa meget selve de
ved Lavsvæsenet fast afstukne Omgangsforhold, der ledte til, at
Bødker-Sønnen fik en Bødker-Datter, Bødker-Enken en ledig
Bødker, og alle Børnene gik samme Vej.

Langt uheldigere stillet var Landbefolkningen, baade Almuen
og Adelen. Afstandene lagde her Hindringer i Vejen for hyppige
Sammenkomster, og naar man endelig mødtes fra vidt
forskellige Egne, var det gerne til Familjefester, hvor der dog ingen
Giftermaalsmuligheder var. Herredage og Snapsting udgjorde for
Adelen nogle af de faa Lejligheder, hvor større Mønstring kunde
finde Sted. Intet Under da, at Mødre og Døtre hen ad den Tid
regelmæssigt fik Trang til Indkøb og nødvendigt maatte følge
Mændene til Staden.

Slige Møder forslog imidlertid alligevel kun lidt. Hertil kom,
at heller ikke ved Saadanne Lejligheder var Omgangsforholdet
mellem de to Køn synderlig frit. Udenfor Dansen var der kun
ringe Mulighed for de unge til at veksle Ord. Og med ægte
nordisk Mistillid saa man den Gang, som i Sagatiden og den Dag i
Dag hos Landbefolkningen, paa enhver Mand, der aabenlyst
søgte en Kvindes Selskab. Efter den almindelige Mening bar han
sig umandigt ad og maatte have ondt i Sinde<footnote>Chr. Kaalund 
i Aarsberetninger for nordisk Oldkyndighed 1870. S. 296 fg. </footnote>.

Der var da kun to Maader at trænge igennem den Fortryllelseskres, 
der omgav Kvinderne: enten ved hemmeligt at bryde den
og holde Stævnemøder, eller ved at lade saavel Valg som
foreløbig Aftale om Giftermaal besørge af andre, helst ældre
 kvindelige Slægtninge, der med Glæde overtog saadant Tillidshverv. 

Begge Fremgangsmaader udgjorde tilsammen de sædvanlige Veje,
ad hvilke Ægteskab indlededes hos Befolkningens Flertal.

De <sp>hemmelige Stævne</sp> møder dannede en Natside i 
Forholdet mellem de to Køn, der halvt nødvendiggjordes af
Skyheden om Dagen, og i hvert Fald har afsat dybe Spor i de nordiske
Folks Udviklingshistorie. Muligvis udgjorde de en Rest af
Fortids Frierskik; den Standhaftighed, hvormed de i enkelte Egne
har holdt sig til vore Dage, kunde tyde derpaa.

Skikken i sin Simpelhed bestod i, at den unge Kvinde <sp>Lørdag
Aften</sp> modtog Besøg af sin Frier.

Samtalen fandt ved disse <sp>Møder</sp> i Reglen Sted <sp>paa Sengen</sp>.
For ikke helt at misforstaas maa denne Skik jævnføres med de
Forhold, under hvilke den var opstaaet. Sengen eller den
hyndebeklædte Bænk havde i umindelige Tider været det eneste
magelige Sæde i Stuen (Fig. 1). Ellers afførte man sig ved Sengetid
uden Undseelse i fremmedes Nærværelse hele sin Dragt og kunde
maaske endog komme til at dele Leje med den. Ved Besøget
Lørdag Aften beholdt derimod begge de Paagældende deres
Klæder paa, og Helligaftenens Fred borgede yderligere for, at
intet usømmeligt skete. Mørket endelig skjulte Ansigtstrækkene,
saa at alt det kendelige indskrænkede sig til Stemmens Hvisken.
Efter gammeldags Begreber var da sligt et Møde mindre
anstødeligt end en Sammenkomst ved Dagslys i Abildgaarden, end sige i
Rosenlunden.

Den Maade, hvorpaa man ved saadanne Møder delte Leje
sammen, kaldtes blandt Adel og Borgerstand at "<sp>ligge paa Tro
og Love</sp>". Udtrykket var tydeligt nok laant fra det tyske: "auf
Treu und Glauben beischlafen",som det kaldtes i Nordtyskland
<footnote>Liebe, Lust und Leben der Deutschen des sechszehnten 
Jahrhunderts, in den Begebenheiten des schlesischen Ritters Hans von 
Schweinichen von ihm selbst aufgesetzt, herausgegeben von Büsching. 
L (Breslau 1820) S. 77. </footnote>.
Og Overgangen fra "Glauben" til "Love" var her som ellers
let forklarlig gennem det Plattyske, hvor det hed: uppe Truwe
unde Love<footnote>Kristoffer Nyrop: Sprogets vilde Skud 89-90. 
</footnote>. Men særlig i denne Forbindelse: "at ligge paa Tro
og Love" havde Udtrykket en egen tiltalende Forstaaelighed
paa Dansk. Det laa nemlig nær for enhver Dansk at slutte, at her
betegnede det ikke blot som ellers et Tillids-, men tillige et
Kærlighedsforhold. Den gamle Brug af Ordet "love" i Betydningen
af at "elske" var nemlig endnu ikke ophørt. Endnu forstod
enhver Folkevisens Omkvæd: "Medens Konning Valdemar kan
love dem baade". Og hvilken Art af Kærlighed der mentes med 

"at ligge paa Tro og Love", syntes ogsaa klart; det var naturligvis
Kærlighed som mellem den Slags "Trolovede", der nok indbyrdes
varenige,men mellem hvilke ægteskabelig Omgang dog var forbudt.
Gennem en Række Lydligheder og nærliggende Fortolkninger
vandt da Udtrykket "at ligge paa Tro og Love" paa Dansk en
Forstaaelighed, som det ifølge sin Oprindelse egentlig ikke
besad. Selve Skikken var i det 16de Aarhundrede endnu langtfra
ophørt, om end man iblandt Adelen med Rette havde begyndt at
nære nogen Mistillid til disse Nattebesøg, og Udtrykket var ved
at glide over til at betegne et utilbørligt Forhold.

<img>
Fig. 1. En alvorlig Samtale paa Skammelen foran Sengen.
(Efter et Haandskrift i British Museum.)

Denne Dobbelthed i Opfattelsen er tydeligt udtalt i den
saakaldte "Rævebog", en dansk Bearbejdelse af Reineke Fuks,
udkommen i København Aar 1555, hvor det forklarende hedder:
"At sove hos hinanden paa Love det er adelsk, men saare
farligt"<footnote>En Ræffue Bog, fordansket af Hermen Weigere. 
(Cobenhaffn 1555.) Blad 16. </footnote>. At dette Udtryk har 
slaaet an eller maaske allerede den
Gang været et almindeligt Mundheld, kan ses af, at Peder Syv
Aar 1688 anfører blandt danske Ordsprog: At sove hos hinanden
paa Tro og Lov kan være ærligt, dog farligt<footnote>Peder Syv: 
Danske Ordsprog. (1688.) II 67. </footnote>.

I gammeldags troskyldig Betydning kunde det endnu maaske
tages, naar i Skuespillet "Karrig Nidding" dennes Hustru Jutta
spørger: "Hvor skal vi lægge den fremmede Gæst?" Og Pigen
svarer:

<tab> Udi Eders Seng er allerbedst.
<tab> Hvortil Jutta ikke har andet at bemærke end:
<tab> Ha! ha! ha! kan du det troe?
<tab> Da maa han, vil han ligge paa Lov<footnote>
Hieronymus Justesen Ranchs Danske Skuespil, 
udg. af Birket Smith. S. 305-6.</footnote>.

<img>
Fig. 2.  "Paa Tro og Love". Ridder og Dame ved det burgundiske Hof.
(Efter en Miniatur i Biblioteket i Briissel. Paul Lacroix.)

Det tydeligste Billede af Skikken i sin Oprindelighed og endnu
blandt adelige Omgivelser (Fig. 2) faar man af en schlesisk Ridder,
Hans von Schweinichens, Beretning om, hvad der hændte ham
i Nordtyskland paa en Festaften Aar 1578, da han var kommen
op til disse nordlige Egne i Hertug Henrik af Liegnitz Følge:
"Vi var rigtignok alle trætte og havde heller sovet end danset.
Men da Fruentimret var smukt, saa brugte baade hans fyrstelige
Naade og vi Junkere os pligtskyldigst. Sluttelig blive Herrerne
fulde og forsvinde. Mit Selskab ligesaa. Men da jeg havde det
Lov paa mig, at jeg ved Drikkelag altid holdt mig som den sidste 

paa Ærens Mark, saa vilde jeg heller ikke denne Gang forspilde
mit gode Navn. Jeg vidste nemlig for sikkert, at der blev skrevet
fra det ene Hof til det næste om min Dygtighed til Drik. Derfor
blev jeg."

"De indfødte Junkere forsvandt nu ogsaa, og Jomfruerne med,
saa at der tilsidst ikke var flere tilbage i Stuen hos mig end to
Jomfruer og en Junker, hvilken begyndte en Dans. Jeg dansede
efter. Det varede imidlertid ikke længe, førend min gode Ven
trak sig med Jomfruen ind i det Kammer, som var ved Siden af
Stuen. Jeg efter ham. Da vi nu kommer ind i Kamret, ligger der
to Junkere med deres Jomfruer i Sengen. Han, der har Fordansen 
for mig, faldt ogsaa med Jomfruen i en Seng. Jeg spurgte
den Jomfru, med hvem jeg dansede, hvad vi skulde gøre. Hun
svarede mig paa Meklenborgsk, at jeg skulde ogsaa lægge mig
i Seng hos hende, hvad jeg ikke lod mig bede længe om, men
lagde mig med Kappe og Klæder paa, Jomfruen ligervis, og
taltes vi saa ved til den lyse Dag, dog i al Tugt og Ære. Om
Morgenen havde jeg Æren af, at jeg var den, der var bleven længst
paa Pladsen, jeg havde gjort mine Sager bedst, og jeg kom
derover i stor Gunst hos Fruentimret. Sligt kalde de: at ligge
sammen paa Tro og Love. Men jeg agter mig ikke mere ind paa den
Slags Samleje, thi Tro og Love kunde let blive til en Skælm.
Derom hedder det: Tag dig iagt! min Hest den sparker"
<footnote>Liebe, Lust und Leben der Deutschen des sechszehnten 
Jahrhunderts, in den Begebenheiten des schlesischen Ritter, 
Hans von Schweinichen von ihm selbst aufgesetzt, herausgegeben 
von Büsching. I. (Breslau 1820) S. 76-77. </footnote>.

Et andet træffende Eksempel paa Skikken i sin Oprindelighed
findes i en ret mærkelig Bog, som den danske Adelsmand Claus
Pors Aar 1613 oversatte og udgav. Bogen kaldes "en nyttig
Husbog" eller "Levnets Compas" og angiver sig selv at indeholde
"mange skønne, vigtige Lærdomme, som enhver kristen Ven
kan rette sit Liv og Levnet efter"<footnote>Leffnetz Compasz 
aff Claus Porsz til Øllingxøe. (Kbhffn. 1613.) Blad M m 6. 
Fortælling no. 163. </footnote>. Den paagældende Fortælling
hedder: "Paa Tro og Love ligger en Herremand hos en
Jomfru", og Indholdet er en skæmtefuld Paavisning af, at elskende
under sligt et Møde ikke kan vide sig sikre paa at være alene,
ligesom Grænserne for det passende heller ikke her er fast
afstukne. For saa vidt er Fortællingen moralsk nok og giver
derhos gode Oplysninger om Datids Forhold. Men Skæmten er saa
drøj og Claus Pors's Begreber om, hvad der uden Anstød lader
sig sige, afviger saa stærkt fra Nutidens, at Fortællingen ikke her
lader sig gentage.

Mistilliden til den hele Skik kom dog alt i det 16de Aarhundrede 
lydeligt til Orde, og særligt misbilligede man, naar gifte
Kvinder tillod sig saadan Frihed. I den ovenomtalte "Rævebog"
anklager saaledes Ulven Ræven, fordi denne havde skændet
hans Hustru under Paaskud af at

<tab> ....................ville paa Love
<tab> Alt som hendes Frænde hos hende sove.

Og et andet Sted hedder det i samme Bog:

<tab> Det er en Daare og Gæk forvist,
<tab> Som under sin Hustru denne Lyst:
<tab> At hun maa kysse alle, ihvem hun vil,
<tab> Og sove hos andre uden Venus Spil.
<tab> Sligt Løfte haver Djævelen med Listighed
<tab> Indført at bedrive Hor og Ukyskhed<footnote>
En Ræffue Bog, fordansket af Hermen Weigere. (Cøbenhaffn 1555.) 
Blad 13 og 16. </footnote>.

<img>
Fig. 3. En ventende. Hoftepuden ligger paa Gulvet, Pibekraven paa
Dragkisten, Skørtet er bundet om Halsen.
(Efter Joh. de Brunes. Amsterdam 1636.)

I Skuespillet "Susanna", der udkom i København Aar 1578,
siger den Person, der for Retten vil forsvare hendes
Uskyldighed, at han aldrig har set eller hørt hende gøre sligt:

<tab> ... Vandre og rippe, spadsere i Skove,
<tab> Sove hos Karle paa Tro og Love,
<tab> Slige ............ Fagte
<tab> Kunde jeg aldrig hos hende agte<footnote>
Peder Jenssøn Hegelund: Svsanna. Comico-tragædia. 
(Kbhffn. 1578.) 4to. Blad 38. </footnote>.


Skikken synes for den nordiske Adels Vedkommende at have
tabt sig i Løbet af det 17de Aarhundrede, vistnok for en Del paa
Grund af forandret Husbrug med flere Dagligværelser, friere
Omgangsforhold mellem de to Køn og herved given Lejlighed
til at mødes uhindret om Dagen og vel endelig ogsaa paa Grund
af Klædedragten. Det maatte nemlig synes en ret vanskelig
Opgave for et Par at ligge sammen paa Tro og Love hver især med
en vidt strittende Pibekrave, den kvindelige Part tillige med
svær Hoftepude og omfangsrig Krinoline. Og ved at aftage noget
af disse Klædningsstykker var man -- selv om Skørtet ærbart
bandtes om Halsen i den manglende Pibekraves Sted -- efter
Datids Begreber inde paa det usømmelige (Fig. 3). Medens
Skikken saaledes afsig selv aftog og ophørte hos den nordiske Adel,
holdt den sig derimod hos Nordens Bondestand.

*

Det har sin Interesse at følge den Skik "<sp>at ligge paa Tro
og Love</sp>", saaledes som den har holdt sig hos <sp>Nordens
Bønder</sp> ned imod vore Dage. Dels giver de Former som vi her
lærer at kende, os utvivlsomt Vink om meget, der fandt Sted
ogsaa i det 16de Aarhundrede, men hvorom de magre Beretninger 
fra hin Tid intet melder. Dels bliver Skikkens Indhold
et andet for os, idet vi her faar den at se i ufordærvet, livskraftig
Tilstand, lærer at forstaa den som mere end blot løjerlig
Ubehøvlethed, som virkelig Bærer af sædelige Værdier.

Skikken har været overordentlig udbredt. I Danmark, hvor
den nu vistnok helt er ophørt, minder endnu kun den bekendte
Folkesang derom: "Det var en Lørdag Aften, jeg sad og vented'
Dig". Men i Norge derimod, Sverige og Finland udgør Nattebesøg
endnu i mange Egne den sædvanligste Vej, ad hvilken Ægteskab
stiftes. Det samme er Tilfældet paa de tidligere svenske Øer ved
Liflands Kyst. Paa Vesterhavsøerne, særlig Sild og Før, har
Skikken holdt sig indtil langt ind i det 19de Aarhundrede. Det
samme gælder Femern; og dybt ned i Tyskland lader i det
mindste Sporene af den sig forfølge<footnote>Jac. Nicol. Wilse: 
Rejseiagttagelser I (Kbhvn. 1790) 298. -- Wille: Beskrivelse 
over Sillejords Prestegj. (Kbhvn. 1786) S. 254-55. -- Eilert Sundt: 
Om Giftermaal i Norge (Christiania 1855) S. 223-33. -- Eilert Sundt: 
Om Sædeligheden i Norge. (Christiania 1857) S. 51-88. --  Folkevennen. 
(Kristiania) 1858, S. 91-115. 1859, S. 267-77. 1862, S. 159-66. -- 
C. Linnæus: Wästgöta Resa (Sthlm. 1747) S. 69. -- Knut Nilsson Lenæus: 
Delsbo Socken i Norra Helsingland (Sthlm. 1764) S. 197-202. -- 
Sam. Ödmann: Hågkomster från Hembygden och Skolan (4 Uppl. Örebro 1861) 
S. 92. -- F. D. Crælius: Beskrifn. öfver Nås socken i Westerdals Fögderi 
(Falun 1837) S. 27-28. -- Carl Save: Några Uplysningar om Dalmålet och 
Dalallmogens folklynne (2dra Uppl. Sthlm. 1855) S  15-24. -- C. Russwurm: 
Ejbofolke II (Reval 1855) S. 157. -- Sammlung der wichtigsten Abhandlungen, 
welche in den Schleswig-Holsteinschen Anzeigen erschienen sind. I 
(Tondern 1821) S. 51-57, 324-36 og 505 samt de heri anførte Henvisninger.
</footnote>.

Naturligvis har en saa vidt udbredt Skik været underkastet
ikke faa stedlige Forandringer. De fælles Træk er dog de 

overvejende. Overalt er Hovedsagen: <sp>vekslende Besøg af
Egnens mandlige Ungdom hos de ugifte Piger især
Lørdag Nat</sp>, hvilke Besøg vedbliver ofte aarevis, lige til et
enkelt Par bliver enigt. Fra dette Øjeblik skifter Forholdet Præg.
Naar den unge Mand herefter har "gjort det vist" og "fæstet"
Pigen hos hendes Forældre, har fra nu af kun han Eneret til at
besøge hende om Natten. Saa godt som allevegne er det kun de
ugifte Piger, der saaledes modtager Besøg. Det er en enestaaende
Undtagelse, naar det om Forholdene paa Øland Aar 1768
hedder: "Gaardmands-Enker have den Frihed at tage en eller flere
Karle paa Prøve, hvilke hun udvælger den ene efter den anden,
og omsider beholder den, hende anstaar"<footnote>Sigfrid L. Gahm 
Persson: Beskr. öfver Öland (Upsala 1768) S. 168. </footnote>.

Den hele Skik kaldtes og kaldes endnu som oftest for
"<sp>Nattefrieri</sp>" eller "<sp>Natteløben</sp>". Den holstenske Benævnelse "at
"fenstre" sigter vistnok ligeledes til Tiden, hvorpaa
Stævnemøderne holdtes, og kommer altsaa af "finster", mørk. Den
moderne Udledning af "Fenster", Vindue, svarer næppe til
Forholdene. Thi i Holsten som i det øvrige Norden var Menigmands
Vinduer sjældent til at aabne og behøvede i et Tilfælde som dette
ikke heller at være det, da alle kunde gaa ind ad den uaflaasede
Dør, hvilken Indgang ogsaa ved denne Lejlighed benyttedes.
Betegnelsen "Nattefrieri" kunde synes uheldig, for saa vidt det
jo netop ikke var "Frieri" i Nutids Forstand her foregik, men
blot en ejendommelig Art venligt Samvær, og det egentlige
"Nattefrieri" just ophørte fra den Stund, han "friede" til hende,
det vil sige hos rette vedkommende anholdt om hendes Haand.
Heri turde imidlertid maaske netop ligge et Bevis for
Betegnelsens Ælde. Ordet "fri" tages nemlig her i sin oprindelige
Betydning "at elske"<footnote>Carl Save: Några upplysningar om 
Dalmålet och Dalallmogens folklynne. 2den Uppl. (Sthlm. 1855) S. 18 
Anm. 1. </footnote>, hvorfra det i Tidernes Løb er gledet over til at
betyde "bejle", paa samme Vis som det andet gamle Ord for at
elske: at "love" er gaaet over til at betegne at love Tro, at
trolove. De Unges Forhold under "Nattefrieriet" kaldtes derimod
sjældent med det adelige Udtryk: "at ligge paa Tro og Love". I
en enkelt Egn, Dalarne og Helsingeland i Sverige, har et noget
lignende Udtryk holdt sig: "at ligge paa Ære og Tro"
<footnote>Knut Nilsson Lenæus: Delsbo Socken i Norra Helsingland 
(Sthlm. 1764) S. 202. </footnote>; ellers synes hin Betegnelse kun 
at have hørt hjemme paa Herregaardene og i Købstæderne.

I Nattefrierierne deltog alle unge, saa snart de havde naaet 

den voksne Alder. I Nordslesvig begyndte man endog tidligere,
idet enhver, der blot var naaet til "Ten-Aarene", som de
kaldtes, det vil sige de Aar, der ender paa -ten: tretten, fjorten,
femten, seksten o. s. v., straks tog Del med og hver Helligaften
strøg om for at faa Sengelag hos Sognets ugifte Piger<footnote>
Samme Skrift S. 197. </footnote>. Alt efter
de enkelte Egnes Skik samledes man enten flere i Flok eller
strejfede alene om i Mørket fra Gaard til Gaard. En almindelig
Regel var det, at Sognets Grænse ikke burde overskrides. Dog
synes man i Finland at have sat en Ære i just at søge langvejs
bort. I Dalarne derimod var det kun tilladt at gæste Kvinder i
samme By. Ungdommen holdt selv Vagt over, at dette ikke blev
overtraadt. Man laa paa Udkig efter fremmede, og kom der en
fra en anden By, endsige fra et andet Sogn, fik han en saa ublid
Behandling, at han vel skulde tage sig iagt for at komme igen. I
Dalarne finder ogsaa Giftermaal kun Sted mellem Bysbørn<footnote>
C. Save: Några upplysningar om Dalmålet och Dalallmogens folklynne. 
2dra uppl. (Sthlm. 1855) S. 16. </footnote>.

Den kvindelige Ungdom ventede paa disse bestemte Aftener
det sædvanlige Nattebesøg, og Adgangen var derfor i Reglen
saare let, idet Dørene sjældent eller aldrig var aflaasede.
Nemmest for begge Parter var det, naar Pigerne havde deres Leje
ikke i den fælles Stue, men enten paa Loftet eller i et af
Udhusene, Fæhuset eller lignende. I Norge er det den Dag i Dag
i mange Egne Brug, at Tjenestepigerne Aaret rundt har deres
Natteleje i Fæhuset. Ud paa Vaaren, senest henad Sommeren,
naar "det tager til at blive værre med Lopperne i Sengekamret",
og det friske Hø i Laden vinker, flytter overordentlig mange ud,
stundom Husets Døtre med, og sover enten i Laden, paa Bu-Svalen 
eller andetsteds saa halvt i det frie. I Dalarne sover om
Vinteren gerne hele Husstanden i samme Rum i Senge, der som
Hylder er tømrede ovenpaa hinanden. De øvre Hylder hedder
"hjällen" (det danske: Hjal), og Nattefrieri kaldes derfor ofte for
"Hjalgang". Men om Sommeren tyer gerne Pigerne om Natten
til Fæhuset<footnote>Eilert Sundt: Om Sædeligheden i Norge 
(Christiania 1857) S. 36-51. -- Folkevennen (Kristiania) 1862 
S. 158-165. -- F. D. Crælius: Beskrifn. öfver Nås socken i 
Vesterdals Fögderi (Falun 1837) S 27-28. </footnote>.

Adgangen var altsaa Sommer og Vinter let nok. Naar Nattefrierne 
kom ind, traf de enten den kvindelige Ungdom siddende
paa en Bænk eller i Reglen til Sengs, men altid paaklædte. Hver
søgte da hen til den, han helst vilde være hos, og lagde sig,
ligeledes fuldt paaklædt, hos hende.

For at bedømme de Sømmelighedsregler, der her gjorde sig 

gældende, maa det erindres, at i mange Egne af Norge er det
endnu Skik, at Gaardens mandlige og kvindelige Tyende til
daglig sover samlede i Fæhuset. Det var da en særlig Grad af
Anstand, der Lørdag Aften iagttoges, naar hverken de kvindelige
Beboere eller Gæsterne afførte sig deres Dragt. Hvor strengt
Reglerne i saa Henseende endnu overholdes, kan ses af følgende
lille Træk fra den nyeste Tid. "En Gut var bleven forlovet med
en Pige i en Nabobygd. Forlovelsen var nok kommen i Stand
efter Forældrenes Foranstaltning, og de to unge Folk var ikke
videre kendt med hinanden, da Gutten aflagde det første
højtidelige Besøg i hendes Forældres Hus. Det blev Aften, og de
skulde gaa til Sengs sammen -- det var i sin Orden. Pigen laa
allerede paa Sengen, men fuldt paaklædt, og Gutten kaster af
sig Trøjen og spænder af Skoene, ikke videre. Han fulgte heri
sin Bygds Skik. Hun blev oprørt. "Kaster du Trøjen, saa kast
Brogen og!" raaber hun og styrter ud af Stuen. Han staar

<img>
Fig. 4. Loftskamret, hvor Nattefrieri fandt Sted paa 
Gaarden Lökre i Gudbrandsdalen.
(Nu i de Sandvigske Samlinger i Lillehammer.)

ynkelig igen, og jeg ved ikke, om det blev godt imellem dem
siden«<footnote>Eilert Sundt: Om Sædeligheds-Tilstanden i Norge 
(Christiania 1857) S. 62. </footnote>.

Den svenske Professor Samuel Odmann, der i Midten af det
18de Aarhundrede som Barn levede paa Landet med slige
Forhold nær for Øje, har skildret sine Indtryk saaledes: "Hver Nat
mellem Søndag og Mandag gik Sognets <i>gossar</i>, som de kaldte
det: "paa ligg". Næppe var der nogen Pige, som ikke havde ligget
i Seng med den mandlige Ungdom i det halve Sogn. Men herved
foregik dog mindre lastbart, end man skulde tro. En og samme
<i>gossa</i> kunde samme Nat gøre ti Besøg. Hele Sengelaget varede
nogle Minutter. Det tillodes ham aldrig at stikke sin Haand under
Skindfelden, hvormed Pigen var bedækket op til Halsen. Jeg
saa med egne Øjne flere saadanne Par i min 
Patrons Hus, uden mindste Undseelse, stundom to Par i en og
samme Seng. Pigens Hoved laa paa <i>gossans</i> Arm og det lignede
Søskende-Fortrolighed. Oftere hændte det, at den, der vovede
nogen Uanstændighed, blev kørt ud med Allarm, og alle Pigerne
gjorde heri fælles Sag"<footnote>Samuel Ödmann: Hågkomster från 
Hembygden och Skolan (4 Uppl. Örebro 1861) S 92. </footnote>.

<img>
Fig. 5. Gaarden Lökre i Gudbrandsdalen.
(Nu opstillet i de Sandvigske Samlinger i Lillehammer.)

Et Tilfælde, der let kunde indtræffe, var, at flere ønskede at
være hos en og samme Pige. I saa Fald anbragtes først en paa
hver Side og derpaa fremdeles de efterfølgende ud til begge
Sider, saa langt Pladsen tillod det. Hos saadanne skønne gjaldt
det om at komme i rette Tid. Skøndt der vel i Reglen var een af
Gæsterne, der var den foretrukne, og Lejet for alle maatte være
temmelig ubekvemt, var dog netop Trængselen i det indskrænkede 
Rum noget, der tjente Værtinden til Ære, og hvorpaa hun
satte Pris. Om dem, der laa yderst, hed det i Dalarne, at de laa 

og "kola", et ret betegnende Udtryk, der eller brugtes om det
kedelige Hverv at ligge alene ude i Skoven og passe en
Kulmile<footnote>F. D. Crælius: Beskrifn. öfver Nås socken 
i Vesterdals Fögderi (Falun 1837) S. 28. </footnote>.

Det omvendte Tilfælde kunde naturligvis ogsaa indtræde: at
man, hvor flere Piger laa i samme Seng, ønskede at underholde
sig med den, der laa inderst. Under disse Forhold anvendte man
i det mindste paa Før den Fremgangsmaade at lægge sig tværs
over Sengen, henover alle de iværende, med Munden op til Øret
af den, med hvem man vilde tale, og samtidigt anbringe sin Hat
mellem hende og nærmeste Nabo, paa hvilken Hat man derpaa
uafladeligt kradsede, for at ingen uden rette vedkommende skulde
kunne høre, hvad der sagdes<footnote>Sammlung der wichtigsten 
Abhandlungen, welche in den Schleswig-Holsteinschen Anzeigen 
erschienen sind. I (Tondern 1821) S. 331.</footnote>.

Hvad der for en Del gav Nattefrierierne noget betryggende,
var, at de var et godkendt Møde for alle, i det mindste indenfor
samme Egn, og at enhver Gæst, om han end skjultes af Mørket,
dog i Virkeligheden var kendt. Det maatte derfor være Tegn
paa begyndende Forfald, naar disse Forhold hævedes, og enten
enkelte med Vold søgte at hævde sig Eneret til at aflægge
Besøgene, eller det blev Skik at skuffe Kvinderne ved at formumme
sig, opgive falske Navne o. s. v. Blodige Slagsmaal og Optøjer
af forskellig Art maatte blive Følgen, Udarten i usædelig
Retning ligger nær. Her var der al mulig Grund for Regeringen til
at skride ind.

Paa dette Udviklingstrin træffer vi Skikken i Holsten i
Begyndelsen af det 18de Aarhundrede. Det var den Gang en yndet
Fornøjelse ved Nattebesøgene at komme ukendt i Gaarde,
anrette saa megen Forstyrrelse som muligt, slaas med hvem man
mødte og sluttelig tage Hestene fra Mark eller Stald og ride
hujende bort paa dem til nyt Besøg. Allerede Aar 1702 og 1706
var der bleven udstedt Forbud herimod, og disse maatte i skærpet
Form gentages under Christian den Sjette, Aar 1737 forFemerns
Vedkommende, Aar 1740 for Førs. Der fastsattes her en Bøde
af 20 Rdlr. eller otte Dages Vand og Brød for at aflægge, modtage
eller overhovedet tilstede i sit Hus slige Nattebesøg. Hvo, der
ved samme Lejlighed borttog Heste, truedes med flere Aars
Tugthus- eller Fæstningsarbejde.

Disse haarde Bestemmelser var dog ikke i Stand til at faa Bugt
med Skikken. Den har holdt sig til det 19de Aarhundrede baade 

paa Femern og paa Vesterhavsøerne. Aar 1803 maatte der
saaledes udstedes et nyt Forbud mod Nattefrieri paa Femern, og
længe efter plejede endnu hver Ungersvend paa Før ved
Kirkegangen at mærke sig Tallet paa Knapperne i hans Jævnaldrendes
Trøjer og Veste, for at han ved Nattebesøg kunde føle sig til,
hvem der var hans Medbejlere<footnote>Samme Skrift I. S. 51-57, 
324-36, 506. -- Corpus statut. Slesvic. I 608. </footnote>.

Underligt nok er Skikken i det egentlige Danmark forsvundet
næsten ganske lydløst. Den sandsynligste Forklaring herpaa er
vistnok den, at Skikken her for Bondestandens Vedkommende
allerede tidligt har blandet sig med anden gammeldags Brug af
HgnendeArt, især "Vaagenætter", "Vaagestuer", Nattemøder ved
Majstangen o. s. v. Det var i ethvert Fald disse, der fra
Reformationstiden drog Øvrighedens Opmærksomhed til sig. Derimod
hører man i det 16de Aarhundrede sjældent Klager, der kunde
synes bestemt at sigte til Nattefrieriet. En af de tydeligste er
denne: "Forældre lader unge Piger og Drenge ligge udi Bagkammer 
sammen og udi Lader sammen om Høsten, hvoraf følger
megen Uskikkelighed"<footnote>Thotts Manuskript-Samling no. 730 fol. 
Declamatio ad hujus seculi peccata contra X præcepta (findes omtrent 
midt i Bogen). </footnote>. Ellers gjaldt Klagerne, hvor ikke hine
tidt omtalte Uskikke nævnes, gerne Løsagtighed i Almindelighed.
Saaledes siger f. Eks. Niels Hemmingsen: "Ja, svarer Bonden,
vil jeg ikke lide, at mine Drenge har Bolskab enten i Gaarden
eller uden, da vil ingen tjene mig; vil jeg ingen Skøge have i
Tjeneste, da faar mit Korn at staa ude. -- Dette veed jeg at være
et almindeligt Klagemaal paa Landbygden"<footnote>Niels Hemmingssøn: 
Om Ecteskab (Kbhvn. 1572) S. 324. </footnote>.

Men denne Forbindelse, som Nattefrieriet saaledes indgik med
andre gamle Skikke, kunde ikke fuldbyrdes, uden at noget af
dets Særpræg gik tabt. Det ejendommelige for "Nattefrieriet" er
netop det uafgjorte i Forholdet, de manges Besøg hos mange i
samme Nat. Men flere af hine Skikke drog netop i modsat
Retning, knyttede en enkelt til en enkelt for en bestemt Tid, for en
Sommer eller et Aar, "Majgreven" og hans Svende til deres
"Majbrude", "Gadebasserne" til deres "Gadelam" o. s. v.

Da saa den store Forfølgelse mod alle gamle Folkeskikke kom
under Christian den Sjette -- den samme Storm, som
"Nattefrieriet" i Holsten og paa Vesterhavsøerne lykkeligt overstod -- 
kunde Udfaldet for Danmarks Vedkommende ikke blive
tvivlsomt. Alle hine gamle Forhold mellem Majgreve og Majbrud,
Gadebasse og Gadelam, Nattefrieren og hans Pige, søgte, for saa 

vidt de ikke helt bortvejredes, Ly under den nærmest liggende
tilladelige Form: "Kæreste"-Forholdet. Men een Gang omsat i
dette med alle dets upaatalte Friheder, kunde Nattefrieriet ikke
senere genopstaa i sin tidligere, uskyldige Form.

At dette har været Udviklingens Gang i Danmark, synes at
bekræftes ved en Sammenligning mellem Nutids Forhold her og
i Norge. Hos den danske Landbefolkning er det at have en
"Kæreste" nu til Dags et næsten nødvendigt Tilbehør for enhver
voksen ugift, og med dette Navn betegnes selv de flygtigste
Forbindelser. Omvendt i Norge, hvor Nattefrieriet uforstyrret har
haft Lov til at gennemsyre Folkebevidstheden. Her kan
Natte-frieren aarevis have besøgt en Pige, uden at Forholdet engang
er fuldt klaret mellem de to indbyrdes. Aftalen bliver ofte først
truffen, naar der er sikker Udsigt til Levebrød og altsaa til
Giftermaal<footnote>Eilert Sundt: Om Sædeligheds-Tilstanden i Norge 
(Christiania 1857) S. 67. </footnote>. Det er da ikke blot Udtryk 
for tvær Indesluttethed, men
virkelig betegnende for Forholdet, naar Pigens Svar til en
fremmed spørgende kan falde saa undvigende som saa: "Har du
nogen Gang taget imod en Frier ved Nattetid?" -- "Aa, det har
ikke været meget, det". -- "Men dog noget?" -- "Ja, jeg skal
nok ikke nægte for det". -- "Er du forlovet kanske?" -- "Aa,
jeg kan nok ikke vide det"<footnote>Samme Skrift S. 86. </footnote>. 
-- Selve det at optræde som
forlovede undgaas i Reglen, det skyes som Tegn paa "Storagtighed".
Om de to træffes paa Kirkevejen eller i Forældrenes Stue, maa
de ikke kendes ved hinanden, men skal være "upartiske"<footnote>
Folkevennen (Kristiania 1858) S. 108. </footnote>.
Betegnende er Eilert Sundts Samtale med en flink Bonde herom:
"Hvorfor i al Verden vilde du endelig holde det hemmeligt, at
du havde forlovet dig med en brav Pige?" -- "Aa, jeg var ikke
saa tosket, at jeg synes, det var noget at snakke om"<footnote>
Eilert Sundt: Om Sædeligheds-Tilstanden i Norge (Christiania 1857) 
S. 70. </footnote>.

Men hvilken end den Udviklings Gang monne have været, der
har ført til de nuværende Forhold i Danmark i Modsætning til
det gammeldags Nattefrieri i Størsteparten af det øvrige Norden:
i sædelig Henseende synes den gammeldags Skik at bære Prisen.

I Norge er den bedst kendt og vistnok ogsaa mest udbredt.
Hvor almindelig Skikken dér er, kan sluttes af, at det endnu i
Aaret 1853 hedder i en Indberetning fra et af de anseligste
Præstegæld i Kristiania Stift: "Frieri foregaar endog i de mest
velstaaende og dannede Gaardbrugeres Familjer kun ved
Nattebesøg, og blandt Arbejderklassen finder Natteløben almindelig 

Sted"<footnote>Samme  Skrift S. 80. </footnote>. Der kan ikke 
være nogen Tvivl om, hvor besyndeligt
det end lyder, at Nattefrieriet i Norge med alle dets vedtagne
Skranker lige indtil vore Dage har udgjort en sædelig Magt af
ikke ringe Betydning. Vel har den ædle Folkeven Eilert Sundt
for en Menneskealder siden rejst en Kamp mod den hele Skik
som usædelig. Men en opmærksom Prøven af hans grundige
Undersøgelser synes dog nærmest at falde ud til, at den
Usædelighed, han bekæmper, snarere skriver sig fra den Uskik, at
Gaardens Tyende, Mænd og Kvinder, sover sammen Ugen
igennem i Fæhuset, end fra, at de Lørdag Nat fuldt paaklædte
modtager og aflægger Besøg.

Selv om imidlertid Skikken blandt Bønderne i Norge nu skulde
være paa Veje til at udarte, ligesom i det 16de Aarhundrede hos
Adel og Bybefolkning i Danmark, saa er der endnu intet Spor
hertil hos den øvrige nordiske Landbefolkning, hvor Skikken
har holdt sig. Om Forholdene paa de Liflandske Øer hedder
det: "Meget sjældent finder ved slige Møder Besvangrelse Sted"
<footnote>C. Russwurm: Ejbofolke II (Reval 1855) S. 157. </footnote>.
Om Sild og Før siges der: "Med Urette har Lovgivningen
forfulgt denne Skik. Længere end andre Egne, hvor der ikke blev
fenstret, har netop disse Øer bevaret deres Ry for Tugtighed og
Ærbarhed"<footnote>Sammlung der wichtigsten Abhandlungen, welche 
in den Schleswig-Holsteinschen Anzeigen erschienen sind. I (Tondern 1821) 
S. 506. </footnote>. Og om Sædernes Renhed i Dalarne er det bedste
Bevis det ganske paafaldende ringe Antal uægte Børn, som der
fødes<footnote>Carl Save: Några upplysningar om Dalmålet och Dalallmogens 
folklynne (2dra uppl. Sthlm. 1855) S. 19-23. </footnote>.

*

Den inderste Tanke saavel i den gamle Skik at "ligge paa Tro
og Love" som i Nattefrieriet var den, at det burde overlades til
Bejleren selv at stifte Bekendtskab med den, han vilde vælge til
sin Brud. Enhver i det 16 Aarhundrede, der ikke foretrak
denne Fremgangsmaade, var henvist til den modsatte: <sp>at lade
Valget besørge af andre</sp>.

Dette var en ældgammel nordisk Skik. Allerede i Sagatiden
omtales det hyppigt, hvorledes en af de nærmeste og anseligste
Frænder en skønne Dag opfordrede sin unge Slægtning til at
gifte sig, udpegede ham et passende Parti og tilbød ham at bringe
Sagen i Orden. I Reglen modtoges et saadant Tilbud med Glæde,
og ofte synes Brudgommen end ikke at have kendt sin
tilkommende af Ydre, førend han ved Bortfæstningen fik hende at se
<footnote>Kålund: Familieliv paa Island. Aarsberetninger for nordisk 
Oldkyndighed 1870. S. 295. </footnote>.


Saaledes som Forholdene havde udviklet sig ned til det 16de
Aarhundrede, var der ikke foregaaet synderlig Forandring heri.
Endnu fremdeles ansaas det for et naturligt Udtryk for Tillid og
Ærbødighed overfor en anselig Slægtning eller højtstaaende
Velynder at overlade til denne at træffe Valget. Skikken holdt sig
uforandret ned igennem det 17de og langt ind i det 18de
Aarhundrede. Et ejendommeligt tydeligt Eksempel herpaa fra en lidt
senere Tid haves i følgende snurrige Brev<footnote>Jens Bircherods 
utrykte Dagbog. August 1692. (Ikke optaget i Molbechs Udgave). </footnote> 
af 1692 fra Digteren
Jørgen Sorterup til Professor Bircherod, der havde hjulpet ham
til et Præstekald, og hvem han nu opfordrede til ogsaa at skaffe
sig en Kone med Penge:

"Nobilissime et celeberrime professor, fautor æternum colende!
Den store Fromhed, som nobiliss. Dn. professor mig i saa mange
Aar continuerlig har bevist, giver mig endnu den Dristighed, at
jeg denne min ringe Missive hannem som min tilforladende Ven
og bedste Befordrer uden nogen Undseelse lader blive insinueret,
i Haab at han min Dumdristighed ikke ilde optager, helst efterdi
hans eget fromme og imod mig faderlige Gemyt tilforn har aabnet
mig den Adgang, at jeg hannem som min højgunstige og meget
bevaagne Patron har ideligen kunnet søge, tiltale og consulere.

"Min Tilstand er, Gud ske Lov! god og mit Kalds Lejlighed
er endelig noget bedre, end jeg af førsten selv havde tænkt,
hvorud over jeg haaber, at alting med Tiden skal blive godt. Men
som jeg dog nu med Tiden faar at tænke paa at forandre min
Enlighed til Ægteskab, saa falder min allerydmygeligste Bøn til
Eder, optime Mæcenas! at som Gud i Himlen hidindtil har brugt
Eder som et sær Instrument til min Lykke i Verden at befordre,
I saa endnu fremdeles og særdeles i denne Post ville lade Eder
behage at raadføre mig. Maaske Gud almægtigste endnu ved
Eders Raad kunde herudi, som i alt det forrige, befordre mit
Gavn og Bedste.

"Nobilissimus vir veed vel selv, at jeg er fattig og desforuden
i et Par Hundrede Dalers Gæld foruden Præstegaarden, som
skal købes etc. Kunde nu Lykken føje det, at jeg kunde faa en
ærlig Mands Barn, der havde noget til Hjælp til dette for mig at
betale og til min Husholdning at stille i Værk, da vilde jeg prise
mig lykkelig og optage det som en sær Guds Naade, og jeg 

haaber stadelig, at vir celeberrimus bliver mig i dette som det
allerhøjeste, der angaar min timelige Velfært, behjælpsom og
bevaagen.

"Af Forslag at gøre, da kender jeg vel en og anden smukke
Mænds Børn, som har Midler, men jeg kan ikke vide saa just,
om de skulle ville tage ud paa Landet. Jeg tvivler ikke paa,
Nobiliss. vir veed jo vel selv nogle Forslag; men hvilket, der kan
gelinge, det staar i Guds Haand, og hvad Han vil beskikke, faar
endelig god Fremgang. Selv har jeg endnu ikke vendt mine
Tanker til nogen Person, men næst Guds Paakaldelse, vil jeg
nu tage Nobiliss. professorem i Raad med mig, for at lade mig
endnu lede af hans fornuftige og gudfrygtige Raad, af hvilke jeg
hidtil har befundet mig saa vel, at jeg har Gud højligen at takke,
at Han har ladet mig finde den Naade for Eders Øjne, at I har
villet værdiges at antage mig blandt Eders Klienters Tal,
hvorved min Lykke saa vel er vaagnet, at jeg har naaet det ligesom
ved en Genvej, det andre dog maa have megen Løben og Strippen
for. Jeg tror Gud vel og har det Haab, at han nok skal give mig
alt det, som kan være Hannem til Ære og mig til Gavn og Gode.
Jeg tror ogsaa Eder vel og veed, at I som min bedste Ven i denne
Verden gør alt det, som I kan, til min Gavn at befordre. Og
derfore vil jeg nu i Jesu Navn befale Gud og Eder denne Sag.
Højtærede, fornemme, gode Velynder! kan I optænke noget herudi
til mit Gavn, ja min timelige Velfært at befordre, saa formoder
jeg, at I nu som tilforn beviser Eder at være min hulde Ven.
Jeg forbliver, saa længe jeg lever, Eders obligerede Tjener og vil
have Eder med alt Kært i Guds Varetægt troligen befalet. Adieu!
Eders Velærværdigheds allerydmygste Tjener.

Lyderslev, d. 13. Aug. 1692.

Jørgen Sorterup."

Det lader til, at Brevet har virket, og "den højgunstige Patron"
virkelig skaffet Jørgen Sorterup en Hustru med "noget til Hjælp".
Aaret efter kunde han føre en Boghandlerdatter fra København
til Præstegaarden som sin Brud. I hvert Fald var de forberedende
Skridt noget, der siden naturligt lodes uomtalt. Da samme Jørgen
Sorterups Hustru døde det følgende Aar, skildres derfor ogsaa i
Ligtalen Forholdet saaledes: "Da haver omsider efter Guds 

forbeskikkede Raad og Indskydelse hendes nu højtbedrøvede
efterladte Kæreste, Magister Jørgen Sorterup, fattet christelige ægte
Kærligheds Tanker til hende og haver saa efter Guds inderlige
Paakaldelse anmodet hendes kære Forældre om hende til en
trofast Ægtefælle at nyde"<footnote>(M. R. Stroye) : Liig-Sermon over 
Anna Catharina Christians Daatter Hjort (Kbhvn. 1696) 8vo. S. 49. 
</footnote>. Det er overhovedet kun sjældent,
at man hører slige Forhold berørt, og aldrig hvor det kunde
forudsættes at være nogen ubehageligt. Præsten Absalon Beyer i
Bergen taler aabenbart alene med sig selv, naar han i sin
Dagbog<footnote>orske Magasin I 275-76. </footnote> skriver: 
"Den 29. Decembris 1564 døde hæderlig og
vellærd Mand Hr. Jens, Sognepræst til Korskirke udi Bergen,
hvilken var en from, gudfrygtig, simpel, stille og sagtmodig Mand,
og stod sit Embeds-Kald vel fore og mente det godt og vel...
Og var han tvende Gange gift, den ene og første Magdalena ved
Navn født her i Bergen og af det bedste Slægt og Folk, fik
skønne Hus og Pendinge med hende . .. Den anden er født udi
Fyn i Danmark, ved Navn Marin, og jeg, Mag. Absalon, hjalp
hende til det Giftermaal, men han havde sit Helvede med hende
og ingen Børn tilhobe".

*

Det laa dog i Sagens Natur, at <sp>Kvinder</sp> var langt <sp>bedre</sp> end
Mænd <sp>i Stand til at fremme Ægteskabshandler</sp>. Mødre,
Bedstemødre og Tanter var som skabte til at ligge paa Udkig,
og saasnart der maatte vise sig noget, skaffe nærmere
Oplysninger og foretage de indledende Skridt. Og Iveren og
Virksomheden var lige stor, hvad enten det gjaldt at sørge for en mandlig
eller en kvindelig Slægtning. Det kunde maaske endog med
samme Ret siges om hin Tid, som det hedder om Bønderne i
Skaane i Begyndelsen af det 19de Aarhundrede: "Frierierne
udgik hyppigere paa Pigernes end paa Ynglingernes Vegne"<footnote>
Nicolovius: Folklifwet i Skytts Härad i Skåne. (Lund 1847) S. 141. </footnote>.

I Reglen dølger som sagt disse første, indledende Skridt sig
for den senere Granskers Blik. Det meste foregik mundtligt,
hyppigt vel kun under fire Øjne. Det hører til Sjældenhederne,
naar en saa uforbeholden Udtalelse som denne er naaet til
Efterverdenen: "Tykkes mig godt og sandt at være", skrev Aar 1532
Anna Mouritsdatter Gyldenstjerne til sin Datter Pernille, der i
Ægteskabet med Anders Bille havde flere giftefærdige Døtre,
ligesom hendes Søster ogsaa havde uforsørgede Døtre, saa at 

Bedstemoderen havde nok at tage Vare med at udse Partier til
dem alle; "tykkes mig godt og sandt at være, som min Søn [*c: 
Svigersøn Anders Bille] skriver, at vi maa alle love Gud, naar vi
hører, at dine Døtre bliver saaledes forsørgede, som begyndt er.
Der sidder vel andre store Jomfruer uforsørgede; og Børn
forsørgede, det bør os at gøre Gud synderlig Tak og Tjeneste for.
Kunde du nogensteds hjælpe til, at dine Søsterdøtre kunde blive
forsørgede, da gjorde du meget vel. <sp>Der er En, der hedder
Tage Ottesen i Skaane, om du kunde sætte nogen ud
derpaa</sp>. Kære Datter, ram dine Venners Bedste! før svige de
Sorne end de Baarne"<footnote>C. F. Allen: De tre nordiske Rigers 
Historie 1497-1536. IV l, 187. </footnote>.

En egen Art Forsørgelsesanstalter var de saakaldte "<sp>Jomfru-Ka</sp>mre", 
hvor unge adelige Kvinder lærte Huslighed og fine
Sæder. Saavel Dronningen som en Mængde Adelsfruer havde
slige "Jomfru-Kamre", hvis unge Besætning vel indtog en tjenende
Stilling, men dog kun under den stiltiende Forudsætning, at
Husfruen ogsaa ved given Lejlighed sørgede for deres Fremtid. Jo
mere anselig Husfruen var, des sikrere kunde man være paa, at
hendes Giftermaals-Anvisninger skete Fyldest; Dronningens f.
Eks. havde meget tilfælles med Befalinger, og Udsigten til et godt
Len kunde nok erstatte Mangelen af Medgift. Medens man,
saalænge vedkommende levede, omtalte denne Forsørgelsesvirksomhed 
med en vis Varsomhed, var der ingen Grund til at lægge
Skjul derpaa, naar den Paagældende var død. Det var meget
almindeligt i Ligprædikener at rose Adelsfruer for den Dygtighed,
hvormed de havde befordret deres Jomfru-Kammer til
Giftermaal. Om Fru Sibylle Gyldenstjerne sagdes der saaledes med
Hæder ved hendes Grav: "Hvilke hendes Jomfruer hun alle
ærligen haver forset fra sig udi Mandsværge, ikke som en Søster
eller Modersøster, men som hun kunde være deres egen kødelige
Moder"<footnote>Jens Mogenssøn Krummerup: Ligpræd. over Fru Sybille 
Gyldenstjern. (Kbhvn. 1642) 4to. Bl. C<sub>3<sub>. </footnote>. 
Og Fru Margrethe Breide roses ligeledes for at have
befordret dem "til gode Vilkaar og fornemme Giftermaal, hvorfor
ogsaa de, som endnu i hendes Tjeneste er efterladte, hendes
dødelige Afgang bedrøveligen begræde"<footnote>Hans Jacobsøn Jersin: 
Ligpræd. over Peder Iffuersøn og Hustru Margrete Breide (Kbhvn. 1617.) 
4to. Bl. Q<sub>3</sub>.</footnote>.

Noget ganske lignende fandt naturligvis Sted i Forholdet
mellem Herskab og Tyende. Det var <sp>Husmoderens Pligt at
sørge for sine undergivnes Giftermaal</sp>, og jo mere hun
havde at raade over, des lettere kunde hun baade bekoste 

Brylluppet, hvad der var Skik og Brug, og skaffe dem noget at gifte sig
paa. For at anføre et Par Eksempler, saa siges det rosende om
Fru Anne Brahe: "at udi de 24 Aar noget nær, hun haver været
Enke, haver hun af sit Hus udgivet og bekostet 23 Par Folk deres
Bryllupper"<footnote>Matz Jensøn Medelfar: Ligpræd. over Fru Anna Brahe. 
(Kbhvn. 1635.) 4to. S 87-88. </footnote>. 
Og om Fru Elisabeth Henrik Brokkenhus's: Hun
revsede og straffede sit Tyende, der opførte sig usømmeligt, "men
de andre, som skikkede sig vel, baade Karle og Pigerne og andre
Tjenestefolk, giftede hun ærlig fra sig, hvilken Ære og Velgerning
vederfores her i Stavanger 6 af deres Tjenestefolk nogle faa Uger,
før hun døde, og for den Sags Skyld havde mange Lyst og Vilje
til at tjene dem"<footnote>Jørg. Ericksøn: Lig Prædicken over Frue 
Elisabet Pedersdaatter, Henr. Brockenhusis Husfrue. (Kbhvn. 1578.) 
8vo. Bl. C<sub>5</sub>.</footnote>.

Medens disse Jomfruer og Piger var gunstigt stillede,
forsaavidt de havde to Parter til at sørge for deres Fremtid, nemlig
deres egen Slægt og deres Husmoder, saa overgik i denne
Henseende dog "<sp>ærlige Enker</sp>" alle andre. Efter Tidens Opfattelse
var det Hvermands Pligt at gøre sit til, at Saadanne kunde blive
gifte paany. Hvor indgroet denne Overbevisning var, kan ses af
et lille Træk som dette: I en "historisk Tragedie", Cleopatra,
lader Forfatteren en af Personerne tilraade Augustus et
Giftermaal mellem hans Søster Octavia og Antonius med følgende Ord:

<tab> Det er og lovligt, man forseer
<tab> De Enker, som sig ærligt teer.

Og for at Moralen ikke skal gaa tabt for nogen Læser, føjer
Forfatteren til i Bladranden: "Ærlige Enker bør enhver at beflitte
sig paa, at de vel kunne vorde forseet"<footnote>Hans Thomissøn Stege: 
Cleopatra eller en Historisk Tragoedia. (Kbhvn. 1609.) Bl. D. </footnote>.

En naturlig Følge af al denne Forsorg og Valg ved andre maatte
blive, at hyppigt to hinanden ubekendte bestemtes for hinanden.
Man gik dog som Regel ud fra, at de to, hvis Tarv andre havde
paataget sig at varetage, ogsaa naturligvis selv maatte være
villige. Efter Nutidsbegreber er der dog noget besynderligt i den
Rækkefølge i Giftermaalsforhandlingernes Gang, som f. Eks.
Niels Hemmingsen i en Prædiken over Brylluppet i Cana
antyder i følgende Ord: "Naar man nu saaledes efter denne Maade
og Vej haver forhandjet alting lovligen og skikkeligen, skal man
gaa nærmere til Sagen og <sp>skal høres begge deres Samtykke
som ville give sig tilsammen</sp>"<footnote>Niels Hemmingsens 
Postille, oversat af Reravius. (Kbhvn. 1576.) Fol. Bl. 61.</footnote>. 
En ganske egen Art Møde
maa det have været for de to tilkommende Halvdele, der saas 

for første Gang. Fra en noget senere Tid haves en betegnende
Beretning af den svenske Biskop Svedberg, født 1653, om hans
første Sammenkomst med den ham ubekendte Enke, til hvem
han havde friet:

"To Dage før Brylluppet kommer jeg til Stockholm, hvorhen
hun efter Aftale var kommen tre Dage forud. Jeg føres alene ind
i et Kammer, hvor hun sad ene foran mig; men jeg vidste ikke
og kunde heller ikke godt tænke, at det var hende, da ingen
sagde mig det. Jeg satte mig ned hos hende. Vi taltes længe ved,
jeg til hende som en anden fremmed om allehaande Sager.
Endelig spørger hun: Hvad tykkes Professoren om vor Handel?
Jeg svarer: Hvad skal det være for en Handel? -- Det, han har
skrevet til mig om. -- Hvad har jeg skrevet til hende om? det
veed jeg ikke. -- Skulle vi ikke i Morgen være Brudefolk? -- 
Er det hende? sagde jeg. Og saa bekræftede vi vort Venskab
med Haandslag og kærligt Favntag"<footnote>Biographiskt Lexikon 
16tonde Band. (Upsala 1849.) S. 285. </footnote>.

I en Samling Brudetaler, udkomne i København og Leipzig
Aar 1699, er til Grund for den første Tale lagt første Mosebogs
24de Kapitel 64de Vers i følgende Oversættelse: "Da Rebekka
opløftede sine Øjne og saa Isak, faldt hun ned af Kamelen".
Talen angives at være holdt ved to Personers Brudevielse, der
var hinanden ganske ubekendte, og hvis Ægteskab var bragt i
Stand af begges Patroner. Hun hed Rebekka og var fra
Sjælland. Hendes Isak kom fra Holsten, og de saa hinanden første
Gang, da de viedes i Nakskov<footnote>Fr. Thestrup: Hochzeit-Fackeln 
(Copenh. & Leipzig 1699). Vorrede Bl. B. 4-5.</footnote>.

*

<h1>2</h1>

Idet man fra begge Sider søgte at skaffe det bedst mulige Parti,
medførte disse Bestræbelser ejendommelige Følger. For den
kvindelige Parts Vedkommende maatte man begynde i Tide at
se sig om. Thi det stred mod al sund Beregning at indskrænke
Kresen af Brudgoms-Emner alene til dem, der tilfældig just stod
ledige, naar hun blev voksen. Og for Mandens Vedkommende
gjaldt det om at faa en Brud, der ikke var altfor vraget af andre
eller for indviet i Kærlighed paa "Tro og Love", og helst endnu
saa bøjelig, at hun lod sig forme efter en Husbonds Ønsker. 

Hertil kom, at en rig Arving snarere stod til at vinde, medens hun
endnu var lille og kun havde Arv i Vente, end naar hun alt sad
inde med Ejendommen. Alle disse Hensyn maatte føre til, at
<sp>Kvinderne bortfæstedes i en meget ung Alder</sp>.

Denne Skik var baade gammel og i det 16de Aarhundrede
almindelig saavel hos høje som hos lave, overalt hvor der
overhovedet var noget at arve. Allerede i Sagatiden omtales,
hvorledes paa Island Gudrun Osvifsdatter blev bortgiftet, da hun var
15 Aar gammel<footnote>Laxdæla Saga Kap. 34. </footnote>, og 
Thorgerde Glumsdatter, da hun endnu kun var 14 Aar<footnote>
Njals Saga Kap. 34. </footnote>. Og Danmarks Historie i Middelalderen 
afgav for Kongehusets Vedkommende gentagne Eksempler derpaa. Det var 
saaledes ingenlunde noget enestaaende, at Dronning Margrethe kun 11 Aar
gammel ægtede Hakon den 6te og fra sit 14de Aar levede som Hustru med ham.
Hendes Navne, Christian den Førstes Datter Margrethe, blev ligeledes 11 Aar
gammel bortfæstet til den skotske Konge Jacob den Tredje. Allerede
Aaret efter førtes hun til Skotland, hvor hendes Bryllup stod et
Par Uger efter, at hun havde fyldt sit 12te Aar<footnote>A. Huitfeldt: 
Danmarckis Rigis Krønicke. 4to. V. 81, 189, 190. </footnote>. Ganske samme
Skik fulgtes i det øvrige Evropa<footnote>Fred. Baro a Wolzogen & Neuhaus: 
Dissert. de connubiis infantum inter illustres maxime frequentatis. 
(Frcf. & Leipzig 1728.) -- Historisk Tidsskrift 4de Række II 901-2. </footnote>.

Det danske Kongehus i det 16de Aarhundrede afveg ikke fra
almindelig Skik og Brug. Frederik den Førstes Dronning Anna,
Christian den Tredjes Dronning Dorothea og Frederik den
Andens Dronning Sophia var alle tre hver især kun 14 Aar gamle,
da de blev gifte. Frederik den Andens Datter Anna blev gift i
samme Alder med Jacob den Sjette af Skotland. Fremmeligere
end alle disse var dog Hertug Hans den Yngres anden Hustru

<img>
Fig. 6. Barn med Dukke og Vugge.
(Træsnit fra det 16de Aarhundrede. Berliner Kobberstiksamling.) 

Agnes Hedvig. Ganske vist var ogsaa hun 14 Aar, da hun ægtede
ham, men hun var dengang allerede Enke, idet hun 13 Aar
gammel havde mistet sin første Mand, Kurfyrst August af Sachsen.
Der var i alle saadanne Tilfælde en brat Overgang fra at lege med
Dukkevugge (Fig. 6) til selv at faa Brug for en rigtig.

For at hindre lignende tidlige Forbindelser blandt Adelen i
Danmark blev der Aar 1539 i Odense udstedt kongeligt Forbud
herimod. Det var nemlig blevet Skik hos den danske Adel at
trolove Døtrene bort som smaa, længe førend der kunde være
Tale om Bryllup. Da Trolovelsen var en kirkelig Handling med
bindende Kraft, kunde herved Partiet sikres og Sagen være fuldt
afgjort, længe førend den kvindelige Part havde mindste
Forstand herpaa. Men herved opstod der, som Recessen siger, "stor
Guds Fortørnelse, desligeste Slægtninges og Venners
Forhaanelse, hvoraf atter opvoksede stort Had og Fordærvelse blandt
Adelen". For at undgaa sligt forbødes det da nu at trolove nogen
adelig Jomfru bort "i hendes umyndige Aar, førend hun var
kommen til Skelsalder, saa at de paa begge Sider kunde give
deres Ja og Samtykke".

Hvis nogen ikke desto mindre var særlig ivrig for at faa en
Barneforbindelse i Stand, aabnede Recessen dog vedkommende
en Udvej. Kirkelig Trolovelse ved Præst var jo nu forbuden.
Men der kunde nok sluttes en Slags verdslig Trolovelse, en Art
Væddemaal om Ægteskab, eller Brudekøb paa Tid, hvorved begge
Parter skriftligt forpligtede sig til en bestemt Sum, som den
svigtende Part havde at udrede til den trofaste, hvis der intet Bryllup
blev af -- saaledes "som Sædvane er udi andre fremmede
omkring liggendis Lande"<footnote>Den Odenseske Reces af 1539 § 12 
(Rosenvinge: Gamle danske Love IV 190-97). </footnote>.

Det Forbud, som saaledes gaves Aar 1539 i Odense, gentoges
saa godt som ordret i den saakaldte københavnske Reces af 1547
<footnote>Den kjøbenhavnske Reces af 1547 § 23 (Rosenvinge: Gamle 
danske Love IV 214-36). </footnote>.
Endelig udvidede Frederik den Anden det Aar 1582 til alle
Stænder<footnote> H. Rørdam: Danske Kirkelove II 343. </footnote>. 
Ingen Trolovelse skulde nu være gyldig, naar den var sket
i vedkommendes umyndige Aar. Fra nu af maatte altsaa enhver
ung Kvinde, adelig som uadelig, vente med at afgøre sligt til det
fyldte attende Aar<footnote>Kolderup-Rosenvinge: Grundrids af den 
danske Retshistorie I. (2den Udg. Kbhvn. 1832) § 84. S. 147. </footnote>. 
I Christian den Femtes danske Lov fastsattes
det fyldte sekstende Aar som Kvindens Myndighedsalder i saa
Henseende<footnote>Danske Lov 3-16-5. </footnote>.

Man vilde imidlertid tage meget fejl, hvis man i et Forhold som
dette sluttede fra Lov til Tilstand, og man vilde kun daarligt kende
den danske Adel, hvis man troede den hemmet ved sligt et
Forbud, hvortil den dog selv, gennem Rigsraadet, havde givet sit
Samtykke. <sp>Børnetrolovelserne vedblev</sp>.

Nogle Eksempler vil godtgøre dette. Holder vi os blot til
Tidsrummet mellem Recessen i Odense og Midten af det 17de
Aarhundrede, saa forekom heri, blandt mange andre, følgende
Eksempler paa tidlige Trolovelser og Giftermaal: Femten Aar gammel
ægtede Dorothea Ranzau Markvard Ranzau<footnote>Joh. Luderus: 
Leichpred. über Fr. Dorothea Rantzou. (Glückstadt 1647) 4to. 
Bl. E<sub>1</sub> og <sub>3</sub>. </footnote>, og Barbara Friis 
Jørgen Seefeld<footnote>Hans Michelszön: Ligpræd. over Fru Barbara 
Frisz. (Aarhus 1639) 4to. Bl. N. 2 og 4. </footnote>. Kun fjorten 
Aar gammel trolovedes Margrethe Breide med Peder Iversen<footnote>
Hans Jacobsøn Jersin: Ligpræd. over Peder Iffuersøn og Hustru Fru 
Margrete Breide. (Kbhvn. 1647) 4to. Bl. P<sub>1</sub> og P<sub>4</sub>. 
</footnote>, Else Grubbe med Joachim Beck<footnote>Matz Jensøn Medelfar: 
Ligpræd. over Fru Else Grubbe. (Kbhvn. 1632) 4to. S. 42. </footnote>,
Jytte Gyldenstjerne med Otto Thott<footnote>Peder Winstrup: Ligpræd. 
over Fru Jytte Gyldenstjern. (Kbhvn. 1640) 4to. S. 26 og 31. </footnote>, 
Mette Rosenkrans med Niels Krabbe<footnote>Knud Lercke: Ligpræd. over 
Jomfru Mætte Rosenkrantz. (Kbhvn. 1632) 8vo. Bl. A<sub>6</sub> og B. 
</footnote> og Mette Ranzau med Frederik Ahlefeldt<footnote>Stephan 
Klotz: Leichpred. über Jungfr. Metta geborhrn Rantzowin. (Rostock 1643) 
4to. Bl. L<sub>2</sub> og B. [læs M]<sub>3</sub>. </footnote>.
Margrethe Ranzau var kun fjorten Aar, da hun holdt Bryllup med
Kay Ahlefeldt<footnote>Steph. Klotz: Leichpred. über Frau Margaretha 
gebohren Rantzowin. (Lübeck 1648) 4to. S. 66. </footnote>, Else Parsberg 
trolovedes med Laurits Ulfeld, da hun var fjorten Aar, og ægtede ham den 
Dag, da hun fyldte sit femtende Aar<footnote>Bricka og Gjellerup: Den 
danske Adel i det 16de og 17de Aarh. I 328 og 331. </footnote>. 
Tretten Aar gammel trolovedes Karine Krausse med Frederik Friis<footnote>
Niels Lauritzsøn A. N.: Ligpræd. over Fru Charine Krauffse. (Kbhvn. 1604) 
8vo. Bl. C<sub>5</sub>-sub>6</sub>. </footnote>, Anna Brahe med Sten 
Maltesøn<footnote>Matz Jensøn Medelfar: Ligpræd over Fru Anna Brahe 
(Kbhvn. 1635) 4to. S. 66-71. Aar 1589 lod Sten Maltesøn "kjærligen anlange 
om hende". Den egentlige Trolovelse fandt dog først Sted i Paasken 1590. 
</footnote>, Else Rammel med Christian Barnekov<footnote>Peder Winstrup: 
Ligpræd. over Fru Else Ramel (Malmø 1660) 4to. S. 38 og 45. </footnote>. 
Hak Ulfstand "lod ærligen bede om" den tolvaarige Pernille Gøye "til Hustru 
at have, anseendis hendes Skikkelighed, Tugt og gode Lader"<footnote>
Mogens Mattssøn: Ligpræd. over Fru Pernille Gyöe. (Kbhvn. 1590) 
Bl. l<sub>6</sub>. </footnote>. Og ligeledes kun tolv Aar gammel 
trolovedes Birgitte Brock med Tyge Brahe til Taastrup<footnote>Rubeck 
Christensen Humble: Ligpræd. o. Fru Ide Giøe. (Kbhvn. 1656) 4to. S. 53 
og 58. </footnote>, Ida Gjøe med Jens Juel<footnote>Rubeck Christensen 
Humble: Ligpræd. o. Fru Ide Giøe. (Kbhvn. 1656) 4to. S. 53 og 58. 
</footnote>, Barbara Friis med Jørgen Seefeld<footnote>Hans Michelszøn: 
Ligpræd. o. Fru Barbara Frisz. (Aarhus 1639) 4to. Bl. N. 2 og 4. </footnote>, 
Anna Sehested med Eiler Ulfeld<footnote>Matthiis Foss: Ligpræd. over Fru 
Anna Sehestedt. (Kbhvn. 1662) 4to. S. 32-42. </footnote>,
Kirstine Urne med Christian Bjelke<footnote>Historisk Tidsskrift 3dje 
Række III 539. </footnote>, Birgitte Lunge med Henrik Rammel<footnote>
Matz Jensøn (Medelfar): Ligpræd. o. Fru Birgitte Lunge. (Kbhvn. 1630) 
8vo. S. 50. </footnote>.

Kun elleve Aar gammel ægtede Pernille Oxe Otto Rud<footnote>Laurids 
Bertelsen: Ligpræd. over Fru Pernille Oxe (Kbhvn. 1584) 8vo. Hun var 
født paa Nielstrup 1538 (Bl. G. 2), levede med Otto Rud 16 Aar i 
Ægteskab (Bl. G. 3) og han døde 11 Oktob. 1565 (Bl. G. 4, siges at 
hun derpaa levede XI Aar i Enkestand, hvilket maa være en Trykfejl 
for XIX Aar. da hun døde 1584). </footnote>, og
i samme Alder trolovedes Margrethe Brahe med Christen Skeel<footnote>
Niels Lauritzszøn A. N.: Ligpræd. o. Fru Margrete Brahe. (1614.) 4to. 
Bl. E<sub>2</sub>. </footnote>,
Helle Gyldenstjerne med Holger Lindenov<footnote>Ligpræd. o. Fru Helle 
Gyldenstjerne, Niels Parsbjergs til Eskjær. Kallske Mnskrpr. Saml. 
No. 521 4to. </footnote>, Ellen Parsbjerg med Mogens Ulfeld<footnote>
Langebekske Excerpter No. 161. R. A. </footnote>, Dorothea Ranzau med 
Christian Ranzau<footnote>Steph. Clotz: Leichpred. ü. Fr. Dorothea 
Gräffin zu Rantzow. (Schleswig 1663) 4to. S. 74. </footnote>.
Ti Aar gammel blev Christine Munk trolovet med Erik
Rosenkrans<footnote>Lauritz Mortenssøn Skaboe: Ligpræd. o. Jomfru 
Kirstine Munck. (Kbhvn. 1624) 8vo. Bl. B. 2 og 7. </footnote>. 
Sophia Ranzau var ganske vist elleve Aar, da hun
trolovedes med Laurits Ulfeld, men hun havde alt fem Aar gammel
været trolovet med Broderen Jacob Ulfeld, der i Mellemtiden var
falden i Krigen<footnote>Lauritz Mortenszøn Skaboe: Ligpræd. o. 
Fru Sophie Rantzow. (Kbhvn. 1635). 4to. Bl. E. 2. Her angives kun 
Trolovelsen med Jacob Ulfeld at være foregaaet paa Kallundborg Slot 
"halvandet Aar førend Gud kaldte hendes salig Fader". Men i Valentin 
Christenssøn: Ligpræd. o. Cai Rantzow. (Kbhvn. 1626) 4to. Bl. F. 4 
siges denne at være død 5 April 1623; og halvandet Aar forud var 
Sophie Rantzau, der var født d. 13 Decbr. 1616, kun fem Aar. 
</footnote>. Under disse Forhold kan det ikke undre, at
Christian den Fjerde og Kirstine Munk kunde møde med tre
Døtre, alle trolovede omtrent i Ni-Aars Alderen: Anna Katharine
med Frants Ranzau<footnote>Anna Katharine var født den 10 August 
1618, og d. 14 Januar 1627 "blev det klart mellem hende og Frantz 
Ranzau" (Vedel Simonsen: Bidrag til Hr. Jørgen Brahes Levnetsbeskrivelse 
(Odense 1845) S. 41-42). </footnote>, Sophie Elisabeth med Christian Pentz<footnote>Sophie Elisabeth født 20 Septbr. 1619, trolovet "omtrent 
ved Krigens Slutning 1629". -- J. A. Fridericia: Danmarks ydre politiske 
Historie 1629-60 I 88. </footnote>
og Eleonora Christine med Korfits Ulfeldt<footnote>S. Birket Smith: 
Leonora Christina Grevinde Ulfeldts Historie I 54. </footnote>. - 
Naar man i det
16de og Begyndelsen af det 17de Aarhundrede saa en Gruppe af
voksne Kvinder og Smaapiger afmalede (Fig. 7), burde man da
vel vogte sig for at afgøre, hvem af dem der var Bruden.

Lod Adelen sig ikke hindre af Forbud mod tidlig Trolovelse,
saa lod <sp>Borgerstanden</sp> sig ikke heller. For blot at nævne et
Par Eksempler herpaa, saa trolovedes i Ribe Marine Hans
Svanings Datter fjorten Aar gammel med Anders Sørensen Vedel<footnote>
C. Wegener: Hist. Efterretn. o. Anders Sørensen Vedel. Fol. S. 95-96. 
</footnote>, hendes Moster Dorthe vistnok kun tretten Aar gammel med
Peder Baggesen<footnote>Saml. til jydsk Historie og Topografi. I 222. 
</footnote>, i Odense Birgitte Seeblad 11 Aar gammel med
Borgmester Thomas Riisbrigh<footnote>Lauritz Christensen Wellejus: 
Ligpræd. o. Birgitte Ottesdatter, Borgemester Thomæ Brodersøns. (
Kbhvn. 1666) S. 16. </footnote>. Professor Alanus ægtede den
fjortenaarige Gjørild Christensdatter<footnote>Olai Wormii: Epistolæ 
p. 12 og 59. -- H. Rørdam: Kjøbenhavns Universitets Historie III 613. 
</footnote>, Præsten i Mesinge ægtede 
den fjortenaarige Sidsel Lauritsdatter, der blev Enke, da hun var
femten Aar<footnote>Jacob Madsens Visitatsbog, udg. af Crone S. 158 fg. </footnote>, Slotsskriver Ivar Nielsen paa Aalholm bortfæstede 
to Døtre, hver kun tolv Aar gamle, og Bryllup stod, da de var
fjorten<footnote>C. Giessing: Ny Samling Jubel-Lærere III 229. </footnote>, 
o. s. v.

<img>
Fig. 7.  Hvilken af dem er Bruden?
(Efter Joh. de Brunes. Amsterdam 1636.)

At ogsaa <sp>Bønderne</sp> i Nordens forskellige Egne fulgte samme
Skik, kan ses af følgende Træk: "Den 16de Juni Aar 1626",
skriver Biskop Hans Mikkelsen i sin Dagbog, "holdt jeg Visitats
i Arninge paa Lolland og traf alt vel. Der førte man en lille Pige
paa otte Aar frem, der begærede at troloves med en ung Bonde.
Men jeg afslog det i hele Menighedens Paahør"<footnote>Hans 
Mikkelsens Dagbog 16 Juni 1626. Kallske Manuskript Saml. 
no. 81 fol. (I Suhm's Samlinger t. d. Danske Historie I 2, 14 
er denne Begivenhed meddelt, men cupiens desponsari fejlagtigt 
oversat: "begærede at giftes med". </footnote>. -- Paa
Landemodet i Aarhus 1639 blev Præsten i Hedensted anklaget, fordi 

han havde vægret sig ved at trolove en Mands to Døtre med
deres Friere. Præsten undskyldte sig med, at de begge var Børn,
den ene i det tolvte, den anden i det niende Aar, og ingen af dem
havde endnu været til Alters. Landemodet afgjorde Sagen
saaledes, at den yngste skulde afvises, men den ældre kan, naar
Provsten har overhørt hende, og hun har staaet sig godt i
Katekismus, blive trolovet<footnote>O. Wolff: Journal for Politik, 
Natur og Menneskekundskab. (Kbhvn.   1807) IV 153. </footnote>.

Fra Sverige hedder det i Kinnevalds Herreds Domsbog af 1621
i en Retssag mod Bonden Hakon Hakonsen og hans Hustru
Ingeborg: "Findes her ved Grænsen en stor Usæd, at de
bortgifte deres Børn saa smaa og unge, at de ikke vide eller kunne
forstaa, hvad Ægteskabet er, ej heller hvad de er Gud Almægtigste 
eller hinanden skyldige. Saa at Ingeborg, som alt haver
været gift i nogle Aar, ikke endnu er femten Aar gammel, og
Hakon Hakonsen ikke over atten Aar"<footnote>Hyltén Cavallius: 
Wärend och Wirdarne II (Sthlm. 1868) 260. </footnote>. Skikken har holdt sig
i enkelte Egne af Sverige indtil det 19de Aarhundrede. Om
Forholdene i Blekinge hedder det saaledes Aar 1800: "Formuende
Bønders Døtre bortgives undertiden i en Alder af 8-10 Aar"<footnote>
J. J. Öller: Beskrf. öfver Jemshögs Sochn i Blekinge (1800). S. 213. 
</footnote>.

*

En Del af disse <sp>Børn</sp>, der saaledes gav deres Ja og Samtykke
til noget, hvorom de ikke havde Begreb, maatte vistnok <sp>nødes
eller lokkes</sp> hertil. Vi veed saaledes om Birgitte Gøye -- der,
længe førend hun ægtede Herluf Trolle, i sit ellevte Aar var
bleven trolovet med Jesper Daa -- at hun kun ved Anvendelse af
Magt og List var af sine Omgivelser bleven dreven til dette Skridt.
Faderen og Stifmoderen svarede paa hendes Bøn om at maatte
blive fri, "at de ikke vilde være æreløse for hendes Skyld". Og
en Klosterjomfru, under hvis "Ave og Limestrøg" (Slag med
Ris), hun indtil kort forinden havde været, lokkede og truede
hende til at afskrive et forelagt Brev, der indeholdt hendes
Samtykke<footnote>Danske Magazin 3dje Række I 172-76. I Dommen 
siges udtrykkeligt, at Birgitte Göye "var paa den Tid et 
uforstandigt Barn ikke ældre end paa sit 11te Aar", samt at, da 
hun efter Stifmoderens Død sendte sin Fæstensgave tilbage", "var 
hun kommen til 14 Aars Alderen". Samtidigt hedder det dog i Dommen, 
der er dateret 10 August 1540, at den er fældet i Henhold til en 
kongelig Befaling om at undersøge denne Trolovelse, "som er sket 
for 15 Aar siden", hvoraf kunde sluttes, men dog ikke med 
Nødvendighed følger, at Trolovelsen er foregaaet 1525. Den 
kongelige Befaling kunde jo nemlig være udstedt før Aar 1540. 
Naar nu hertil kommer, at vi om Birgitte Göyes Fødselsaar kun 
med Sikkerhed vide, at hun var yngste Barn, og at hendes Moder 
døde den 9. Novbr. 1513, saa er der næppe tilstrækkelig Grund 
til med T. A. Becker (Herluf Trolle og Birgitte Göie S. 7-8) og 
C. F. Allen (De tre nordiske Rigers Historie IV l, 196) imod 
Dommens klare Ord at forandre Birgitte Gøyes Alder, da Trolovelsen 
skete, til 14-15 Aar. </footnote>.

Men i Reglen behøvedes der dog vistnok hverken Magt eller
List for at vinde den kvindelige Parts Samtykke. Efter Tidens
hele Tankegang maatte det at <sp>troloves</sp> staa som noget vinkende,
ikke mindst for de unge, der herved opnaaede den første
<sp>Adkomst til at regnes blandt de voksne</sp>. Og næppe har 

Forholdet været stort anderledes i Danmark end i Tyskland, hvorom
en tysk Digter Aar 1538 siger:

<tab> Desligeste unge Møer, naar
<tab> De knap har naaet deres tolvte Aar,
<tab> Og end ej en Suppe lave kan,
<tab> Straks vil de have sig en Mand.
<tab> Ja, kunde de følge Hjertens Attraa,
<tab> Det elvte Aar ej vented de paa
<footnote>Paul Rebhun: Ein Hochzeit Spiel auf die Hochzeit zu Cana 
(1546) Act I Scene 2: 

<tab> Desgleichen   junge  metzen   zwar,
<tab> Ehe eine  kümpt  ins zwelffte  jar
<tab> Nicht recht ein suppen machen kan,
<tab> So wil sie haben einen Man.
<tab> Ja stunds bey ihr, und wer on gfar,
<tab> Sie harret nicht ins eilffte jar.

{P. Rebhun's Dramen herausg. von H. Palm (Stuttgart 1859) S. 98-99). </footnote>.

Disse tidlige Trolovelser maatte nødvendigt medføre, at
Forholdet i mangt et Tilfælde, set med Nutidsøjne, tog sig
besynderligt ud. Det er saaledes en malende Beskrivelse af den lille
Birgitte Seeblad, der i sit ellevte Aar var bleven trolovet med
Borgmester Thomas Riisbrigh: "Hun laa i Seng hos Moderen og
spiste noget; og som der blev spurgt om, hvad det var hun aad,
saa blev igensvaret, at det var Sukker, som Thomas (Frieren)
havde givet hende"<sp>Bircherods haandskrevne Dagbog. G. K. S. no. 2499 4to. </sp>. Skøndt længst trolovet, vedblev dog
Christian IV's Datter, Eleonora Christine, fremdeles at opdrages ved
Hjælp af Riset. Ved en enkelt Lejlighed lod endog hendes
Hovmesterinde lave to Ris og bearbejdede hende saa eftertrykkeligt
dels paa sædvanlig Vis, dels med den tykke Ende af Riset, at
hun i fire Uger næppe kunde gaa og bevarede Ar deraf hele sit
Liv. Først ved gentagne Klager til sin Fæstemand lykkedes det
endelig Eleonora Christine længe efter at blive fri for denne
Plageaand<footnote>S. Birket Smith: Leonora Christina Grevinde 
Ulfeldts Historie I 66-67. </footnote>.

Selv hvor der var Tale om Forholdet mellem de Trolovede
indbyrdes, kunde Datiden stundom i Glemsomhed sætte den
kvindelige Part helt ud af Spillet. I Ligprædikenen over Fru
Karine Krausse, der tretten Aar gammel var bleven trolovet med
Frederik Friis, som døde før de fik Bryllup, hedder det saaledes
i Omtalen af hans Død: "Vorherre kaldede ham hen, hvilket var
ikke hendes Forældre, Søskende og gode Venner en ringe Sorg"
<footnote>N. N. Lauritzsøn A. N.: Ligpræd. o. Fru Charine Krauffse 
(Kbhvn. 1604) 8vo. Bl. C 7.</footnote>. Hun selv forbigaas ganske.

Det er dog ret sandsynligt, at selve de tidlige Trolovelser i
mangt et Tilfælde kan have fremmet en tilsvarende tidlig
Modenhed i Følelserne. Man faar saaledes Indtryk af en kraftig Afsky
i den sejge Modstand, som Birgitte Gøye udfoldede, lige fra da
hun som tiaarigt Barn grædende fæstedes til Jesper Daa, og indtil
hun efter femten lange Aars Kamp endelig fik Dom for, at 

Trolovelsen skulde anses for ugyldig. Omvendt lader Følelsernes
Varme intet tilbage at ønske hos de to Søstre Anna Katharina og
Eleonora Christine, der hver især kun ni Aar gamle knyttede
deres Skæbne til en andens. Den ældste Søster døde, endnu halvt
et Barn, af Sorg over Tabet af sin Fæstemand. Den yngste Søster
viste et langt Liv igennem, at den trofaste Hengivenhed, hvorpaa
hun alt som lille havde aflagt Prøve<footnote>S.  Birket Smith: 
Leonora Christina Grevinde Ulfeldts Historie I 55.</footnote>, 
heller ikke senere lod sig kue selv af de tungeste Tilskikkelser.

Men som Regel gjaldt det dog vistnok, at Loven havde Ret,
naar den krævede Myndighedsalder for Trolovelse. Kun Skade,
at man saa lidet rettede sig herefter. Saa megen desmere Agtelse
faar man imidlertid for de enkelte, der vovede at følge Loven og
værne om Døtrenes Ret til selv at have en Mening med om deres
fremtidige Skæbne. Et af de faa Eksempler herpaa afgav Fru Ide
Munk, hvis Optræden det har Interesse nærmere at betragte,
netop fordi den, som en Art Modprøve, dobbelt bekræfter
Datidens Iver for unge Trolovelser.

Ide Munk havde været gift med Oluf Rosenkrans til Vallø,
der døde allerede Aar 1545 og efterlod hende som Enke med
tre Døtre. En af disse ægtede Peder Bille, en Søn af Rigens
Hofmester Esge Bille. Den gamle Hr. Esge var imidlertid ikke
fuldt tilfreds med den herved vundne Familje-Udsigt til Part i
Vallø. Han ønskede endnu en af sine Sønner, Henrik Bille,
tro-lovet med nok en af Ide Munks Døtre, den lille Karen
Rosenkrans. I denne Anledning forklarede han, at salig Oluf
Rosenkrans i sin Tid havde givet Løfte paa dette Parti. Frieren, Henrik
Bille, som just opholdt sig i Udlandet, fik faderlige Opfordringer
til intet at forsømme, men sende Gaver til sin Udkaarne baade fra
Paris og Angers. Selv skikkede han herhjemme Bud paa Bud til
alle hendes paarørende. Og lidt efter lidt lykkedes det den
mægtige Rigens Hofmester at vinde næsten samtlige Frænders
Samtykke.

Kun een sagde nej, det var Moderen Fru Ide Munk. Hun og
Esge Bille mødtes tilsidst i København og taltes mundtligt ved,
men hans Veltalenhed var forgæves. Ide Munk stod ved sit, at
"hun ikke vilde forlove eller forsige sin Datter udi hendes
umyndige Aar". Alt sligt maatte vente, til Jomfru Karen kunde "have
sin gode Beraad og Tykke hos sig selver og hos hendes anbaarne 

Venner paa fædrene og mødrene, saa hun og kunde tale sine egne
Ord, Vilje og Mening".

Esge Bille blev forbitret. I sin Vrede skrev han til sin gifte Søn,
Peder Bille, og opfordrede ham til at ophidse sin Hustrus Familje
mod Svigermoderen. "Saa beder jeg dig, at naar de og du ville
derom forhandle hos Christoffer Rosenkrans, at du tilforn med
Lempe vil undervise Erik Krabbe, at han vilde tilskynde og bevilge
fornævnte Christoffer Rosenkrans, at han vilde tilskrive Fru Ide,
at hvis hun udi samme Tale og Lejlighed gør hannem med andre
flere den gode Jomfrues anbaarne Venner, som samme Tale
bevilget have, ordløse, da skal han gøre hende arveløs eller med
andre Saadanne haarde Ord, som hun kan lægge paa Sinde"
<footnote>Skrivelse fra Fru Ide Munk til Hr. Esge Bille, dat. 
Vallø Palmesøndag anno .... Orig. Danske Adelsbreve Fasc. 47. Munk. 
-- Om Datoen smlgn. A. Heise, Historisk Tidsskrift 5te Ræke V 286-87. 
</footnote>.

Denne Skrivelse har Interesse i mere end een Henseende.
Dels viser den i Almindelighed, at man kan aldrig være forsigtig
nok med slige Breve. Hvad hjalp det, at Hr. Esge havde skrevet
udenpaa: "Til min kære Søn Peder Bille paa Aarhusgaard udi
egen Hænde og ingen andre at opbryde". Han havde glemt at
tilføje: Brænd Brevet! og i 300 Aar har det nu ligget aabent for
enhver. Men dels og fornemmelig har Brevet Interesse, for saa
vidt det kaster et ejendommeligt Lys over Datidens Tænkemaade.
Hvad var nemlig denne Kvindes Brøde, hvorfor hun skulde gøres
arveløs eller trues med andre haarde Ord? Ingen anden, end at
hun adlød Loven. Den samme Lov, som var bleven udstedt for
elleve Aar siden, 1539, og som for et Par Aar siden var bleven
gentagen paany i den københavnske Reces af 1547, der klart og
bestemt forbød umyndiges Trolovelse. Og saa stærkt var
Folkeskik og Tankesæt i Strid mod denne Lov, at Landets højeste
Embedsmand kunde aabenlyst forhandle med Alverden om at
overtræde den, ja uden at rødme opfordre sin egen Søn, ligeledes
kongelig Embedsmand, til at øve Uret mod en Kvinde, fordi hun
agtede at lystre Loven.

Fru Ide Munk var imidlertid ikke den, der lod sig true fra sin
Mening. Det synes fuldt vel at have passet ogsaa paa hende, hvad
der siden blev sunget om hendes Datter:

<tab> Selv var hun en Frue mægtig og god 
<tab> Og holdt sig som en Ridder anstod
<tab> I Adfærd, Miner og Lader.
<tab> Hun havde og under det Kvindebryst
<tab> En Ridders Hjerte og største Lyst
<tab> I Dyder at følge sin Fader. 


Kækt optog hun Kampen mod Rigens Hofmester og veg ikke
en Haarsbred. Da Esge Bille afkrævede hende skriftligt Svar,
sendte hun ham et Brev, hvis Datum desværre nu er ulæselig,
men som i hvert Fald er affattet efter deres Møde i København.
Næst efter at henvise til det mundtlige Svar, som hun dér havde
givet ham, endte hun med følgende klare Besked: "Kære Hr.
Esge! saa veed jeg ingen anden Svar at kan give dig paa din kære
Søns Vegne om fornævnte min Datter udi den Sag, og ikke heller
vil jeg opholde dig eller hannem længere eller videre hermed, at
han udi nogen Maade kommer udi Forhaling eller Forskikkelse(?),
at han paa et andet Sted kunde forsømme sin gode Behag,
hvormed han fast ydermere og bedre kunde være forseet, end med
hende. Men udi alle andre Maader, jeg veed og kan være dig,
hannem eller nogen dine til Villie"<footnote>Skrivelse fra Fru 
Ide Munk til Hr. Esge Bille, dat. Vallø Palmesøndag anno .... 
Orig. Danske Adelsbreve Fasc. 47. Munk. -- Om Datoen smlgn. 
A. Heise, Historisk Tidsskrift 5te Ræke V 286-87. </footnote> o. s. v.

Ide Munk fik kæmpet sin Sag sejrrigt igennem, Datteren Karen
fritoges for i sine umyndige Aar at fæstes bort. Iøvrigt endte
Sagen, som saa meget andet menneskeligt, vidt forskelligt fra, hvad
nogen af Parterne havde drømt om. Esge Bille, der alt i Tankerne
havde føjet Størsteparten af Vallø til Billernes Eje, fik for sit eget
Vedkommende kun Tid til i sit Testamente at dele sit Gods. Saa
bortreves han pludselig af Pest i Februar 1552. Stridens
Genstand, Jomfru Karen Rosenkrans, naaede aldrig Myndighedsalderen. 
Hun sank Aaret efter, den 16de Oktober 1553, død om, efter
Sagnet midt i en Dans<footnote> Anders Petersen: Vallø og Omegn 
(Kbhvn. 1877) S. 284. -- Kirkehistoriske Samlinger III 686. -- 
Kallske Mnskr. Saml. no. 524. 4to. </footnote>. Den utrøstelige 
Henrik Bille, der i
Angers ikke havde kunnet æde, naar han i Breve fra Hjemmet
hørte udtalt Tvivl om, hvorvidt Karen var hans<footnote>
Skrivelse fra Henrik Billes Hovmester Lauritz Ipsen til Hr. Esge 
Bille, dat. Angiers Fredag efter Sct. Bartholomæi dag anno 1551. 
Orig. Danske Adelsbreve Fasc. 9. Bille. </footnote>, søgte Bod for
sit Savn og ægtede Christence Ulfstand.

*

<h1>3</h1>

Kun faa af de Følelser, som Nutiden er vant til at se blive
forherligede, nød saa ringe Anseelse i det 16de Aarhundrede,
som <sp>Forelskelse</sp>. Der var paa en Maade heller ingen rigtig
Plads for den i Forholdet mellem de giftefærdige. For dem, der
alt sov sammen paa Tro og Love, var Udtrykket for spinkelt.
Hos dem, der, skøndt indbyrdes næsten ubekendte, dog trolovedes,
manglede den Smule Jordsmon, hvori den kunde trives. Hertil 

kom, at Datiden var for ligefrem til ikke at blive sig den
sanselige Bestanddel af Elskoven bevidst. Hvad der yderligere maatte
kunne knytte sig til denne Følelse: Hengivenhed, Troskab, Mod,
Opofrelse, osv., kunde selvfølgelig være Genstand for Beundring
-- Kæmpeviserne bærer jo noksom Vidne herom --, men disse
fremmede Bestanddele ligesom udskiltes enkeltvis og værdsattes
i hvert Fald ikke efter en ny Maalestok, fordi de var tilsatte
med Elskov. Hvad Nutiden kalder Forelskelse -- denne
attraaende og dog selvhengivende Stemthed, hvoraf vor Literatur
bestandig fremdriver nye, mere sammensatte Former -- stod for
hin Slægt, for saa vidt den overhovedet blev den vàr og tog
Hensyn til den, enten som blot Tanke-Spindelvæv, der intet var,
eller som latterlig Naragtighed. Vil man have en Maalestok for
Afstanden mellem dengang og nu, lægge man blot Mærke til,
hvor kejtet og uvant endnu Holberg bevæger sig, naar han skal
beskrive denne Følelse. Og dog levede han fire Slægtled efter, og
man havde i Mellemtiden alt udenlands fra lært at skrive
Hyrdedigte.

Det 16de Aarhundredes Opfattelse af Forelskelse egnede sig
da kun lidet til digterisk Gengivelse. Thi enten var Forelskelse
en blot tom Grille, en Særhed i Beslutningen, og i saa Fald burde
den uddampes og retledes ved behørig Brug af Fornuft. Her var
ingen Plads for digterisk Behandling. Og det mere, der fra denne
Side set mulig kunde siges at ligge i Forelskelsen, det trængte til
ganske anderledes kraftige Udtryk, som i Talemaaden: "Hvo
som vil leve vel een Dag, den skal slagte en Gaas; hvo som vil
leve otte Dage vel, den skal slagte et Svin; men hvo som vil leve
vel udi fire Uger, den kan tage sig en Hustru" <footnote>Nicolaus 
Palladius: Imod Ecteskabs Dieffle. (Kbhvn. 1557.) Bl. B. </footnote>; 
eller i Betegnelsen for en gifts Forelskelse: "at blive ked af Gropenbrad
(Oksekød) og længes efter Vildbrad"<footnote>Samme Bog Bl. C. 5. </footnote>.

Eller ogsaa var Forelskelse noget værre, en begyndende
Daarskab, der mulig kunde forspilde et helt Liv. Her krævedes da
sandelig ikke digterisk Forherligelse, men skarpe, dadlende
Udtryk, der kunde ætse den ud. Som Eksempel herpaa kan anføres
følgende Brev fra Rigsraad Jørgen Rosenkrans (Fig. 8) til hans
Søn Holger, om hvem Rygtet havde meldt hjem, at han i
Wittenberg var bleven forelsket i en Kvinde: 

»... Jeg forfarer gerne, at du af din Skrøbelighed est bleven
befriet; men derimod haver jeg ganske ugerne hørt og forfaret,
dig at være en anden Sygdom paakommen, som hedder paa
Latine: amor, og Dansk: en narrisk og gækkelig Kærlighed". "Det
er mig af godt, lovagtigt, sandrues Folk blevet advaret og
tilkendegivet, at der skal være en Pige udi Dr. Winzheims Svogers,
Franzii, Hus, til hvilken du haver fanget saadan Vilje og
Kærlighed, at du sjældent kan være fra hende af samme Hus, og
derover bliver forhindret fra din Studering, saa at du nu
haver bekommet en Narrekappe paa dit Hoved med gode,
lange Øren. Hvilket mig at Hjertet haardt fortryder, at jeg
skal spørge saadanne Tidender om dig, at du derover haver
mist dit gode Rygte og Navn, som du tilforn haver bekommet for 
din flittige Studering og skikkelige Levnet".

<img>
Fig. 8. Jørgen Rosenkrans.
(Maleri af Tobias Gemperlin paa Rosenholm.)

"Saa vil jeg nu hermed have dig alvorligen advaret, paamindt og 
befalet, at du lader denne din gækkelige Handel og Væsen fare, 
og betænker, hvorfore jeg haver dig derhen udskikket og dér med stor
Bekostning underholder dig, at du herefter overgiver saadant
uskikkeligt Levnet, som du kan høre ilde for, og aldeles skyer og flyer
fornævnte Hus og den Person, som du er kommen udi Rygte for,
saa at ingen kan have Aarsag til nogen Mistanke om dig udi saa
Maade".

"Hvis det ikke sker, og jeg herefter kan udi Sandhed forfare,
at du ikke forjader fornævnte din gækkelige Fortægt [Foretagende]
og ydermere udi saa Maade bedrøver os dine Forældre paa voris
Alderdom, da skal du vist vide og forlade dig dertil, at vi ville
betænke de Middel og Raad dertil, som dig skal fortryde, saa længe
du lever".

"Dette haver jeg efter Lejligheden ikke kunnet lade at skrive
dig til paa denne Tid, og haver i lige Maade skrevet Magister
Daniel (Holger Rs. Hovmester) derom"<footnote>Suhm: Nye Samlinger 
til den danske Historie III, 41-42. S. 47. </footnote>.

For ikke helt at mistyde Datidens Opfattelse af
<sp>Kærlighedsforholdet mellem Mand og Kvinde</sp>, maa vi imidlertid ikke
nøjes med blot at paavise dens Forskel fra Nutidens. Vi maa saa
vidt muligt stille os paa et Stade, hvorfra begge kan overses.

Enhver Tidsalders Betragtning af dette Forhold udtales i
Reglen af en vis ordførende Klasse. Summen af disse Udtalelser er
paa engang det samlede Udtryk for Tidens Forstaaelse, men slaar
atter tilbage gennem Literaturen og former Tidens Opfattelse,
paavirker og tildanner den i Lighed med sig.

Vor Tid har overladt det til <sp>Digterne</sp> at være dens Talsmænd.
Kun igennem Kendskab til Nutidens Digte, Skuespil, Romaner,
Noveller osv. faar man et fyldigt Indtryk af, hvorledes vor Tid
opfatter Forholdet mellem Mand og Kvinde. Men just fordi det
saaledes alt i flere Slægtled har været Digterne overladt at føre
Ordet, har den moderne Opfattelse af Forholdet faaet et særligt
Præg. Det er, eller har indtil for kort Tid siden været, kun
Forholdets Begyndelse, <sp>Forelskelsen</sp>, der har lagt Beslag paa
Interessen. I Beskrivelsen af denne, enten i dens simpleste Form,
eller, mere pirrende, i dens Sammenstød med en alt indgaaet
Ægteskabsforpligtelse, har Digtekunsten lagt sin egentlige Kraft.
Med Forelskelsens Sejr er Tæppet gaaet ned. Den ægteskabelige
Kærlighed derimod har været fattig paa digterisk Behandling.
Digterisk set, har det lange, trofaste Samliv kun taget sig ud som
noget utydeligt og ensformigt graat i graat, ubrugeligt som
Forgrund, kun skikket til at anvendes som virkningsfuld Udsigt i det
Øjeblik, de elskende faar hinanden.

I den skarpeste Modsætning til alt dette stod det 16de
Aarhundrede. Det havde ingen Digtere af Betydning til at føre Ordet.
Ganske naturligt faldt da dette i den Stands Lod, der paa et andet
Omraade udtrykte Tidens stærkeste, aandelige Bevægelse,
<sp>Gejstligheden</sp>. Men Præsternes Forudsætninger for at være Elskovens
Talsmænd var vidt forskellige fra Digternes i Nutiden, deres
Livssyn sammensat af helt andre Bestanddele.

Stærkt religiøst bevægede og tilhørende en levekraftig Slægt 

hilste de -- Efterfølgerne af den Gejstlighed, hvem Giftermaal
havde været forbudt -- Ægteskabet som den ene saliggørende
Havn, til hvilken Vejen nu ved Guds naadige Forsyn var aabnet
for alle. For dem kunde da umuligt Elskovens første Opvaagnen
stille sig som det ypperste -- Attraa og uklare Længsler, dem
kendte man kun altfor vel fra Klostrets Dage -- nej, selve
Besiddelsen, denne gudvélbehagelige Samvirken mellem Mand og
Kvinde, hvor -- alt imens Børneflokken voksede -- bestandig
ny og rigere Kærlighed skabtes mellem Mand og Hustru,
mellem Forældre og Børn. <sp>Ægteskabet</sp> blev da Midtpunktet i den
gejstlige Elskovens Pris. Og lidt efter lidt gennemsivede denne
Opfattelse Folket i dets Helhed. Den trængte ikke som i vore
Dage fornemmelig ud igennem en Literatur, men mest
gennem det mundtlige Ord, Taler i Kirken, ved Brudeskamlen, ved
Graven.

De to Tidsalderes Opfattelse af Kærligheden mellem Mand og
Kvinde blev altsaa vidt forskellig. Den ene lægger Tyngdepunktet
i Forholdets Begyndelse, den anden lagde det i dets Slutning.
Vor Tid priser Forelskelsen som Kærlighedens egentlige Blomst,
det <sp>16de Aarhundrede betragtede Kærligheden som en
Frugt af Ægteskabet</sp>.

*

Det skulde ikke synes let i hin Tid for den lutherske
Gejstlighed at hælde sin nye, begejstrede Opfattelse af Ægteskabet paa
de gamle Former. Thi som overleveret Anskuelse stod, at
Ægteskabet var en <sp>Handel</sp>, ved hvilken Fordel og Tab omhyggeligt
burde afvejes, ikke blot af de to paagældende, men af begges
Familjer, saa at Handelen overhovedet slet ikke kunde finde Sted,
hvis et eller andet Familjemedlem anede Uraad og sagde nej.
Da imidlertid hverken den nye Anskuelse vilde vige, eller de
gamle Former lod sig sprænge, saa opstod heraf en
Gennemsnitsopfattelse, en praktisk Betragtningsmaade, der paa den
besynderligste Vis var sammensat af uensartede Bestanddele.
Latterlig efter Nutidsbegreber. Men dog maaske ikke mere latterlig,
end vor Tids Opfattelse engang vil tage sig ud med dens 

løjerlige Sammenføjning af Forelskelsens Eneret og Ægteskabets
Almengyldighed.

For det 16de Aarhundrede faldt Valget af en Brud i følgende
adskilte Dele: Naar man blev sig Kødets Rørelser bevidst,
henvendte man sig først med en Bøn til Gud og overlod ham ganske
at ordne Sagen. Derpaa saa man sig selv vel for og overlod det
sluttelig til Slægt og Venner at træffe Afgørelsen. Den Brud,
som de maatte vælge -- stundom Brudgommen helt ubekendt
-- var den rette, og Samlivet mellem de to maatte ifølge Guds
Forjættelser afføde den sande, ægteskabelige Kærlighed. Det er
denne Tankegang, der kommer til Orde i Datidens Udtryk, der
med ringe Afvigelser stadig gentoges i Levnedsbeskrivelser: "Da
haver N. N. sat sit Sind til Ægteskab og derpaa, efter flittig Bøn
og Guds Paakaldelse, af Guds Forsyn saa og med Slægts og
Venners Raad, ladet anlange om Jomfru N. N."<footnote>
Bricka og Gjellerup: Den danske Adel i det 16de og 17de Aarh. I 
11, 29, 117-18, 156, 234, 263, 280, 344, 355, 365, 367, 380, 393, 
402, 418, 455-56, 481, 489, 510, 528, 545. </footnote>.

Bevægelsens første Led betragtede Datiden med andre Øjne,
end en tidligere Slægt havde gjort. Medens man i den katolske
Tid heri havde set en blot syndig Indskydelse, der med al Kraft
burde bekæmpes, anlagde Luther og hans Tilhængere en noget
forskellig Maalestok. Ogsaa for disse stillede Ukyskhed sig
naturligvis som Synd. Men samtidig betegnede Luther Tilbøjeligheden
mellem Mand og Kvinde som den utæmmeligste af alle Drifter,
hvilken det var faa eller ingen givet at kunne bekæmpe. I sine
"Bordtaler" vendte han oftere tilbage til dette Emne og
paaviste ved Eksempler fra Klosterlivets Verden, hvor vanskeligt,
ja næsten umuligt det var selv for den reneste at bevare sin Sjæl
og sit Legeme ubesmittet af denne Drift<footnote>Luthers sammtliche 
Werke (Irmischer) LXI S. </footnote>. Heri saa han imidlertid
et Fingerpeg fra Gud, <sp>en guddommelig Anvisning paa
den Ægtestand</sp>, som Vorherre selv havde indstiftet, og hvori
han jo havde indført Adam og Eva, førend de endnu havde
syndet. Følelsen af sanselig Attraa var da ikke i og for sig
noget blot ondt, men, for saa vidt den blev sig bevidst som
Forplantelsesdrift, endogsaa Vejen til det rette, en Trang til at
efterkomme Guds Bud: "Vorder frugtbare og formerer eder!"
"Naar du ikke kan holde dig længere", siger Peder Palladius til
de unge Karle, "saa bed om en Dannemands Datter eller god
Pige til Ægte"<footnote>Peder Palladius: En Visitatz Bog udg. af 
Sv. Grundtvig S. 68. </footnote>. Saa fri var Luther i sin Opfattelse af disse
Forhold, at han tilraadede Ungdommen at overvære Opførelsen af 

Skuespil, selv om disse ikke var ganske tugtige, thi Summen af
alle de Indtryk, der herved modtoges, var dog dette: Gift dig
<footnote>Nærværende Skrift VII 168.</footnote>!

Samtidig med at Attraaen vaagnede, burde den imidlertid bøjes
ind under Guds Tugt. Dette skete ved <sp>Bøn til Gud om
Giftermaal</sp>. Som Biskop Niels Palladius tydelig udtrykker det: "Naar
unge Folk er komne til Alder og fornemme, at de har ikke
Kyskheds Gave, men den onde Lyst begynder at optændes i dennem,
da skal de raabe til Gud om Hjælp og bede hannem om en god
Stalbroder"<footnote>Nicolaus Palladius: Det Hellige Ecteskabs 
Ordens Regle. (Kbhfn. 1561) Bl. Av. -- Joh. Spangenberg: Ecteskabs 
Ordens Speyel oc Regel. (Kbhfn. 1601) Bl. C. </footnote>. Bøn til 
Gud om godt Ægteskab var da Pligt for
alle ugifte. For unge Mænds Vedkommende betegnedes det,
hvorom de bad, som "en god Medhjælperske". Unge Kvinder,
især af Borger- og Bondestanden, bad efter Datidens
Udtryksmaade om "et skamløst Brød og ærligen at blive forset". Niels
Hemmingsen har blandt andre forfattet en smuk Bøn for ugifte
om godt Giftermaal<footnote>Niels Hemmingssøn: Om Ecteskab. (Kbhfn. 
1572) S. 107-8. </footnote>, og lignende findes i ikke faa haandskrevne
Bønnebøger<footnote>Se f. Eks. Fru Helvig Urups Bønnebog (skreven paa 
Pergament). Thottske Saml. no. 156 8vo. </footnote>. I en Bønnebog fra 
det 17de Aarhundrede findes 
der endog, foruden "en mand voksen ung Karls Bøn om en from
Ægtekvinde" og "en mandvoksen Piges Bøn om en from
Ægtemand", tillige en Bøn "for unge Folk udi gemen, at Gud vil
hjælpe dem udi Ægteskabs Stat"<footnote>Casp. Melisandri Ecteskabs Bog, 
fordansket af Rasm. Pedersen Rauffn. (Kbhfn. 1647) 12mo. S. 78-80. 
</footnote>. Derimod maatte det anses for
en ugudelig og helt forkastelig Vis at anraabe om et godt
Giftermaal paa -- skøndt den efter Reformationens Indførelse dog
vedblev at anvendes af unge Piger ved Hellerup paa Fyn: -- hver
Lørdag Aften at hænge Blomster og Baand paa Kirkens gamle
Helgenbillede, Sankt Nikolaj med de tre forgyldte Æbler i
Skødet<footnote>Suhm: Samlinger til den Danske Historie I, l, 76. </footnote>.

Den Skik, at bede om et godt Giftermaal, holdt sig endnu ind
i det 18de Aarhundrede. Naar derfor i vore Dage Tilhørerne
ler ved nogle Ord i Holbergs "Den Stundesløse", saa aner de
færreste, at disse paa Holbergs Tid har taget sig helt anderledes
ud, da deres Indhold var noget dagligdags. Magdelone siger
nemlig: "Thi engang, da jeg stod og gjorde min Bøn om et godt
Giftermaal, hvilket jeg urost ofte har gjort (thi man kan ikke
læse for ofte)" o. s. v.<footnote>Holberg: Den Stundesløse Akt II 
Sc. 8. </footnote>.

At iøvrigt særlig de ugifte Kvinders Bøn om godt Giftermaal
tidlig har fristet til Spas, synes at fremgaa af de Salmevers, som
Folkevittigheden har anvist de forskellige Aldere. Ifølge en
mundtlig Overlevering, som endnu har holdt sig i Skelskøregnen, er 

"Pigernes Salmer" følgende: De femtenaarige synger: "Fra
Himlen højt kom vi nu her"; de tyveaarige: "Det er forvist paa
Tiden snart"; i det 25de Aar: "Hjertelig mig nu længes"; i det
30te: "O Gud! hvor længe glemmer du mig"!; i det 35te: "Af
Dybsens Nød raaber jeg til dig"; og i det40de: "Fra Mennesken
haver jeg vendt min Hu". Hvad der synes at tyde paa denne
Spøgs Ælde er, at alle disse Salmer er ældre end Kingo, den
yngste fra Aar 1675, medens man, hvis Paafundet var af yngre
Oprindelse, rimeligvis vilde have valgt nyere og mere kendte
Salmer<footnote>C. Rosenberg: Nordboernes Aandsliv III 587 Anm. </footnote>.

Den Bøn, hvori man bad Gud om et godt Giftermaal, maatte
være rettelig affattet. Egentlig burde der, saaledes som f. Eks. i
Niels Hemmingsens Bøn, kun bedes ganske betingelsesvis: " Hvis
det er Dig til Ære og er Din hellige Vilje, at jeg skal prise Dig i
Ægteskabs Stat, saa giv mig", o. s. v. Aldeles forkasteligt var det
at bede om en bestemt Person til Ægte. "Mange", siger Niels
Hemmingsen, "udvælger sig først selv den Person, som dem
behager, og siden paa en Kvantsvis beder de Vorherre -- ikke
at han skal vende det, om det hannem ikke behager -- men at
han vil forfremme deres Begæring. Dette er intet andet end at
gøre Gud til en Ruffer og tage først fra hannem det, du vil siden
af hannem at skulle gives dig". Nej, ganske i Almindelighed
skulde man bede: "Giv mig den Persone at leve med udi
Ægteskab, som Dig kan blive behagelig og mig til Gode og Bistand"!
<footnote>Niels Hemmingssøn: Om Ecteskab. (Kbhfn. 1572) S. 106-8.</footnote>

Det er samme Tanke, som Biskop Niels Palladius udtrykker
saaledes: "Ingen skal tage sig Guds Gerning til, men man skal
sove og hvile sig med Adam og lade Gud raade for Sagen og
annamme med Taksigelse den, han beskikker, og lade sig det vel
behage, det Gud giver, hvad heller hun er al som skønnest eller
middelmaadig skøn".

En anden Form for Daarskab var det at stille Gud Betingelser
og kræve om ikke just en bestemt Person, saa dog visse
Egenskaber hos den, man vilde vælge til sin Livsledsager. Ogsaa her
gjaldt det, at man bør tage, hvad der gives, og lade sig nøje med,
hvad der falder i ens Lod. Hvilken Daarskab f. Eks. at bie, til
man kan faa en baade "skøn, from og rig Brud". Det er for
meget paa engang, heraf kan udstyres flere Brude, "Gud giver
ikke een alene saadant". Men herfor burde man dog ikke fatte

"Mishaab". "Det er dog vist, at Gud giver ingen af sine Døtre blot
og bar ud. Gud er rig og mægtig og giver ingen af sine Døtre ud
foruden en besynderlig Morgengave. Giver han hende det ikke
paa Ansigtet, saa giver han hende det i hendes Fromhed,
Ærlighed og Tugtighed og deler Saadanne sine Gaver ud, som hannem
tykkes godt at være"<footnote>Nicolaus Palladius: Imod Ecteskabs 
Dieffle. (Kbhvn. 1557) Bl. C. 3. </footnote>.

Naar man saaledes gennem Bønnen havde lagt Sagen
fuldstændig i Guds Haand, skulde man tage den i sin egen. Denne
Overgang kunde synes noget vel brat, og i Virkeligheden
betegnede den ogsaa det Sammenføjningspunkt, hvor nyt og gammelt
var loddede sammen. Dette stødte imidlertid Datiden mindre,
dels fordi den Tankegang, man nu slog ind i, var den
gammeldags og vel bekendte, dels fordi man i Virkeligheden var
kommen saa langt ud paa det dybe, at et Slag ind ad Land til nok
kunde falde naturligt. Fra et rent kirkeligt Synspunkt set, var
Omslaget vel ikke til at tage fejl af, men dog, naar man saa lidt
stort paa det, undskyldeligt, for saa vidt Børen jo dog fremdeles
bar mod den rette Havn. Gejstligheden nøjedes da ogsaa med,
saa godt det lod sig gøre, at give den fremmede Tankegang en
let religiøs Fernis.

Naar man havde overladt Gud Valget, <sp>skulde man altsaa
selv vælge</sp>. Det slog jo nemlig saa sjældent til, at Gud ligefrem
sagde en, hvem man skulde have. Ifølge Folketroen skete dette,
naar man under Bønnen om et godt Giftermaal pludselig saa
Billedet af vedkommende. Det er hertil der sigtes, naar Holberg
paa det ovenomtalte Sted lader Bogholderen og Magdelone veksle
følgende Ord:

<sp>Bogholderen</sp>: "Man maa sige, hvad man sige vil om
Ægteskab, saa er der dog en synderlig Himlens Direktion derudi. Jeg
har tidt set et Fruentimmer udi Søvne af samme Skikkelse og
Væsen som Jomfruen, saa jeg derudaf kan mærke, at det er
noget, som for lang Tid er besluttet her ovenfra.

<sp>Magdelone</sp>: "Ach, er det muligt! Det er min Tro gaaet mig
ligeledes; thi engang, da jeg stod og gjorde min Bøn om et godt
Giftermaal, hvilket jeg urost ofte har gjort (thi man kan ikke
læse for ofte), kom mig en Person for, som ligner min Engel
paa et Haar"<footnote>L. Holberg: Den Stundesløse II Akt 8 Scene. </footnote>.

Men som Regel skete dette ikke. <sp>Man maatte selv se at</sp> 

<sp>træffe Guds Valg</sp> og derfor se sig vel for. Datiden var rig
paa Anvisninger og Raad om, hvad man i saa Henseende havde
at lægge Mærke til. Og ganske naturligt faldt disse Raad i to store
Hovedgrupper alt efter de forskellige Lejre, hvorfra de kom,
den gejstlige og den verdslige.

*

<sp>Gejstlighedens Anvisninger</sp> var praktiske nok og gik
mærkværdigt i det enkelte, naar Hensyn toges til, hvorledes man
i Bønnen havde set bort fra alt sligt. Niels Hemmingsen
opfordrede saaledes de unge Mænd til nøje at undersøge: "hvad
Forældre hun er kommen af, hvorlunde hun er opfødt, hvad
Sæder hun haver -- om hun f. Eks. ikke "slår Øjnene op paa
hver Mand og gnisser ad ham, thi da er befrygtendes, at hun
ikke bliver tilfreds med een Mand". Fremdeles, om hun er
forstandig, om hun altid tager sig noget for, om hun har et godt
Sind. "Thi mange er vel optugtede, har vel og gode Sæder og er
forstandige, men hvis de har et ondt Sind, naar noget gaar dem
imod, da er der noget forborgent udi Hjertet, som man ikke kan
vide af de udvortes Sæder, og saa var det bedre at bo ude paa
en vilden Ørk end være i Hus med slig en Kvinde". Niels
Hemmingsen kunde tale med af egen Erfaring, thi hans første
Hustru havde baade "gnisset med Øjnene" og haft et ondt Sind,
og deres Ægteskab var derfor endt højst ulykkeligt. Fremdeles
skulde man -- underligt nok dog først for det syvende -- 
undersøge, om hun er gudfrygtig. Dernæst agte hendes Persons Skik
og Vækst, Dejlighed, Sundhed og andre legemlige Vilkaar, og
endelig se til, om de ydre Forhold iøvrigt er lige<footnote>
Niels Hemmingssøn: Om Ecteskab. (Kbhfn. 1572) S. 109-27. </footnote>.

Biskop Niels Palladius gav en lignende Anvisning, dog i mere
kortfattet Form, men til Gengæld -- hvad der røber en for hans
Tid ikke ringe Fordomsfrihed -- en særskilt for Kvindekønnet.

"Mand eller Dreng", siger han, "skal først vel udspørge alle
omstandendes Vilkaar, hvorledes det haver sig med den, han
begærer til Ægte, om hun er lad, ørkesløs, en Vinduefugl,
løsagtig. Item om hun er tugtig, tro, sanddru, en god Husholder.
Thi et vel optugtet Barn lader sig regere af sin Mand. Men er
hun ilde optugtet hjemme, da er hun siden ond at tæmme". 



"I lige Maade ligger og Magt paa, at en Jomfru, Kvinde eller
Pige flittelig udspørger om den Persons Vilkaar, som begærer
hende til Ægte, om han er hvigelhjernet, vild, umild, knubvorn,
om han er en Dobler, Dranker, Huggebasse, lad o. s. v. Spørger
man ikke saadant ud først, da bliver det siden et uroligt
Ægteskab, og ingen Fred hverken i Stuen eller i Kammerset"
<footnote>Nicolaus Palladius: Det Hellige Ecteskabs Ordens Regle 
(Kbhfn. 1561) Bl. A<sub>8</sub>-B. </footnote>.

Da en Del af disse Egenskaber og Mangler ogsaa maatte kunne
iagttages af selve den, hos hvem de fandtes, gav han endelig det 
meget hensigtsmæssige Raad, at enhver skulde begynde med at
prøve sig selv, førend man anstillede Betragtninger over sin
mulige Halvpart. Hvis nogen Mand eller Dreng forfarede hos
sig selv, at han ikke var duelig til Husregimente eller til at være
venlig mod Hustruen; ligesaa hvis nogen Jomfru eller Pige
forfarede hos sig selv, at hun ikke kunde være taalmodig og sin
Mand underdanig, "da var det bedst, at alle slige lod fromme
Folks Børn være ubevarede".

Om Skønhed er de gejstlige Raadgivere enige. "Mange ser
aller eneste efter den udvortes Dejlighed", siger Niels
Hemmingsen. "Saa er vel Dejlighed en ypperlig Guds Gave og et godt
Tegn, at der skal være et godt Hjerte indenfor, om det ikke ellers
bliver forvendt af Hovmod, som Djævelen indskyder dejlige
Mennesker. Saa er Dejlighed ikke at foragte, naar Dyder er
derhos. Men er ikke Dyder hos Dejlighed, da er hun ikke meget
værd. En Kvinde, som er dejlig og daarlig, hun er ligesom en
So, som haver en Guldring i Næsen".

Men een stor Mangel har Skønheden: den varer ikke ved.
Der er ikke Tale om at kunne slutte fra, hvorledes en Kvinde
ser ud den Dag, man fæster hende, til, hvorledes hun vil se ud,
blot et Par Aar efter. Og det slaar langtfra til, at de skønneste
har mest at sætte til af og derfor holder sig længst. Tværtimod.
Niels Hemmingsens Erfaring har netop lært ham, at "de, som
er meget bradfagre udi deres Ungdom, de bliver meget
forfærdelige, naar de bliver gamle"<footnote>Niels Hemmingssøn: 
Om Ecteskab. (Kbhfn. 1572) S. 125-26. </footnote>.

Bejler man da til en Kvinde, blot fordi hun er skøn, begaar
man en stor Daarskab. Det vil næppe vare længe, førend
Ægteskabsdjævelen, som Biskop Niels Palladius siger, "stikker sin
ene Fod ind og skiller Hjerterne ad, og derpaa stikker sin anden
Fod ind med og skiller Legemerne ad, saa de gider ikke lide 

eller se hinanden, bliver kede af Gropenbrad og længes efter
Vildbrad". Man ser da det Særsyn, at mangen slig Bejler enten
"vender sig hen til en slem Skarns Sæk", eller dog "ikke langt
efter Brylluppet haver sin Hest eller Hund kærere end sin
Hustru. Mangen længes efter sin Hustrus Død og sørger ikke mere
over hende, end om han havde tabt en gammel Taske. Han
forskrækkes vel, naar hun lægges ned udi Graven, ligesom et Asen,
naar Sækken falder af hannem. Men saa gaar han paa Loftet,
ikke at han vil hænge sig dèr, men at han kan se sig om udi
Gaden efter en anden"<footnote>Nicolaus Palladius: Imod Ecteskabs 
Dieffle. (Kbhfn. 1557) Bl. C 4-5. </footnote>.

Lige overfor Skønhed gælder det da at se med de rette Øjne.
Før Brylluppet ikke at lade sig blænde af Dejlighed uden Dyder,
og ikke at lade sig skræmme af Dyderuden Dejlighed. "Et Æble,
endog hun er knortet, kan alligevel være godt". <sp>Efter</sp>
Brylluppet "skal Manden holde sin Hustru for den skønneste, klogeste
og dydeligste Kvinde, som kan være paa Jorden. Kvinden skal i
lige Maade tænke det samme om hendes Mand. Her udi skal
Mand og Kvinde have Ægteskabs-Øjne og ikke Skalke-Øjne"<footnote>
Nicolaus Palladius: Det Hellige Ecteskabs Ordens Regle. 
(Kbhfn. 1561) Bl. B<sub>2</sub> </footnote>.

I Betragtningsmaaden af Skønhed nærmede den gejstlige
Opfattelse sig til den <sp>blot verdslige</sp>. Ogsaa denne gik ud fra, at
Skønhed havde intet<footnote>H. Thomesen Stege: Om Isaacs Giftermaal. 
(Kbhfn. 1622) Bl. L 2.</footnote> eller kun lidet at sige, og at Ægteskabet
burde bygges paa solidere Grund. Men medens den gejstlige
Veltalenhed satte det solide i Dyder eller, i Mangel heraf, i hint
ovennævnte, fromme, ægteskabelige Bedrag, krævede den
dagligdags Opfattelse noget mere solidt end som saa. Skønhed var et
forbigaaende Blændværk, men naar Forgyldningen gik af Sankte
Gertrud, var det dog den bedste Trøst, hvis der laa behørigt
Gods til hendes Alter. En Pose Guld kunde glatte mange Rynker,
og bedre end tænkte Dyder var dog en Medgift paa Snese af
Tønder Hartkorn, begge Ægtefæller til Fromme.

Dette var den ældgamle Grundbetragtning. <sp>Giftermaal var
en Handel</sp>. Og at denne burde være fordelagtig fulgte ligefrem
af sig selv; ellers varder jo ingen Grund til at handle. Det
verdslige Hovedraad var da dette: At enhver skulde se sig vel for,
førend han traf sit Valg. Hvad der forstodes ved at "se sig for", og
hvad det kom an paa at undersøge i Forvejen, det vidste enhver
uden Forklaring. Hvor fælles gennemgaaende denne Tankegang
var, kan ses af, at end ikke Kirken indlod sig paa ret at bekæmpe 

den. En Kamp herimod vilde ogsaa have ført til Indsigelse mod
hvert andet Ægteskab. Og Præsterne var jo desuden selv Børn
af deres Tid, delte mere eller mindre bevidst den almindelige
Opfattelse. De nøjedes da i Reglen med videre at udmale, hvad
det betød at "se sig for", vidtløftigt at opregne alt det meget, der
laa heri.

Naar de en enkelt Gang kom ind paa det egentlige
Pengespørgsmaal, gik de enten gerne en Streg uden om Sagen og
angreb f. Eks. med Niels Palladius ivrigt den slemme Ægteskabsdjævel, 
der faar Folk til at glemme "Guds Orden og Velsignelse",
lærer dem at regne ud, "hvor mange Dagene er om Aaret, og
hvor meget Mad og Drikke, hvor mange Klæder, Sko, Pendinge,
der behov gøres Aaret igennem, saa at de ikke tænker, at den
samme Gud, der haver ordineret Ægteskab, kan formedelst sin
Velsignelse jo saa vel føde otte eller ti Mennesker som eet
Menneske. Saaledes afskrækker den Ægteskabsdjævel dem med sit
Regnskab fra Ægteskabet og de forhaler Tiden"<footnote>H. Rørdam: 
Danske Kirkelove II 345. </footnote>.

Eller ogsaa indskrænkede de sig til en kort Beklagelse i
Forbigaaende, saaledes som f. Eks. Niels Hemmingsen, naar han siger:
"Med dette Raad (at se, hvad Forældre hun er kommen af), agter
ikke Ungdommen, men mere ser efter Pendinge og Favrhed;
følger siden Fromhed hos, da tager de det til Takke, men
Rigdom og Dejlighed agtes overalt"<footnote>Niels Hemmingssøn: 
Om Ecteskab. (Kbhfn. 1572) S. 111. </footnote>.

At slige Smaaknips ikke gjorde nogen Virkning, fulgte af sig
selv. De gik over Hovedet paa de fleste, gled af lige saa vel som
den dog mere tydelige Anvendelse af Ordsproget: "Mangen gifter
sig for en Gaard, og angrer det inden et Aar"<footnote>H. Thomesen 
Stege: Om Isaacs Giftermaal. (Kbhfn. 1622) Bl. L 2. </footnote>. Mængden af
Tilhørerne sluttede blot som saa: man fortryder maaske at have
faaet Konen, men ikke at have faaet Gaarden.

Nej, saa talte Kongen og Rigsraaderne ganske anderledes
forstaaeligt og ud af Folkets Hjerte. Det kunde maaske gejstligt
betegnes som Letsindighed at gifte sig for at faa en Gaard, men
paa ærligt Dansk var dog nok det først og fremmest Letsindighed: 
at gifte sig uden at være sikker paa at faa Gaarden. Det
var denne Tankegang og denne af Staten stemplede Fortolkning
af, hvad det betød, at de elskende skulde "kende hinanden",
som Frederik den Anden og Rigets Raad gav sit simple slaaende
Udtryk i følgende Lovord: "Om det sig saa kan tildrage, at 

herefter nogle trolove hinanden, og den ene ikke findes efter
Trolovelsen saa rig, som den havde sig angivet, og den anden for
slig Aarsags Skyld vil saadan Trolovelse omkaste og ikke holde,
da skal de dog derfor ikke maatte skilles ad, efterdi det <sp>synes
en meget stor Let færdighed, at nogen skulde sig udi
den vigtige Handel med hverandre indlade, førend
de vel kender hinanden</sp>"<footnote>H. Rørdam: Danske Kirkelove 
II 345. </footnote>.

*

Naar man selv havde truffet sit Valg, ja muligvis endog begge
de Paagældende var blevne enige, var Sagen dog meget langt fra
derfor at være afgjort. <sp>Valget skulde først godkendes af
begge Parters Slægt</sp>. Denne ældgamle Bestemmelse var
mere end en blot Forsigtighedsregel lige overfor Pengevilkaarene,
en Hidkalden af mange Øjne til Hjælp ved Gennemsynet af
Regnestykket, hvori den unges Blik saa let kunde have overset
en Fejl. Grundbetragtningen var endnu videre omfattende.
Forudsætningen var, at den enkelte Person kun udgjorde et Led af
hele Slægten. Det var Ættens Velfærd, der stod paa Spil, naar
et enkelt Medlem agtede ved Giftermaal at knytte Forbindelse
med en ny Æt. Det var derfor den samlede Æts Ret og Pligt at
varetage det fælles Tarv ved at godkende eller afslaa
Forbindelsen.

Denne Oldtidens Betragtningsmaade var endnu lyslevende og
livskraftig i det 16de Aarhundrede. Sit retslige Udtryk fandt den
i, at den Kvinde, der giftede sig uden sin nærmeste Frændes
Samtykke, derved forbrød Brugsretten til sit Arvegods. Religiøst
føjedes den saaledes ind i den lutherske Tankegang: "Forældre.
Slægt og Venner er Guds Meddelere, ved hvilke han tilføjer
hver sin Ægteperson"<footnote>Nicolaus Palladius: Imod Ecteskabs 
Dieffle. (Kbhfn. 1557) Bl. E<sub>2</sub>. </footnote>. Eller, 
som det et andet Sted hedder:
"Gud aabenbarer sin naadige Vilje ved vore Forældre, Slægt og
gode Venner, hvilke han selv til denne Sag indgiver gode Tanker
og Anslag, regerer og hjælper dem, at de deres Børn og Venner
udser de retskyldige Ægtemager"<footnote>Casp. Melisandri 
Ecteskabs Bog paa Danske verteret af Rasmus Pedersøn Rauffn. 
(Kbhfn. 1647) 12mo. Bl. 24. </footnote>. "Er de imod din Begæring,
da er det af Gud, som ikke vil give dig den Person, men en
anden, som kan være dig meget bedre"<footnote>Niels Hemmingssøn: 
Om Ecteskab. (Kbhfn. 1572) S. 130. </footnote>.

Naar man altsaa havde "beraadt sig med sit eget Hjerte og 

udvalgt den Persone, som man mente sig at kunne være
bekvem", skulde man "straks oplade sig for sine Forældre,
raadslaa med dem og ikke gaa fra deres Raad, som uden Tvivl er
visere, end du est".

Dette var Tidens staaende Udtryk, tvetydigt og dog forstaaeligt
nok. Ganske vist var det kun Forældrenes "<sp>Raad</sp>", man skulde
indhente, efter at man forud havde "beraadt" sig først med Gud
og dernæst med sit eget Hjerte. Men Forældrenes
Meningstilkendegivelser var dog mere end blot og bart "Raad", thi de
havde her at "<sp>raade</sp>". Det var i Virkeligheden deres Tilladelse,
man skulde indhente. For saa vidt udtrykte Visen sig tydeligere,
naar det hed:

<tab> Der var engang en Ridder, en Ridders Søn,
<tab> Han gjorde til sin Fader saa ydmyg en Bøn
<tab> Om Orlov og Forlov
<tab> At ride under Ø
<tab> Og fæste sig en Mø.

Det var da den naturlige Genstand for Gejstliges og ældre
Familjemedlemmers Formaninger til de unge: at agte denne
første Pligt mod Forældrene. Det hedder saaledes i Niels
Hemmingsens Postille ved Udlægningen af Brylluppet i Kana:
"Ligesom det fjerde Budord udkræver, at man skal ære Forældrene,
saa vil det ogsaa, at <sp>Forældrene skulle have denne Myndighed, 
at de skulle forsee Børnene til Ægteskab</sp>,
og Børnene skulle intet herudi gøre uden Forældrenes Samtykke,
dem til Forhaanelse og Bespottelse"<footnote>Niels Hemmingsens 
Postille, oversat af R. H. Reravius. (Kbhfn. 1576) fol.
Bl. 61. </footnote>. Selv Hedningerne havde
heri lydt Loven. "Hektor var en vældig Krigsmand. Dèr Kong
Agamemnon bød hannem sin Daatter, svarede han og sagde:
Min Fader lader jeg den Sag hos; uden hans Vilje, Raad og
Samtykke vil jeg hverken have din Daatter eller nogen anden". Og
hvor turde nogen heller vente sig Lykke af en Forbindelse, der
var sluttet mod Forældres Raad? "Gud, han vil ikke prise det,
som han selv haver under stor Straffes Forpligtelse forbudet"
<footnote>Niels Hemmingssøn: Om Ecteskab S. 127-29. </footnote>.
"Slige Folk føjer ikke Gud, men Djævelen til Hobe udi Ægteskab"
<footnote>Nicolaus Palladius: Imod Ecteskabs Dieffle. (Kbhvn. 1557) 
Bl. E<sub>2<s/sub>. </footnote>.

Hvad der gjaldt Sønnerne, gjaldt naturligvis i endnu højere
Grad Døtrene. De havde, naar en Frier meldte sig, ene og alene
at rette sig efter Forældrenes "Raad". De burde ikke derfor falde i
"Mishaab", thi som Syrach siger: En fornumstig Daatter faaer vel 

en Mand"<footnote>Matz Jensen Medelfar: Ligpræd. over Fru Birgitte 
Lunge (Kbhfn. 1630) 8vo. S. 50-51. </footnote>. 
Men hvilken? -- det blev Forældrenes Sag at afgøre.
Det var derfor Peder Palladius' Formaning til Landsbypigerne:
"Naar den kommer, som dig vil have til Hæder og Ære, da
beraad dig med Gud, med Slægt og Venner, gak ikke af deres
Raad!"<footnote>Peder Palladius: En Visitatz Bog, udg. af Sv. Grundtvig 
S. 70. </footnote>. Eller som det hed i "Alle christelige Jomfruers
Æreskrands": "Kristelige Jomfruer bør fremfor alt i Ægteskabshandel
at følge deres Forældres Raad og Befaling efter; thi Giftermaal
haver Saadanne Vilkaar, at det haver vel gamle forstandige Folks
Raad behov"<footnote>Luc. Martini: Alle christelige Jomfruers 
Ærekrantz (Kbhvn, uden Aar. Orig. 1580) Bl. E. 5. </footnote>.

Det var denne Tidens Tanke, som Statholderen i København,
Hr. Mogens Gyldenstjerne, klart udtrykte i følgende vægtige Ord:
"Fader og Moder med næste Slægt og Venner plejer at raade for
Giftermaal. I hvor de [unge] selv har raadet, dér er intet godt fulgt
efter"<footnote>Skrivelse uden Under og Udskrift. Adelsbr. Fasc. 23 Göye. 
</footnote>. Forfatteren til "Unge Karles og Drenges Spejl" lader
derfor ogsaa Moderen med Stolthed svare, da der bejles til begge
hendes Døtre og spørges om deres Svar: "Jeg haver opfødt baade
mine Døtre i saadan Lydighed, at jeg veed, ingen af dennem skal
nogen Tid gøre imod min Vilje"<footnote>Vnge Karlis oc Drengis 
Speiel. vdsat paa Danske af Rasmus Hansen (Reravius). (Kbhfn. 1571) 
Bl. H<sub>3</sub>. </footnote>. Og med Rette kunde da ogsaa
Jacob Albertsen i sin "Undervisning om Børnetugt" lægge
Forældrene selv det til Last, hvis et Barn havde selvstændig Mening
i slige Sager: "De vrier ikke Vidien, mens hun er grøn"<footnote>
Jacob Albretssøn: Vnderuisning om Børnetuct. (Kbhfn. 1607) Bl. I .</footnote>.

Vil man have et træffende Eksempel paa, hvorledes Tiden
tænkte sig en rigtig dydsiret Datter, saa læse man i Skuespillet
"Tobiæ Komedie" Beskrivelsen af Tobiæ Brud, Sara, som jo
havde været bortfæstet til syv Mænd, der alle døde i
Brudenatten, og endelig ægtede Tobias som den ottende. De tre
Frierier fremstilles paa Skuepladsen. Ved det første spørger hendes
Fader hende:

<tab> Sara, min væne Datter og kære!
<tab> Sig mig, hvorledes din Vilje ere:
<tab> Her bedes om dig af en Dannesvend,
<tab> Tykkes du at ville giftes end?

Sara prøver først tugtigt at undslaa sig og siger:

<tab> Kære Fader! det haver endnu god Tid,
<tab> Jeg haster ikke saa storlig did, o. s. v.

Men da Faderen straks overfuser hende, fordi hun ikke
forstaar, at her skal svares: Ja, siger hun:

<tab> Min kære Fader og Moder baade!
<tab> Som eder tykkes, maa I nu raade. 

<tab> Før skulde jeg lide baade Spot eg Had,
<tab> Før jeg skulde gaa af eders Raad.
<tab> Kommer! Kommer! vi ville gaae
<tab> Og denne unge Mand sige ja.

Sara viser sig lærenem. Ved det næste Frieri svarer hun straks,
da Faderen forlanger hendes Ja:

<tab> Lige som I ville,
<tab> Vil jeg mig stille.

Og ved det følgende:

<tab> Kære Fader! ynde i det alle,
<tab> Hvi skulde det mig da ilde befalde?
<footnote>Tobiae Komedie, udg. af S. Birket Smith. (Kbhvn. 1887) 
S. 18-19, 26, 56. </footnote>

I en anden Behandling af samme Emne, "Tobiæ Giftefærd",
svarer Sara:

<tab> Hvad mine Forældre vil have fort,
<tab> Det skal altid af mig blive gjort.
<tab> Til Gud jeg sætter min Velfært og Lykke
<tab> Og skikker mig efter min Faders Tykke.

Og for at Moralen ikke skal gaa tabt, har Forfatteren tilføjet i
Bladkanten: "En dydig og lydig Datters Svar"<footnote>
E. E. Pontoppidan: Tobiæ Giftefær. (Kbhfn. 1635) Bl. C<sub>8</sub>. </footnote>

Skyggesiden ved disse Forhold er udtrykt i Kæmpevisens
simple Ord:

<tab> Saa mærkelig gaar de unge Møers Lykke,
<tab> Som bedes i Tugt og Ære,
<tab> At mangen giver tidt sit Minde til det,
<tab> De gerne vilde lade være<footnote>Nyerup og Rahbek: 
Udvalgte Danske Viser fra Middelalderen III 123. </footnote>.

*

Egentlig var det kun Forældrene, hvis "Raad" skulde
indhentes. Og holdt man sig strengt til den verdslige Lov, var det
endda blot den kvindelige Part, der kunde komme til at lide
nogen Men ved ikke at have sin Faders eller nærmeste
Slægtnings Samtykke til Ægteskab. Men i Guds Lov stod der: "Du
skal ære din Fader og Moder", og i hele Middelalderen havde
man uden Tvivl anvendt dette baade paa den mandlige og
kvindelige Part. I Frederik den Andens Ægteskabsordning af 1582 kom
det ogsaa til at hedde i Almindelighed, at en Trolovelse ikke
skulde være gyldig, naar den var sket "foruden deres Vilje, hvilke
de ere undergivne, som ere Forældre eller andre, som ere udi
Forældres Sted; fordi den Ære og Lydighed udkræver Gud i det
fjerde Budord"<footnote>H. Rørdam: Danske Kirkelove II 342. </footnote>. 
Men til Forældre eller dem, der var i Forældres 

Sted, indskrænkede altsaa baade den guddommelige og verdslige
Lov sig.

Skik og Brug gik imidlertid langt videre. Saaledes som
Forholdene havde udviklet sig i det 16de Aarhundrede, krævedes
der, <sp>at baade han og hun</sp> forinden Trolovelsen <sp>skulde 
indhente alle deres Slægtninges Sam tykke til Forbindelsen</sp>.
Ja man gik, af Navn i det mindste, et Skridt videre og forlangte
tillige "Venners" Raad og Samtykke, dog synes det, som om
man herved i Reglen kun har forstaaet: Slægtninge. Skulde man
imidlertid rette sig efter enkelte vidtgaaendes, f. Eks. Christen
Olsen Kallundborgs Anvisning, saa var Rækken af Raadgivere
end ikke hermed til Ende. Han lægger sine Læsere paa Sinde,
at det "at frygte Herren", er i Ægteskabssager ikke at følge sit
eget Hoved, men handle efter deres Raad, som er i Guds og
Forældres Sted, "nemlig: Forældre, Formyndere, Sjælesørgere,
Lærere og Tugtmestre, Slægt, Blodsforvante og bedste, betroede
Venner"<footnote>Chr. Olssøn Kalundborg: Epithalamium Davidicum. 
(Kbhfn. 1729) Bl. D<sub>8</sub>. </footnote>.

Tidens staaende Udtryk for et lovligt Frieri -- gentagne med
ringe Afvigelser i alle Ligprædikener -- blev da disse: "Han
har med sine kære Forældres saa og Slægts og Venners Raad,
Vilje og Samtykke ladet bede om den og den"; og "hun er med
sine kære Forældres saa og Slægts og Venners Raad, Vilje og
Samtykke bleven ham tilsagt". At dette ikke blot var en adelig
Skik, men var trængt helt ned i Folket, kan ses af Peder
Palladius' ovenomtalte Formaning til Bønderpigerne: "Beraad dig
med Slægt og Venner, gak ikke af deres Raad!"<footnote>Peder 
Palladius: En Visitatzbog, udg. af Sv. Grundtvig S. 70.</footnote>. 
Det er Resterne
af denne Skik, der har holdt sig i Nutidens danske Vielsesritual,
hvor der, forinden Vielsen, spørges Brudgom og Brud, om de
har "beraadt sig med Slægt og Venner".

Dette stærke Forlangende om enstemmigt Samtykke fra Slægt
og Venner kunde vel nok i enkelte Tilfælde omgaas, og
Anmodningerne desangaaende hos Venner og fjærnere Slægtninge synke
ned til en blot høflig Meddelelse om, at man agtede at trolove
sig. Men som Regel fandt dette næppe Sted. Overalt, hvor man
havde en mulig Arv at forspilde -- og det var jo overalt, hvor
der var Slægtskab, thi Dødsfald kunde slaa saa forunderligt ned
og aabne uventede Udsigter -- dèr burde man vel vogte sig for
at træde nogen for nær eller undlade at give enhver den Ære, 

der tilkom ham. Erfaring godtgjorde, at Forbigaaelse netop paa
slige Punkter kunde afføde mærkelig Bitterhed og
Familje-Kævlerier. At man var lige saa ømtaalig i Tyskland, kan ses af
følgende lille Bemærkning i Luthers saakaldte Bordtaler: "Dr.
Martin Luther klagede meget over sin Søstersøns Ulydighed, og
gjorde det ham ondt, at han uden Venners Raad havde trolovet
sig. I den Anledning sagde han: "Jeg vil skrive Jomfruens
Forældre et heftigt Brev til"<footnote>Luthers sämmtliche Werke 
(Irmischer) LXI 237. </footnote>.

Vi staar her ved et Forhold, der bidrager til at kaste nyt Lys
over, hvad vi tidligere har set fra anden Side. Der kan ikke være
nogen Tvivl om, at alle hine Former for hemmelige
Stævnemøder: "Liggen paa Tro og Love", "Nattefrieri" o. s. v. foruden
at være en Indsigelse imod, at de to Køn selskabeligt var
hindrede i at lære hinanden at kende, tillige var en Indsigelse imod
Familjens og særlig den faderlige Myndighed i Giftermaalssager.
Hvor Afgørelsen af de unges Hjerteanliggender og hele
Fremtids-Forhold saa fuldstændig blev lagt i de gamles Haand, maatte
det blive en næsten nødvendig Udvej for de unge, at styrke sig
indbyrdes ved hemmelige Aftaler og saaledes gennem Løbegrave
naa den Afgørelse, som ikke kunde vindes i aaben Mark. Den
Dag i Dag er "Nattefrierierne", hvor de findes i Norge og i
Dalarne, en stiltiende, godkendt Jævnmagt og Hemsko for
Forældrenes Eneraade, og netop i denne ældgamle og berettigede
Oprindelse ligger vistnok for en Del Skikkens sædelige Styrke.

Det 16de Aarhundrede var altsaa endnu meget langt fra at
gøre hemmelige Stævnemøder unødvendige ved aabent at lægge
de unges Skæbne i deres egen Haand. Dog viste sig de første
svage Skær af en ny Tankegang paa dette Omraade. Det fortjener
at mindes, at Biskop Niels Palladius, efter at have advaret de
unge mod at gaa ud af Forældrenes "Raad", dog ogsaa havde et
Ord tilovers om, at Forældre ligeledes "kunne forgribe sig mod
Guds Orden, naar de, idet de ville forsørge deres Børn, mere se
hen til Rigdom og megen vældig Slægt og Venner end til Guds
Vilje, og komme dem sammen, som har hverken Lyst eller
Kærlighed til hverandre"<footnote>Nicolaus Palladius: Imod Ecteskabs 
Dieffle. (Kbhfn. 1557) Bl. E<sup>2</sup>.</footnote>. 
Og i Frederik den Andens
Ægteskabsordning af 1582 blev der føjet følgende mærkelige Tillæg til
Hovedbestemmelsen om, at Trolovelse imod Forældres Vilje var
ugyldig: "Dog, dersom findes slig Vilkaar paa Færde, at 

Forældre ikke har nogen skellig eller lovlig Aarsag det at forhindre,
da skal deres Forbud eller hvad Forhindring, de der udi ville
gøre, intet have paa sig"<footnote>Adelsbreve Fasc. 25. Gyldenstjerne. 
</footnote> Skøndt denne Tilføjelse næppe fik
nogen synderlig Betydning i det virkelige Liv, og ganske sikkert
enhver af de Rigsraader, der havde været med at vedtage den,
meget skulde have sig frabedt at faa den anvendt som Skranke
for hans egen faderlige Myndighed, saa stod dog selve det, at
man følte sig foranlediget til saaledes i Forbigaaende at afspise
en Anskuelse, der var mere frisindet end nogen af de enkelte
Lovgiveres, som et ret mærkeligt Tegn, en mørk Prik i
Synskresen til Vidne om, fra hvilken Kant Uroen en Gang skulde
komme.

Dette, at man saaledes i det 16de Aarhundrede fremdeles satte
Familjens Ret over den enkeltes Frihed, gav den Tid, der gik
forud for Trolovelsen, et eget Præg. En Trolovelse kunde jo
ikke, som i Nutiden, komme pludselig i Stand, men krævede
forudgaaende, ofte vidtløftige Forhandlinger med begge Familjer.
Jo længere Afgørelsen trak ud, des mere voksede Faren for, at
Sagen kunde blive røbet og fremmed Indblanding finde Sted, der
i Reglen næppe var til Baade for Forbindelsen.

For Adelens Vedkommende søgte man derfor som oftest at
træffe Aftalerne mundtligt, naar begge Familjer var samlede.
Gunstig Lejlighed i saa Henseende frembød Landsting og
Herredage. De Familjeanliggender, som her blev afgjorte, overgik
vistnok tidt baade i Antal og Interesse de offentlige Sager, for hvis
Skyld man af Navn var kommen sammen. Men helt gøre Fyldest
kunde disse offentlige Sammenkomster dog ikke. Mangen
Familjeforbindelse trængte til først lempeligt at forberedes.
Stundom boede Medlemmer af samme Slægt saa fjærnt fra hverandre,
at selv en Herredag ikke formaaede at samle dem. Endelig kunde
der i enhver Familje findes Saadanne, hvis Tilsagn man helst, for
at undgaa videre Eftertale, maatte have skriftligt. Disse
forskellige Grunde kunde da medføre, at man, hvor meget man end
krympede sig derved, maatte nødtvungent ty til Pennen. 

*



<h1>4</h1>

Den Samling <sp>Breve om Ægteskabssager</sp>, der fra det 16de
Aarhundrede er naaet ned til vore Dage, har betydelig historisk
Værd. Thi paa faa eller ingen Punkter er det ellers forundt os
saa tydeligt som her at kunne iagttage hin Slægt Ansigt til
Ansigt, paa saa nært Hold lytte til dens egne Ord om det, der laa
den mest paa Hjertet. Og ved et underligt Træf er der næppe
noget Forhold af de mange, der kunde tænkes at indtræde under
de forskellige Omstændigheder, uden at vi jo har et Brev, der
svarer dertil.

Som Eksempel paa et <sp>Frierbrev</sp> kan anføres følgende,
skrevet, som rimeligt var, ikke til den elskende selv, men til hendes
Fader. Afsenderen var den norske Adelsmand, Hans Pedersen
Basse, og Modtageren Hr. Mogens Gyldenstjerne til Stjernholm,
Statholder i København. Denne havde sin Datter Dorthe gift
med Christiern Munk, Lensmanden paa Akershus, og da den
nordiske Syvaarskrig just stod paa, havde Fru Dorthe
Gyldenstjerne faaet Lov til at faa sin ugifte Søster Else op med til
Selskab paa Akershus. Efter i længere Tid ikke at have hørt fra
dem, modtog Mogens Gyldenstjerne i Efteraaret 1569 paa een
Gang tre Breve, et fra den gifte Datter, et fra Svigersønnen, og
et med fremmed Udskrift.

Det sidste, der var fra Hans Pedersen, lød saaledes: "Min
ganske velvillige Hilsen nu og altid forsendt med Vorherre!
Kære Hr. Mons Gyldenstjern, synderlig gode Ven! Næst al
venlig Taksigelse betakker jeg Eder ganske gerne for alt Ære og
Gode, som I mine Forældre og mig bevist have, for hvilket jeg
Eder alle mine Dage vil findes ganske villig udi alle de Maader,
jeg nogen Tid af min ringe Formue Eder til Ære og Tjeneste kan
være etc.

"Kære Hr. Mons! giver jeg Eder ganske velvilligen tilkende,
at jeg haver talt Eders Datter Jomfru Else til og givet hende
tilkende, at hun er den, jeg haver sat min Love hos, og næst Guds
og Eders Villie, agtede jeg hende til min Ægtehustru at have.
Hertil haver hun givet saa for Svar: alt hvad med Eders Villie
og Samtykke herudi skeer, lader hun sig nøje med. Og dersom
Gud allermægtigste dette saa forseet haver og med Eders Villie
skee maa, skal jeg næst Guds Hjælp handle mig saa imod 

hende, at [hverken] I eller nogen hendes skulle have mig at
beskylde.

"Kære Hr. Mons! Saa er nu min ganske venlige Bøn og gode
Tro til Eder, at I ville vel gøre og give mig et godt Svar herpaa
med denne min Tjener; og skulde jeg selv have draget nør og
mundtligen talet med Eder, men nu haver Christiern Munk
nyligen bekommet Breve fra min Herre om denne Krigshandel,
saa at man ikke paa denne Tid kan komme her af Landet med
god Lempe, hvorfor han mig lovet haver, at ville skrive Eder til
herom paa mine Vegne etc.

"Kære Hr. Mons! beder jeg Eder ganske gerne, at I ikke
fortænker mig, at jeg Eder herom saa dristeligen tilskriver, men
jeg beder Eder, som min gode Tro er til Eder, at I holder mig
alting til det bedste. Jeg vil hermed nu og altid have Eder den
evige Gud befalendes. Skrevet paa Akershus den 24de August
anno Domini 1569.

Hans Pedersen, med egen Haand"<footnote>Adelsbreve Fasc. 25. Gyldenstjerne. 
</footnote>.

Det er meget troligt, at Hr. Mogens Gyldenstjerne ikke
personlig har kendt den Hans Pedersen, som saaledes anholdt om
hans Datters Haand. At Frieren kaldte ham "sin synderlig gode
Ven" og takkede ham for alt godt, han havde bevist ham, havde
intet at sige, thi saaledes skulde ethvert Brev Mand og Mand
imellem begynde, om de saa aldrig havde set hinanden.
Muligvis havde dog Mogens Gyldenstjerne, da han selv i sine unge
Dage havde været Lensmand paa Akershus, kendt noget til Hans
Pedersens Forældre, herpaa kunde den usædvanlige Vending
tyde: "alt Godt, som I mine Forældre og mig bevist have". I
hvert Fald er det dog sandsynligt, at Mogens Gyldenstjerne med
en vis Spænding har søgt Oplysning om Frieren i de to andre
Breve, som dennes Bud medbragte.

Brevet fra Svigersønnen, Christiern Munk, lød saaledes:

Sønlig, kærlig Hilsen nu og altid forsendt med Vorherre!
Kære Fader! jeg betakker Eder ganske gerne for al faderlig
Kærlighed, som jeg stedse af Eder befundet haver, hvilket at forskylde
I skal finde mig for Eders villige Søn, thi jeg kender Eder des
pligtig at være. 

"Kære Fader! giver jeg Eder ganske venligen tilkende, at
ærlig og velbyrdig Hans Pedersen, Peder Hansens Søn, haver
været min Forskrift til Eder begærendes, at I ville vel gøre og
give hannem Eders kære Dotter til hans Ægtehustru, Jomfru
Else. Han vil først imod hende skikke sig saa, som han vil
ansvare for Gud og siden imod Eder og alle hendes Venner, saa
næst Guds Hjælp at ingen skal have hannem at beskylde i nogen
Maade.

"Min kære Fader! Herfor er nu min ganske venlige Bøn til
Eder, at I ville lade hannem nyde denne min ringe Forskrift og
Bøn godt ad, forhaabendes næst Guds Hjælp, I eller nogen
hendes Venner skal det ikke fortryde. Thi saa sandt hjælpe mig
Gud! han er en god Karl, og haver sin gode Bjering, og haver
to gode Gaarde, saa en fattig Herremand kan vel hjælpe sig paa
en af dem. Og haver han arvet 3 hans Brødre alene, thi Moder
arver ikke sin Barn, om Søn er til, ikke heller Søster sin
Broder, om Broder er til; nu haver han ikke mere end 2 Søstre
levendes.

"Kære Fader! kan jeg ikke heller forholde Eder, at jeg haver
forfaret af Else, at hun er jo vel tilfreds, at dette maatte gaa for
sig, om det var Eders Vilje.

"Kære Fader! Jeg veed nu syndelig intet at skrive Eder til;
bedendes Eder ganske gerne, at I ville ikke tage mig denne min
ringe Skrivelse til møstig; hvad jeg gør, det gør jeg i den bedste
Mening. Vil hermed nu og altid have Eder Gud almægtigste
befalet. Og Gud unde mig at finde Eder glad! Skrevet paa
Akershus den 22. August 1569.

Christiern Munk med egen Haand.

"Kære Fader! vilde han selv have draget ned til Eder og
selv have ladet sit Hverv Eder tilkende give. Nu kan han ikke
komme for jeg haver fanget kgl. Majts. Brev, at alle Herremænd
skal være rede med deres Hest og Harnisk, til de fange videre
Besked. At han derfor maatte fange Eders Vilje at vide med det
første"<footnote> Adelsbreve Fasc. 25. Gyldenstjerne. </footnote>.

Datteren, Fru Dorthe Gyldenstjerne, hvis Brev var affattet
før de andres, begyndte først med en vidtløftig Undskyldning 

for, at hun ikke tidligere havde skrevet. Derpaa gik hun med
følgende Indledning over til Sagen:

<tab> " ... Min hjærte allerkæreste Fader! ...

"Her er vel et smukt Land oppe og godt Folk ogsaa, men
dog er her vel langsomt oppe. Dersom I havde ikke undt mig
min Søster op med mig, da havde jeg længtes mig alt død; men
nu haver jeg end hende at ro mig ved stundom. Jeg kan ikke
fuldskrive Eder til, saa meget godt jeg haver haft af hende, siden
hun kom til mig.

"Min hjærte allerkæreste Fader! Her er en Herremand i
Landet, som hedder Hans Pedersen, Peder Hansens Søn her i
Norge, han er den rigeste Herremand her i Norge og er eneste
Broder og haver kun to Søstre. Han haver talt min Søster Else
til og Christen og mig. Saa haver jeg svaret, at jeg veed intet at
svare dertil, for det staar til Gud og Eder, hvad I vil gøre deri.
Og hun haver ogsaa selv sat det til Eder og siger: Hvad I gør
deri, det vil hun være tilfreds med.

"Min hjærte allerkæreste Fader! saa kan I nu ydermere
bemærke i Christens Skrivelse, hvad han skriver derom. Men alt
det han haver været i min Omgængelse, siden, jeg kom herop,
da tykkes mig det, han er en god, fin Karl og veed vel, hvad han
skal gøre og lade. Og siger han ogsaa, min allerkæreste Fader!
at dersom I give nu Eders Samtykke dertil, og Eder tykkes da
saa godt at være, da vil han selv gøre sit Bryllup heroppe paa
hans Gaard her i Landet. Og med hans Vilje, da forfarer jeg vel
paa hannem, at han ikke vil bie længe efter hende, dersom han
faar Ja. Min hjærte allerkæreste Fader! at I vil fordi [derfor]
være det fortænkt i med: I med hendes Klæder og Tingest at lade
gøre; for her er ingen oppe, der kan gøre det, hverken Skrædder
eller andre" ... <footnote>Brevet dateret Agershus d. 21 Aag. 
1569. Adelsbr. Fasc. 27. Gyldenstjerne. </footnote>

Det var klart, at et Tilbud som dette var værd at tage under
Overvejelse. Kendte end Hr. Mogens Gyldenstjerne ikke Hans
Pedersen personlig, saa vidste han dog sikkert fra sit Ophold i
Norge, at de to Gaarde, som Slægten ejede, var Sem og Fos,
Ejendomme, der nok kunde gøre en Frier antagelig. Det er 

muligt denne Tagen under nærmere Overvejelse, der er udtrykt i,
at der bag paa Brevpakken er, vistnok med Hr. Mogens' egen
Haand skrevet: "Hans Pedersen, Peder Hansens Søn". Ret
længe fik iøvrigt Mogens Gyldenstierne ikke Lejlighed til at
overveje Sagen, thi han døde temmelig pludseligt nogle faa Dage
efter, den 9de Oktober 1569. Hans Arvinger sagde Ja til Frieriet,
og Hans Pedersen Basse ægtede Else Gyldenstjerne Mogensdatter.

*

Et Eksempel paa Anmodning i sædvanlig Form om "<sp>Raad
og Samtykke</sp>" afgiver følgende Skrivelse af 1587 fra Axel
Brahe til Fru Birgitte Bølle:

"... Kære Farsøster! Jeg haver i Guds Navn foretaget mig
at ville gifte mig igen. Dersom Gud det haver forseet, og Slægt
og Venner ville det samtykke, haver jeg i Sinde at lade bede om
Erik Hardenberg til Mattrup, hans Datter Kirsten Hardenberg.

"Jeg beder Eder derfor at skrive mig Eders gode Mening
derom og hvad I raade mig derudi. Jeg beder Eder ogsaa ikke
at ville fortænke mig, at jeg ikke drager selv til Eder og taler
med Eder, som mig vel burde at gøre. Gud veed, at min
Lejlighed sig ikke saa begiver, at jeg det kan gøre. Jeg har skrevet
min Søster Margrethe til, at hun paa mine Vegne vil drage til
Eder og videre tale med Eder, end jeg nu selv kan skrive. Og
vil jeg selv med Guds Hjælp med det første tale med Eder.
Kære Farsøster! Fortænker mig ikke denne min korte
Skrivelse" o. s. v.<footnote>Brevet dat. Kongens Gaard i Ansse 
3dje Juledag 1587 (Dokumenter til Klevenfelds Stamtavler). 
Adelsb. Fasc. Brahe. </footnote>.

En <sp>Blanding af Anmodning og Befaling</sp> om Samtykke
afgiver følgende Anbefalingsskrivelse, som Lensmanden paa
Kronborg, Joachim Bylov, fik Christian den Fjerde under dennes
Ophold paa Kronborg bevæget til at lade afgaa til Sigvard
Grubbe:

"Christianus 4. Vid, at Os elskelige Joachim Bylov, vor Mand,
Tjener og Embedsmand paa vore Slotte Kronborg og 

Frederiksborg, haver underdanigst givet Os tilkende, at hans Sind efter
vel betænkt Beraad med Gud og sine Slægt og Venner er faldet
til højbaarne Fyrstindes, Vores elsk. kære Gemals Jomfru, Os
elsk. Jomfru Else Grubbe, hende at begære sig udi den hellige
Ægteskabs-Stand, og derom med tilbørlig Erbiedung skal have
talet hende til, og hun det henstillet til hendes Slægts og
Venners Raad, Vilje og Samtykke, hvorfor han underdanigst har
begæret hos dem derudinden Vores naadigste Befordring.

"Og efterdi for<sup>ne</sup> Joachim Bylov udi langsommelig Tid haver
tjent Os baade udi vort Hof og udi andre Maader og sig saaledes
forholdet, at Vi for samme hans Tjeneste ere hannem naadigst
bevaagen og gerne see udi alle Maader til det bedste befordret;
og efterdi for<sup>ne</sup> Jomfru Else Grubbe haver stillet sin Vilje og
Samtykke til sin Slægts og Venners Raad og Bevilling, og det
Os synes paa begge Sider dennem imellem at kunne være
ligeligt, da have Vi naadigst talet med for<sup>ne</sup> Jomfru Else Grubbes
Moder, Morbroder og flere hendes Slægt og Venner, som dertil
have givet deres Samtykke, saafremt det andre hendes Slægt og
Venner udi lige Maade kunde befalde. Da efterdi Du som
hendes kødelige Broder est hendes næste Forvant, bede Vi Dig og
naadigst begære, at Du Os til Vilje og Ære dette om
Ægteskabs-Stat imellem for<sup>ne</sup> Joachim Bylov og Jomfru Else Grubbe vil
lade Dig befalde og give dertil dit Samtykke og Dig derom imod
Os underdanigst erklære. Vi ville naadigst formode og Os til
forsee, at for<sup>ne</sup> Joachim Bylov imod for<sup>ne</sup> Jomfru Else Grubbe
udi al Tilbørlighed, og imod Dig og andre hendes Forvante udi
al svogerlig Huldhed, saa skal sig forholde og befinde lade, at
det for hans Persons Skyld ikke skal Dig eller andre hendes
Venner fortryde eller misbehage. Du Dig derfor derudinnen
godvillig vil lade befindes! Dermed gør Du Os til Vilje. Befalende
Dig Gud.

Kronborg, 9. November 1604<footnote>Danske Magazin 4de Række IV 
100-101. </footnote>.

Det var en Selvfølge, at Joachim Bylov ovenpaa dette Brev fik
Jomfru Else Grubbe til Hustru.

Et <sp>hjerteligt Samtykke</sp> gives i følgende Brev af 1538 fra
Hr. Mogens Bille til Broderen, Hr. Esge Bille: 


".....Kære Broder! Som I skrev mig til, givende tilkende
udi Eders Skrivelse, at Hr. Axel Brahe haver talet Eder til paa
sin Søns Vegne, Jens Brahe, om Eders Datter, og er begærendes
min gode Raad og Mening udi samme Ærende, da synes mig saa:
Han er den, som er en god Mands Barn vel værd, og dersom
Gud havde forseet og undt mig et Barn, da er han den, baade for
hans Afkom og saa for hans egen Persons Skyld, jeg ikke det
afslaa eller forsige vilde"<footnote>Brevet dateret Kolding 
Onsdagen næst efter Sanct Pauli Dag conversionis 1538. Adelsbr. 
Fasc. 9. </footnote>.

Jens Brahe til Vidskøfle og Hammer ægtede Anne Bille
Esgesdatter.

Et høfligt, men <sp>køligt Samtykke</sp> forekommer i følgende
Svar, som Hr. Anders Bille fik paa en Forespørgsel til hans
Hustrus Stiffader, Hr. Predbjørn Podebusk. Denne skrev Aar
1532 -- samme Aar som Christian den Anden søgte at genvinde
Norge, hvorom der tales i Brevet -- som følger:

"Venlig kærlig Hilsen altid forsendt med Vorherre! Kære Hr.
Anders! synderlig gode Ven! takker jeg Eder kærligen for Eders
Skrivelse og Tidning, som I skriver mig til, hvilket jeg kærligen
mod Eder forskylde vil.

"Kære Hr. Anders! Som I skriver mig til om Hr. Henrik
Aagesens Søn og Eders Datter Jomfru Anne og begærer min
gode Raad dertil. Kære Hr. Anders! da er jeg intet kendt med
Hr. Henriks Søn, dog haver jeg hørt, at han haver sin gode
Bjering. Kære Hr. Anders! da maa I vide, at Eders Datter er en
fin Karl værd, og kunde jeg nogen Tid raade paa hendes bedste,
at det kunde være hende bestandeligt, da vil jeg det altid gerne
gøre. Kære Hr. Anders! er I til Sinds, at I vil give hannem Eders
Datter, da raader jeg Eder intet derfra.

"Kære Hr. Anders! giver jeg Eder tilkende, at Hr. Tyge Krabbe
talede derom i Fjor og sagde, at han mente at drive det saa, at
Christoffer Nielsen paa Skjerne skulde faa hende. Kunde det ske,
da tykkes mig det raadeligt være.

"Kære Hr. Anders! Høre I nogen Tidning om min Herres
Skib eller om Konning Christiern, at I ville vel gøre og skrive
mig til derom, det vil jeg gerne forskylde mod Eder. I hvad
Maade jeg kan være Eder til Vilje, da raader og byder altid over 

mig, og gører vel og siger Fru Pernille mange tusinde Godnatter
paa mine Vegne. Hermed Eder Gud befalendes"<footnote>Brevet er 
dateret Bistrup, Torsdag næst efter Quasimodi geniti Søndag Anno
1531. Adelsbreve Fasc. 5. -- C. F. Allen: De tre nordiske Rigers 
Historie IV l, 187. </footnote>.

Skøndt denne Anbefaling for den omspurgte Frier var alt andet
end varm, ændrede den dog ikke Sagens Gang. Ganske vist
havde heller ikke Jomfru Annas Bedstemoder hørt den unge
Mand fordelagtigt omtale. Hun skriver herom: "Mig er sagt i
Skaane i Aar, at den unge Karl, I skriver om, han haver fuld
haardt et Sind og forligtes ikke vel med sin Fader. Gud skal vide,
hun er mig et kært Datterbarn, jeg vilde gerne vide hendes
Bedste". Men altvel overvejet maa dog han have været det
bedste, hun kunde faa, i hvert Fald ægtede da Knud Henriksen
Jomfru Anna Bille<footnote>C. F. Allen: De tre nordiske Rigers 
Historie IV 1. 187. </footnote>.

Et Eksempel paa <sp>Forhandling mellem de raadspurgte
indbyrdes</sp> afgiver følgende Brev, hvoraf det tillige fremgaar, at
da Birgitte Gøye som Enke boede i Næstved, omgiven af en Flok
unge Piger, indledtes der stundom et Vekselforhold mellem
Skolen paa Herlufsholm og hendes Jomfrukammer, saa at
Forbindelsen bestod i mere end de Klejner, hun plejede at medbringe
til de mindste Drenge<footnote>T. A. Becker: Herluf Trolle og 
Birgitte Gøie. 4to. S. 30. </footnote>. Brevet er af 1578 fra Jacob Høg til
Trudsholm til hans Morbroder, Kristoffer Gøye til Gunderslevholm.

"Min ganske godvillig kærlig Hilsen nu og altid forsendt med
Vorherre!" (o. s. v., o. s. v., den sædvanlige Indledning). Kære
Morbroder! Saa giver jeg Eder ganske venligen at vide, nu jeg
var i Kolding, dér jeg drog her hjem igen, laa jeg paa
Hammergaard om Natten. Der kom Kristen Kvitzov og talte mig der til
om min Søster Margrethe og gav mig tilkende, at han nu til
Snapsting udi Viborg med hans Slægt og Venner vilde videre
lade tale derom og begærede dèr at maatte bekomme et endeligt
Svar.

"Saa beder jeg Eder derfor ganske gerne, kære Morbroder! at
I ville vel gøre for alt det gode, jeg tror Eder til, og meddele mig
Eders gode Raad herudi, hvad Eder synes herudi raadeligt at
gøre. Og tror jeg vel, at I jo vel kjender hans Forældre, som ere
hans Fader, salig Henning Kvitzov af Sandager udi Fyen og
hans Moder, Fru Birgitte Rønnov, og haver han 5 Brødre og 3 

Søstre. Saa haver jeg længe siden hørt Tale derom, thi som jeg
nu kan forstaa, da have de indbyrdes med hverandre gjort det,
dér hun var hos min salig Moster paa Herlufsholm og han samme
Tid gik dér udi Skolen. Og siden den Tid haver han været af
Landet til nu nogen kort Tid siden, han er kommen igen. Saa
haver jeg, saa sandt hjælpe mig Gud! intet maatte vide deraf
andet end fremmede Folk vidste at sige, før nu udi den Uge før
Jul han talte mig til derom paa Hammergaard."

"Saa haver I og vel uden Tvivl hørt den Handel han haver
været udi med den Kvinde, som kom herind efter hannem. Der
er mig sagt, at han gav hende ved 4000 Daler, førend han kunde
blive hende kvit. Og skal det vel være at befrygte, at han jo for
det og andet sidder i en stor Gæld. -- Og talte Erik Hardenberg
og hans Broder Kvitzov min Moster Inger til paa hans Vegne udi
Odense og gav hende tilkende, at han agtede at lade tale om min
Søster Margrethe, og begærede, at hun vilde være hannem god
derudi."

"Saa veed Gud, jeg havde rettelig gerne selv talet med Eder
baade om det og andet, mig Magt paa ligger; saa kan nu min
Lejlighed ikke begive sig saa paa denne Tid, thi jeg haver noget at
bestille til dette Snaps Landsting, som mig Magt paa ligger. Ellers
skulde jeg vist selv have kommet over til Eder. Saa beder jeg
Eder nu gerne, at I ville vel gøre og findes ubesværet herudi og
meddele Eders gode Raad med mig, hvad Eder synes godt at
være og give mig Eders gode Mening herudi tilkende .. .."
<footnote>Adelsbreve Fasc. 33. </footnote>.

Hvilken end Kristoffer Gøyes "gode Mening herudi" monne
have været, vist er det, den hindrede ikke Kristen Kvitzov i at
faa Margrethe Høg. Ligesom de som Børn havde vidst at omgaa
Birgitte Gøye, klarede de det som voksne med hendes Broder
og Søstersøn. Den 15de September 1580 stod deres Bryllup
<footnote>T. A. Becker: Herluf Trolle og Birgitte Gøie. 4to. S. 30. 
Hvis T. A. Becker havde haft Ret i, at Brylluppet stod i Aaret 1578, 
maatte Brevets Datum: "Anden Dag Jul Aar 1578", nødvendigvis forstaas 
som gammel Udtryksmaade, altsaa = samme Dag 1577. Ifølge velvillig 
Meddelelse fra Hr. Arkivar i Rigsarkivet Thiset stod dog Brylluppet 
først d. 15 Septbr. 1580 paa Trudsholm. </footnote>.

*

At Kristoffer Gøye ikke var nogen behagelig Person at
forhandle med i slige Sager, men hørte til dem, med hvem man
helst maatte have alting skriftligt, havde han otte Aar tilforn haft 

Lejlighed til at vise netop i Anledning af den samme Margrethe
Høg. Den Gang var det Norges Kansler, Johan Venstermand,
der friede til hende, og Kristoffer Gøye som hendes nærmeste
Frænde den, i hvis Hænder Sagen var lagt. I medfølgende Brev
til Kristoffer Gøye klager Johan Venstermand bittert over
Maaden, hvorpaa han af ham <sp>er bleven bedragen</sp>.

<img>
Fig. 9. Kristoffer Gøye til Gunderslevholm *d. 1584.
(Maleri paa Gaunø.)


"Min ganske venlige Hilsen nu og altid forsendt med
Vorherre! Kære Kristoffer Gøye! synderlig gode Ven! Betakker jeg
Dig gerne for alt møjet Ære og Godt, hvilket at forskylde Du
skal altid finde mig villig, efter saa vidt min Magt være kan."

"Kære Kristoffer! giver jeg Dig ganske venligen tilkende, at
din Skrivelse er mig til Hænde kommen, hvilken formelder, at
Du skrev mig sidste Sinde til om den Tale, som jeg skulde have
givet Dig tilkende, nu jeg sidst var udi København om din
Søsterdatter Margrethe Høg, og vor Afsked skulde have været, at naar
Du havde givet hendes Slægt og Venner det tilkende, vilde Du
siden der oppaa skrive mig Besked, hvorpaa jeg mig rette skulde,
og nu Du haver talet med dem, have de det ikke villet bevilge."

"Saa kende Gud! at slig din Skrivelse var mig saare sælsom
og meget underlig, meget mindre vidste det i nogen Maade at
have fortjent."

"Men, kære Kristoffer! Dig drages vel bedre til Minde, end
Du skriver; thi Alle-Helgensdag sidst forleden var jeg paa Din
Stue hos Dig i København, dèr talte jeg med Dig om samme
Handel og begærede, at jeg maatte bekomme et endeligt Svar,
førend jeg drog til Norge. Til hvilket du svarede, at for<sup>ne</sup> din
Søsterdatter havde en Broder, som var nu saa stor, at han kunde
være hendes Værge, han var oppaa din Gaard Gunderslev, ham
vilde Du tilskrive, at han med det første skulde være i
København, saa vilde Du tale med ham, og dersom han vilde som Du,
saa skulde jeg faa endelig Svar, før jeg drog heden, efter min
Vilje, som Du lovede, og derhos at Du udi for<sup>ne</sup> Handel vilde
være mig en tro, huld Ven, saa jeg skulde takke Dig, hvilket jeg
og gjorde; og blev vor Afsked saa besluttet samme Dag."

"Næste Tirsdag derefter, dér jeg fik at vide, at for<sup>ne</sup> hendes
Broder Jacob Høg, var kommen til Dig, gik jeg straks paa din
Gaard til Dig og talede med Dig, om Du havde givet Jacob det
tilkende. Da svarede Du, at jeg skulde lade altingest bestaa, til
Du fik videre talet med ham derom; men om Morgenen, naar 7
slaar, som var om Onsdagen dernæst efter, skulde jeg komme did
paa din Gaard igen, der skulde jeg fange endelig Besked,
hvorefter jeg mig kunde vide at rette."

"Og der jeg om Morgenen kom, lod Du opkalde Jacob Høg,
og da samme Tid og Sted gav mig slig Tale til Kende, at Du 

havde talet med for<sup>ne</sup> din Søsterdatters Broder, Jacob Høg, og
havde det saa hos Gud og Eder besluttet, at efterdi jeg var for<sup>ne</sup>
Jomfru begærendes, da forsaa I Eder til, at jeg jo mig imod hende
og hendes Slægt og Venner vilde skikke og forhandle (forholde?),
som en ærlig Riddersmands Mand bør at gøre, og som jeg vilde
forsvare for Gud og for hver ærligt bekendt at være. Hvilket jeg
Eder straks lovede og tilsagde baade med Haand og Mund.
Derpaa har baade Du og Jacob Høg i Guds Almægtigstes og alle vores
Nærværelse med Haand og Mund givet og tilsagt mig for<sup>ne</sup>
Jomfru Margrete Høg."

"Forhaabendes, næst Guds alsommægtigste Hjælp, som herudi
er det største Vidnesbyrd, at I jo holde mig, hvad I mig i saa
Maade lovet og tilsagt har, og mig der oppaa et bedre Svar med
det første tilskikke. Hvis ikke, maa jeg min Sag Gud befale og
hannem det til sin Tid hjemstille. Men jeg forser mig til Dig som
den, jeg meget fortroet haver, at Du jo tænker paa hvad Ord og
Tale, vi har sammen haft. Jeg vil det næst Guds Hjælp saa gøre,
at Du det i Fremtiden ikke skal fortryde. Og hermed vil jeg have
Dig den alsommægtigste Gud evindeligen befalet." 

Datum Skodden den 26de Dag Maj 1570.

Johan Vestermand
med egen Haand.

Til et Indhold som dette lød den gængse Udskrift næsten som
bitter Spøg: "Ærlig og velbyrdig Mand Kristoffer Gøye til
Gunderslev, min besynderlig gode, fortroede Ven, ganske venligen
tilskrevet udi egen Haand"<footnote>Adelsbr. (Venstermand). </footnote>.

Som vi har set, lykkedes det ikke Johan Venstermand at tvinge
sin Sag igennem. Det lader imidlertid til, at flere end han har
staaet i den Formening, at Jomfru Margrethe Høg var ham
lovligt tilsagt. I Slægtebøgerne hedder det om hende: trolovet med
Johan Vestermand, "men det blev til intet"<footnote>Ifølge velvillig 
Meddelelse af Hr. Arkivar i Rigsarkivet Thiset.</footnote>. Først fjorten Aar
efter dette Brev, da hun allerede i fire Aar havde været gift,
ægtede Johan Venstermand Jomfru Kirsten Beck.

At Ægteparret Kristoffer Gøye og Birgitte Bølle ogsaa
indenfor den snævrere Familjekres var vel <sp>kendt for deres
Upaalidelighed</sp> synes at fremgaa af følgende Brev til Birgitte Bølle
fra hendes Fætter Erik Basse. Han har heri den fornærmelige 

Nyhed at meddele, at han har bortgiftet sin Datter uden først at
indhente deres Raad og Samtykke. Og han gør dette paa en
yderligere fornærmende Maade ved at fortælle dem, at de kan spare
sig enhver Usandhed i denne Sag, da han har skriftligt Bevis fra
dem i Hænde for, at saa er tilgaaet, som han siger. Meget
betegnende for Tiden er det imidlertid, at Erik Basse efter en saadan
Begyndelse pludselig synes at komme i Tanker om, at her dog
muligvis kunde være en Arv, der ikke maa forspildes, og derfor
ender Brevet med varmt at anbefale sig og sine moderløse Børn
til Ægteparrets Bevaagenhed. Brevet lyder saaledes:

"Min ganske venlige Hilsen Eder nu og altid forsendt med
Vorherre! kære Fru Birgitte! og kære Morbroder-Datter! (osv.,
osv., som sædvanligt).

"Kære Morbroder-Datter! giver jeg Eder venligen til Kende,
at jeg haver i den hellige Trefoldigheds Navn givet Villum Grubbe
min Datter Marine. Jeg haver været pligtig til at raade med Eder
derom. Naar jeg kom dèr, som I var, da var I syge, eller der
var saa mange fremmede hos Eder, at jeg ikke turde gøre Eder
Umage. Og salig Fru Birgitte Gøye, hvis Sjæl Gud naade! hun
var den, som vilde, at det skulde straks gaa for sig, som jeg vil
mere sige Eder af, naar Gud vil, jeg kommer Eder til Ords.
Eder vel ihukommer, at I skrev mig to eller tre Gange til i
Sommer, at jeg skulde komme til Eder. Saa skrev I mig straks
tilbage igen, at jeg skulde ikke komme. Jeg veed, hvor Eders
Breve er."

"Kære Morbroder-Datter! den Søndag næst for Allehelgensdag 
da gjorde Fru Sidsel og jeg dennem et lidet Gæstebud i
Skaane, dog den gode Frue kunde ikke selver personlig være
hos mig for hendes store Sygdom, som hun hastelig fik, dog
beviste hun sig imod min Datter og mig, saa jeg kan hende aldrig
tilfulde takke."

"Min kære Morbroder-Datter! saa beder jeg Eder kærligen
og gerne for den Naade, I ville have hos Gud, at I ikke udi nogen
Maade fortænke mig dette eller lader mig eller mine moderløse
Børn nyde det ondt ad. Ved Gud, jeg forser mig paa deres Vegne
alt godt til Eder. Hermed Eder til Liv og Sjæl Gud almægtigste 

befalendes. -- Skrevet i Sørup den Fredag næst efter S.
Mortensdag 1574.

At I ville vel gøre og sige Christoffer Godnatter!"

Erik Basse<footnote>Adelsbreve Fasc. 2. Basse. </footnote>.

Efterfølgende Brev, ligeledes til Fru Birgitte Bølle, synes først
ret forstaaeligt med det ovenfor om Ægteparret anførte som
Forudsætning. Det er fra hendes Søstersøn, Jørgen Friis, og
indeholder en Anmodning om hendes og hendes Mands <sp>Bistand</sp>
og Forbøn ved hans Frieri, muligen ogsaa om deres Samtykke
paa Brudens Vegne. Dels gør maaske denne Blanding det
mindre klart; dels afviger det ogsaa ellers noget fra Datidens
sædvanlige. Dette ligger ikke i, at han undlader at tale om sin
Kærlighed, men derimod anfører, at hvis Frieriet lykkes, skal han give
sin elskede saa betydelig en Morgengave, at hans Arvinger ikke
skal faa meget efter ham. Dette er ganske i Tidens Aand. Mere
usædvanlig er den selv efter Datids Forhold altfor sødligt
bønfaldende, næsten krybende Tone, hvori han taler, vistnok for,
efter hans Mening i det mindste, at ramme Ægteparrets Smag.
Men ejendommeligt for Brevet er det, at mod Sædvane den
kvindelige Parts Navn aldeles ikke nævnes. Hun kaldes blot "det
Menneske", eller der siges i forblommede Udtryk: "de Folk er
kommen i den Egn". Dette er sikkert ikke tilfældigt. Muligt er
det blot Udtryk for en vis undselig Finhed i Tankegangen hos
Jørgen Friis. Langt rimeligere, efter hvad vi veed, er det dog et
Udslag af Forsigtighed. Hvis Frieriet skulde mislykkes eller blot
Afgørelsen trækkes i Langdrag, vilde Kristoffer Gøye og Hustru
i dette Brev <sp>ikke have noget skriftligt Bevis</sp> i Hænde mod
Jørgen Friis. Brevet lyder saaledes:

"Min ganske venlige Hilsen nu og altid forsendt med Gud!
min allerkæreste Morsøster! betakker jeg o. s. v., o. s. v.

"Min allerkæreste Morsøster! Som Eder vel fortænker, at jeg
talte med Eder om nogen Handel, og I lovede mig, at I vilde
være mig behjælpelig udi, som jeg heller ingen Tvivl paa haver.
Saa haver jeg spurgt, at de Folk, som I vel veed, er kommen i
den Egn. Min allerkæreste Morsøster! saa er min ganske venlige
Bøn til Eder, at I vil være mig udi denne Sag behjælpelig, thi I 

er den, næst den levende Gud, jeg sætter alt mit Haab til i den
Sag, og jeg veed vist og tvivler der intet paa, at I jo efter min
gode Tro, jeg sætter til Eder, jo gøre Eders Bedste og er paa min
Side i denne Handel.

"Min allerkæreste Morsøster! saa sender jeg nu min Moder
til Eder om samme Sag, og beder Eder for Guds Skyld og for
alt det ringe Gode, jeg forskylde kan, at I vil vel gøre og være
mig behjælpelig hos Christoffer, at jeg maatte fange et godt Svar
paa det, jeg haver tiltalt om. Og forser mig til med Guds Hjælp,
at der skal ingen Aarsag være til andet end et godt Svar, thi jeg
vil med Guds Hjælp saa handle og skikke mig imod det
Menneske og alle hendes, at jeg med Guds Hjælp vil have Tak baade
af hende og alle hendes, saa at de skal intet have mig at beskylde.
Og under jeg det Menneske for alle dem, der lever paa Jorden,
Broder eller Søster eller nogen anden, alt det gode, jeg haver paa
Jorden, og vil det og gøre saa klart, naar Gud vil unde mig et godt
Svar, at mine Arvinger ikke skal arve meget efter mig, om Gud
vil kalde mig."

"Min allerkæreste Morsøster! saa er nu min hjerte-gode Tro
til Eder, at I vil gøre udi denne Sag som mit hulde Hjerte staar
til Eder, og hverken bedre eller værre, og forser jeg mig og til
Christoffer, at han ikke vil staa derimod, men hjælpe til, at dette
maa gaa for sig, som han tilforn haver lovet mig, og jeg mig ikke
til hannem andet forser. Min allerkæreste Morsøster! gører nu
herudi, som min Tro er til Eder og som I haver lovet mig,
thi jeg sætter min Tro til ingen anden end til Gud og Eder i denne
Sag! Jeg vil være baade Eder og Christoffer for et Barn de Dage,
jeg lever."

"Min allerkæreste Morsøster! jeg beder Eder for Guds Skyld,
at ikke vil fortænke mig, at jeg byder saa dristig over Eder og
bemøder Eder med denne min ringe Skrivelse, men jeg vil nu
og til alle Tider have Eder allermægtigste Gud befalet, Eder og
Eders kære Husbond. Og Gud unde mig at finde Eder helbredt
og glad og med gode Tidender!"

Ex Estrup Lund 18 Februar 1572.

Jørgen Friis<footnote>Adelsbreve Fasc.  14. Friis. </footnote>.
egen Haand.


Der er intet Spor at opdage af, at Ægteparret har gjort noget
for Jørgen Friis i denne Sag, trods hans "hjerte-gode Tro til dem,
at de vilde vel gøre udi denne Sag, som hans hulde Hjerte stod
til dem, og hverken bedre eller værre". For saa vidt var hans
Forsigtighed ikke paa urette Plads. Dobbelt nødvendig var den,
hvis muligen han selv, Slægtens Regler tro, <sp>ligeledes drev
Dobbeltspil</sp> og samtidigt jagede paa to Vildtbaner. Det tager sig
yderst mistænkeligt ud, at han ganske kort efter trolovede sig
med Jomfru Anne Juel Pallesdatter, der ikke i mindste Maade var
i Slægt med Ægteparret, med mindre det skulde kaldes
Slægtskab, at hendes Farmoder var Søster til en Mand, hvis Hustru
var Søskendebarn til Kristoffer Gøyes Fader<footnote>Jørgen Friis 
ægtede 2 August 1573 Anne Juel Pallesdatter, hvis Farmoder Dorthe 
Krabbe var Søster til Marsken Tyge Krabbe, hvis Frue var Søskendebarn 
til Christoffer Gøyes Fader ("Nærmere Slægtskab kan jeg ikke finde" 
Thiset). </footnote>.

*

Som Eksempel paa <sp>Tak for god Bistand</sp>, ydet en tredje, kan
følgende Brev tjene fra Iver Lunge paa Tirsbæk til hans
Slægtning Fru Ida Munk.

....."Kære Idde og min gode Søster! Vil jeg Dig paa det
venligste ikke forholde, at min Søn Ove Lunge haver givet mig
til Kende, at Du haver været hannem god udi sin Sag med den
Tale, som han haver givet din Datter Fru Birgitte til Kende om
hendes Datter Jomfru Birgitte Bille, for hvilket jeg betakker Dig
saa ganske venligen og gerne. Saa formærker jeg nu af min Søn,
at det er optaget udi et godt Beraad til den Herredag, som er
forskreven udi København nu til førstkommende Hellig
Trefoldigheds Søndag da dér at skulle være. Kære Idde og kære
Søster! saa beder jeg Dig ganske gerne, at Du derudi vilde gøre,
som min gode Tro er til Dig, og endnu være hannem
beforderlig, at han med sine Venner da maatte bekomme et godt,
behageligt Svar. Dersom jeg nogenlunde for min Skrøbeligheds
Skyld gider vandret den Vej, vil jeg med Guds Hjælp være
derhos, som jeg hannem pligtig er. Han skal altid findes Dig og
dine saa villig, som han bør, og vil forse mig til næst Guds
Hjælp, at det paa ingen Sider skal fortrydes. Kære Idde og kære
Søster o. s. v."<footnote>Skrivelse fra Iver Lunge til Fru Idde 
Munk til Tottrupholm, dat. Tirsbæk d. 5. Mai 1586. Adelsbr. 
Fasc. 45. Lunge. </footnote>. 


Endnu <sp>mere overstrømmende Varme</sp> er der i det
tilsvarende Brev fra Frierens Søster Sophie ligeledes til Fru Ida Munk.
Dets jyske Mundart forstærker Indtrykket. Blot følgende
Brudstykke til Prøve:

"Min hijarte kjære Morster! o. s. v., o. s. v. Hijarte kære
Morster! besynderligen skal I have saa megen Tak, for I har været
min Broder saa god hos Eders Datter. Med Guds Hjælp, at
hverken I eller Eders Datter eller Jomfru Birgitte eller nogen af
hendes Venner skal det fortryde. Vi vil alle være hender, som hun
havde lagt under eet Hijarte med os" o. s. v.<footnote>Skrivelse 
fra Sophia Lunge til Fru Idde (Munk) sal. Hr. Oluf Nielsens til
Totterupholm, dat. Tirsbæk anden Pintsedag 1586. Adelsbr. 
Fasc. 45. Lunge. </footnote>.

Tilsyneladende ganske i Strid med Datids Skik og Brug er
følgende Brev fra Axel Gyldenstjerne til hans Moder, Fru Sidsel
Ulfstand. Det fremgaar deraf, at <sp>han paa egen Haand</sp> har
"<sp>talt</sp>" med Fru Jytte Podebusk om hendes Datter, og nu beder
han sin Moder om at fortsætte Frieriet, inden at han en Gang har
indhentet sin Broders Samtykke. Han søger aabenbart at
opmuntre Moderen med Hensyn til Udfaldet ved at meddele hende, at
Fru Jytte samme Morgen har skænket ham 100 Daler, som han
ikke har kunnet slippe for.

Sagen er imidlertid den, at Forholdene her var ganske
ejendommelige. Den Jomfru Karen, til hvem Axel Gyldenstjerne
friede, havde været trolovet med hans afdøde Broder Hildebrand.
Han havde da Grund til at formode, at naar Slægt og Venner
havde givet Samtykke til hin Forbindelse, vilde de ogsaa give det
til hans. Og Svigermoderen, Fru Jytte, maatte meget ønske
Partiet; thi som sin Broders Arving var Axel Gyldenstjerne
aabenbart en "bedre" Mand end Hildebrand. De 100 Daler var da at
betragte som en vel anbragt, lille Opmuntring. Og Fru Jytte havde
en lykkelig Haand i saa Henseende, thi ikke blot fik hun Axel
Gyldenstjerne til at træde i Broderens Fodspor; men ganske det
samme lykkedes hende med hendes yngre Datter, Jomfru Anna.
Hun havde først været trolovet med Holger Tønnesen, men da
han døde samme Vinter som Hildebrand Gyldenstjerne, var der
ogsaa her en Broder, Korfits Tønnesen, til at afløse ham. Begge
Søstre kunde da paa samme Dag lade deres Bryllup staa med
betydeligt "forbedrede" Udgaver af deres første Kærlighed
<footnote>H. Rørdam: Historiske Kildeskrifter II 496. </footnote>.


Axel Gyldenstjernes Brev lyder saaledes:

....."Min hjerteallerkæreste Moder! beder jeg Eder, at I ville
vel gøre som min kære Moder, om I ikke skulle have der Umage
udaf, og lade Fru Jytte komme til Eder en Dag til Gæst, og I ville
gøre det for min Skyld og give hende et Ord eller to at forstaa
om den Handel, som Karen og mig er anrørendes, paa det, min
hjerte Moder, at hun maa vide, at jeg jo haver før talet med Eder
derom end med hende. Thi jeg haver dog selv talet baade med
hende selv og med hendes Søn, Hendrik Gyldenstjern, og have
de svaret rettelig vel, som vel Fru Jytte skal sige Eder selv, om I
vil gøre for min Skyld og tale med hende derom. Og vilde jeg
have selv talt videre med Eder i Dag, havde jeg kunnet komme
Eder til Ords."

"Og efterdi, min hjerteallerkæreste Moder! jeg endnu ikke
haver talet med min Broder Peder saa vidt derom, saa beder
jeg Eder og, min hjerteallerkæreste Moder! ad, om I kommer
min Broder Peder til Ords, at I ville tale med hannem derom
paa mine Vegne. Men dog beder jeg Eder, min hjerteallerkæreste 
Moder! at I ville tale med Fru Jytte derom paa mine Vegne,
og ikke lade Eder mærke dermed, at I veed, at jeg allerede haver
talet med hende. Og min hjerteallerkæreste Moder! I ville ikke
fortænke mig, at jeg bemøjer Eder saa meget med denne min
ringe Skrivelse."

"Min hjerteallerkæreste Moder! maa I vide, at i Morges, som
jeg var i mit Herberg, kom der en af Fru Jyttes Karle, med
hvilken hun sendte mig et Hundrede enkelte Daler, som hun vilde
give mig. Og sendte jeg hende dem tre Gange igen, og hun ikke
andet vilde, end at jeg skulde tage dem, saafremt jeg vilde være
hendes Ven, og befol hendes Karl at sætte dem paa Bordet og
gaa fra dem og ikke tage dem af mig. Hvilket Karlen og gjorde,
og jeg, som Gud! ikke siden kunde komme hende til Ords enten
at takke hende eller andre. For hvilket baade det og andet mere
Ære og Godt, som hun mig tusindfold bevist haver, I ville, min
hjerteallerkæreste Moder! takke hende paa mine Vegne og gøre
min Undskyldning hos hende, at jeg ikke selv kunde komme
hende til Ords"<footnote>Skrivelse fra Axel Gyldenstjerne til 
Fru Sidsel Ulfstand, dat. Helsingør d. 19. Aug. 1567. Adelsbr. 
Fasc. 25. Gyldenstjerne. Brevet er trykt i H. Rørdam: Historiske
Kildeskrifter II 456-58. </footnote>.....


Nærværende Brev var dateret den 19de August 1567. Den 14de
November samme Aar blev Jomfru Karen tilsagt Axel
Gyldenstjerne paa hendes fædrene Gaard Restrup i Jylland. At Axel
Gyldenstjernes Moder ikke har været meget spændt paa
Udfaldet, men anset Sagen for vis, kunde muligt fremgaa af, at han
først i Januar Maaned næste Aar meddelte hende det i Slutningen
af et langt Brev, næsten som i Forbigaaende blandt meget andet.
De paagældende Linjer lyder saaledes:

....."Min hjerteallerkæreste Moder! maa I vide, at min Sag
med K. er nu kommen, Gud være lovet! til en god Ende, og fik
jeg Svar, nu jeg var paa Restrup. Kære Moder! dersom I havde
nogle flere gamle Oste og nogen Spegeaal eller Spegelax, at I
vilde undsætte mig med nogen, thi jeg kan intet af sligt faa til
Købs heri Byen"<footnote>H. Rørdam: Historiske Kildeskrifter 
II 462 og 496. </footnote> .....

En <sp>usædvanlig skarp Brevveksling</sp> mellem Familjemedlemmer, 
<sp>angaaende indtraadt Standsning</sp> og Udsigt
til Brud paa trufne Aftaler, er følgende mellem Hr. Mogens
Gyldenstjerne og hans Svigerinde, Fru Helvig Gøye. Især er
hans Skrivelse et klart Udtryk for Tidens Tankegang i det hele.
I al sin Ubetydelighed værd at lægge Mærke til er det, at
Udtrykket "at forbedre sig" i Mogens Gyldenstjernes Mund
betyder: at gøre et endnu bedre Parti. Hans Skrivelse lyder
saaledes:

"Min venlig, broderlig Hilsen forsendt med Vorherre! kære
Fru Helvig, Søster og ganske gode Ven! næst al Taksigelse giver
jeg Eder venligen til Kende, at jeg har talet med Eders Søstre
og Broder Kristoffer Gøye, hvi der ikke gøres en anden Ende
paa med min salig Broders Datter Karine. Hun vokser nu fast til
Alder, og den gode ærlige Mand Jørgen Marsvin (Fig. 10) har talet
til Eder om Eders Datter Karine, desligeste med hendes næste
Slægt paa fædrene og mødrene, og fanget de Svar, som han har
begæret; dertil fanget Eders Samtykke, at indløse af hendes
fædrene Gods, som har standet udi Pant. Saa mærker jeg og, at
den gode Mand vilde gerne hende have hjem, som tilbørlig er, og
det nu forlanges for hannem."


"Dér kan intet godt komme af. Er mig og til Kende givet, at I
ere herom tiltalet, og I skulle have svaret, at det skal stande til
hende selv, hvad hun gøre vil. Det plejer ikke saa at gange til.
Fader og Moder med næste Slægt og Venner plejer at raade for
Giftermaal. Ihvor de have selv raadet, dér er intet godt fulgt efter."

<img>
Fig. 10. Rigsraad Jørgen Marsvin til Dybæk *d. 1581.
(Maleri paa Rosenholm.)

"Derfor beder jeg Eder, kære Søster! I ville betænke Eder og
lader gøre en Ende paa Sagen med det første. Det vil jeg fuldkommenligen
have raadet Eder, paa det her ikke skulde komme andet ondt efter i
Fremtiden. Jørgen Marsvin er en fin, forsøgt Karl, har en naadig og
gunstig Herre og Konge, og har og noget selv: en god Sædegaard i Skaane 
og en udi Fyen. Jeg kan ikke tænke hvor hun kan forbedre sig. Vidste
jeg det, da vilde jeg gerne raade dertil,
som jeg pligtig er. Derfor beder jeg Eder, kære Søster! I ikke
ville heller gange af mit Raad, og ikke heller fortænke mig i denne
min Skrivelse, men tage det i den bedste Mening, som det er gjort.
Og beder jeg Eder, kære Søster! I ville skrive mig Svar til igen,
og altid raade og byde over mig som Eder bør. Hermed vil jeg
have Eder Gud befalet"<footnote>Skrivelse uden Under- og Udskrift. 
Adelsbr. Fasc. 23. Gøye. </footnote>.

Hr. Mogens Gyldenstjerne fik ganske rigtigt skriftligt Svar,
men ikke som han ønskede det. Hans Svigerinde skrev nemlig
blandt andet:



....."Kære Hr. Mogens og kære Broder! Som I skriver mig
til og raader mig, at jeg skal gøre en Ende med Jørgen Marsvin
og Karine, saa er jeg ikke til Sinds at ville gøre hendes Bryllup,
før hun er tyve Aar. Som I og skriver, at I ville raade mig, at jeg
skulde gøre en Ende paa Sagen med det første, paa det der ikke
skulde komme andet ondt efter i Fremtiden, saa haabes mig det,
der kan intet ondt komme efter, for hun er vel saa god som han"
<footnote>Brevet dateret Wormholt, Helligtrefoldigheds 
Aften Anno 1562. Adelsbr. Fasc. 25. Gyldenstjerne. </footnote>.....

<img>
Fig 11. Fru Karine Gyldenstjerne til Avnsbjerg, Jørgen
Marsvins Hustru, *d. 1589.
(Maleri paa Rosenholm.)

Meget trolig lyder den Forklaring, som Hr. Mogens Svigersøn, Eskild Gøye,
skrev ham til kort efter: "Haver jeg hørt, at Fru Helvig skal være
anderledes til Sinds, med en anden Handel"<footnote>Brevet dateret 
Nyborg d. 23. August 1562. Adelsbr. Fasc. 23. Gøye. </footnote>.
Hun maa dog ikke have kunnet skaffe noget bedre Parti, thi Karine
Gyldenstjerne (Fig. 11) ægtede siden virkelig Jørgen Marsvin. Og 
Hr. Mogens fik Ret
i, at "denne var en fin, forsøgt Karl, der havde en gunstig Herre
og Konge", thi da han en Snes Aar efter døde, var han Lensmand
paa Sølvitsborg og baade Rigsraad og Ridden

Et Eksempel paa en <sp>Moders Veklage</sp> over en Søn, der ikke
vil lade sig raade, men agter at bejle andet Steds, end hvor hun
har bestemt, afgiver følgende Brev fra Fru Ida, Enke efter salig
Falk Gøye. Hun anmoder sin afdøde Mands Broder, der jo var
en af hendes Søns nærmeste mandlige Slægtninge, om at nægte
ham sit Samtykke til det paatænkte Giftermaal og truer desuden

tydeligt nok med at ville lade det gaa ud over Sønnens Arv, hvis
denne ikke lystrer. Svogeren, til hvem der skrives, er den ofte
omtalte Kristoffer Gøye. Den Mulighed er da ikke helt udelukket, 
at hun, trods hendes Paastand om det modsatte, kunde have
denne og Svigerinden, hendes "hulde, gode Søster", Birgitte Bølle,
mistænkte for at tilraade det forhadte Parti, og at netop dette er
en Grund til Tonens Heftighed. Brevet lyder saaledes:

....."Min hjerte kære Broder! Giver jeg Dig venligen at vide,
at jeg kan ikke forholde at lade Dig vide det, at mig er berettet,
at min Søn Mons Gøye skulde have i Sinde at ville tale om en af
Ejler Krauses Døtre, hvilket mig højligen forundrer, at han vil
tage sig dette i Sinde og ikke raade med mig derom. Og saa er
ogsaa min fuldkommelige Tro saa god til Dig og min hulde gode
Søster, at I ikke heller have raadet hannem det."

"Saa beder og formaner jeg Dig paa den store, broderlig Tro
og Love, som min salig Husbonde, hans Fader, satte til Dig,
besynderlig i sin Dødsstund, og befalede Dig mig saa trolig som
dem -- hvilket jeg vil og give Dig Vidnesbyrd for den evige Gud
og hannem, naar vi dér findes, at Du haver fuldkommeligt holdet
i alle Maader -- saa beder jeg Dig for Jesu Død og Pines Skyld,
at Du vil raade hannem derfra, thi det skal aldrig være med min
Vilje, at han skal forse sig paa de Steder. Og dersom han nu gaar
ud af mit Raad, da svær jeg ved den levende Gud, at jeg vil aldrig
kende hannem for min Søn og skal aldrig faa huldt Hjerte af mig
eller nogen af sine Søstre. Og ikke tror jeg heller, at han gaar fra
den Forpligtelse, som han har givet Dig. Og haver jeg vel betænkt
hannem paa de Steder, som jeg forhaabes, at min Søster og Dig
skal vel behage."

"Den Herre og Gud veed, at jeg haver ikke forskyldt sligt af
mine Sønner! jeg haver nu siddet efter deres salig Faders Død
paa syvende og tyvende Aar og lidt stor Bedrøvelse, mere end
jeg haver nogen Tid været bekendt; og mine Børn ville gøre mig
slig Foragtelse og gifte sig paa de Steder, som mig imod vare!
Det skulde angre mig, imens jeg levede; og haver Mette Gøye og
jeg saa sørget siden, at dersom dette skulde længe vare saa med
mig, da førte den Sorg mig i min Grav."

"Min hjerte kære Broder! Hold mig denne min ufuldkomne 

Skrivelse til Gode! Jeg havde blevet alt død, havde jeg ikke nu
skrevet Dig til. Jeg vil findes for din egen, den Stund jeg lever.
Mette Gøye siger Dig hundrede tusinde Godnatter. Den evige
Gud befaler jeg Dig til evig Tid«<footnote>Brevet dateret Hvedholm 
Tirsdagen før Pintsedag 1581. Adelsbr. Fasc. 23. Gøye. </footnote>.

Med hvilke Følelser end dette Brev er blevet modtaget paa
Gunderslevholm, og hvilken end Ægteparrets Stilling har været
til Sagen -- den forlorne Søn Mogens Gøye, hvem Samtiden gav
Tilnavnet "den Lystige", synes at have været lige glad. Han
ægtede trods al Modstand Ejler Krauses Datter, Jomfru
Hilleborg. Og den Tid kom, da det var ham, der skrev sig: Mogens
Gøye til Gunderslevholm.

Sluttelig skal vi endnu kun omtale en sidste Art Breve, der
sikkert ligger Nutiden og dens Forhold fjærnest. Det er <sp>Meddelelse
fra Forældre</sp> eller Svigerforældre <sp>til B</sp>ørn eller Svigerbørn
om, at <sp>de agter at gifte sig igen</sp>, samt Anmodning om at
afgive et godt "<sp>Raad</sp>" i saa Henseende. Det var en Selvfølge, at
slige Breve aldrig var kærkomne. Indholdet var jo en sikker
Udsigt til Formindskelse i Arv. Og den herover vakte Uvilje
dæmpedes næppe ved Brevets staaende Talemaader og
bedrøvelige Skildring af "den Elendighed", som vedkommende ældre
Familjemedlem ikke længere kunde holde ud at hensidde i. Det
var imidlertid lige saa klart, at det ikke kunde nytte at nægte sit
Samtykke. Thi dette behøvedes ikke. Og at indskrænke sig til at
fraraade Giftermaalet af Hensyn til det trufne Valg, vilde være
dumt, da Valget næppe derfor vilde blive gjort om. Det hele, man
i saa Fald opnaaede, vilde blot være paa Forhaand at lægge sig
ud med sin vordende "Fader" eller "Moder", der ganske sikkert
vilde faa Brevet at læse. Der var da intet andet for end at bide i
det sure Æble og svare venligt. Efterfølgende Svar fra Kristoffer
Gøye til hans giftefærdige Svigerfader faar tjene til Prøve. Trods
al dets formelle Høflighed er det ikke lykkedes helt at skjule et
lidt bittert Anstrøg:

....."Kære Fader! Som I skriver mig til, at nogen af Eders
Venner har tidt og ofte raadet Eder til, at I skulde gifte Eder og
ikke sidde længer i slig en Elendighed. Og nu Eders Venner
paany har raadet Eder dertil, og somme have raadet Eder til 

Jomfru Margrethe Urup, og I derfor er min gode Raad
begærendes derudi."

"Kære Fader! Saa kende det Gud! dersom jeg vidste at raade
Eder noget derudi, det Eders Lykke og Velfærd kunde være, da
vilde jeg det gerne gøre, som jeg det vel pligtig er. Saa kender jeg
aldeles intet til den gode Jomfru, og veed derfor intet andet at
raade Eder derudi, end hvad Eders eget Sind giver Eder, thi I
veed bedst selv Eders egen Lejlighed"<footnote>Skrivelse fra 
Christoffer Gøye til Gunderslevholm til Christoffer Bølle til
Tersløse 1561. Adelsbr. Fasc. 23. </footnote>.....

Svigerfaderens "Lejlighed" maa have været til at gifte sig, thi
ikke længe efter kom der igen Bud til Gunderslevholm, denne
Gang med to Breve, et til Kristoffer Gøye og et til Birgitte Bølle.
Heri meldtes, at gamle Kristoffer Bølle agtede at lade sit
Bryllup med Jomfru Margrethe Urup staa i Køge den og den Søndag,
i hvilken Anledning de indbødes til at give Møde samme Steds,
Kristoffer Gøye allerede Fredagen forud, for at han om Lørdagen
kunde følge Brudgommen ud mod sin Brud, og de saa
allesammen siden kunde gøre sig glade med hvad andre Godtfolk, did
kommendes vorder.

*

<h1>5</h1>

Ved Læsningen af alle disse Breve om Slægts og Venners
Samtykke, af hvilke ikke faa har vist sig at være en blot
Formsag, kunde let det Hovedpunkt træde i Skygge, at <sp>Samtykke</sp>
af de nærmeste virkelig var <sp>nødvendigt</sp>. Som ovenfor omtalt,
krævedes imidlertid et saadant ikke blot ifølge Skik og Brug,
men ifølge selve Frederik den Andens Forordning om
Ægteskabssager, og nu som før gjaldt den gamle Lovbestemmelse, at en
Kvinde, der giftede sig uden sin Værges Samtykke, herved
forspildte Brugsretten til sin Arv. Dette dannede altsaa den fælles
Understrøm i Tidens Betragtningsmaade. Og de enkelte
tilsyneladende Afvigelser, som vi nys i Brevene har set -- hvor
Giftermaal blev stiftet trods nærbeslægtedes Modstand -- bekræfter
paa en Maade kun Reglen, for saa vidt Samtykke her jo virkelig
blev begæret, og vi intet sikkert veed om, hvorvidt dette dog ikke
tilsidst om end nødtvungent er blevet afgivet. Et yderligere Bevis 

kan hentes fra Behandlingsmaaden^de faa bestemte Undtagelser,
hvor vi har Tidens egne Ord for, at Giftermaal er blevet indgaaet,
uden at Slægtens Samtykke først var opnaaet.

<img>
Fig. 12.   Fru Sophia Brahe, Otto Thotts til Eriksholm.
(Maleri paa Gaunø.)

Sophie Brahe (Fig. 12), Tyge Brahes Søster, kunde her, om
end kun til en vis Grad, nævnes som Eksempel. Hun havde
været gift med Otto Thott til Eriksholm i Skaane, og i dette
Ægteskab født en Søn, den siden bekendte Rigsraad Tage Thott.
Men efter Mandens Død Aar 1588 blev hendes Besøg hos
Broderen paa det nærliggende Hveen hyppigere og hyppigere, og 

en af Grundene hertil var, at hun paa Uranienborg traf en anden
skaansk Adelsmand, Erik Lange til Engelholm, der i høj Grad
tiltalte hende. Begge sværmede de for Alkemi og Astronomi, og
medens de i Forening søgte at smelte Guld af fremmede Stoffer
eller tyde Stjernernes Løb, smeltede deres egne Sjæle sammen,
og de bestemte, at deres Løbebane skulde blive en og samme.
Aar 1590 blev de trolovede med Tyge Brahes, men ogsaa kun
med hans Samtykke, og uden at have spurgt andre Slægt og
Venner til Raads.

Dette var en grov Fornærmelse mod disse. Ligefrem strafbart
var det vel ikke, for saa vidt hun havde sin nærmeste Frænde og
ældste Broder Tyges Samtykke. Men med Rette blev hendes
Søskende og øvrige Slægt højlig fortørnede og søgte efter Evne
at faa Forbindelsen hævet<footnote>anske Magazin III 17. </footnote>. 
Hun holdt imidlertid trofast ud, først
i tolv lange Aar som trolovet, medens Erik Lange flakkede om i
Udlandet og satte al sin Formue til paa den Kunst at lave Guld,
siden i bitre, trange Kaar som gift med en stakkels, overspændt
Frakker. Hjælp var ikke at vente hjemme fra, thi hvorfor var
hun "gaaet af deres Raad"? Sagnet beretter, at Sønnen, Tage
Thott, paa en Udenlandsrejse traf Moderen paa Torvet i Prag,
hvor hun sad og solgte Smaakram<footnote>Danske Magazin III 24. 
</footnote>. Dette er usandt, men det
visse er, at hun først langt om længe hos ham kom i Havn, da
han selv overtog Styrelsen af sin Fædrenegaard Eriksholm.

Var Uviljen saa stor, hvor intet ligefrem strafbart var foretaget,
undlod man naturligvis ikke at anvende Lovens Straf, hvor sligt
lod sig gøre. Et Eksempel fra borgerlige Krese kan hentes fra
Ribe omtrent ved Aarhundredets Midte. Her var en ung Kvinde,
der boede hos sin Fader, bleven forelsket i en Landsknægt ved
Navn Jacob Dumme; og havde hun da "taget sin Landsknægt ved
Handen og løbet bort med hannem, og var saa borte henved fire
Aar". Da hun som gift Kone efter Faderens Død vendte tilbage
for at faa sin Part af Arven, var hendes Husbond, Jacob Dumme,
klog nok til ikke at stille Sagen paa Spidsen, men bad blot de
andre Arvinger om lidt Hjælp. "For Guds og hendes Armods Skyld"
gav disse dem noget, men lod dog for en Forsigtigheds Skyld ham
samtidig underskrive en Erklæring om, at han gav Afkald paa al
Arv efter Svigerfaderen.

Jacob Dumme døde, og hun fik sig en ny Mand, Peder Nielsen. 

Denne løb det rundt i Hovedet, at der tilkom dem Arv, og
at hans Formands Afkaldsbrev umuligt kunde gøre en Datter
arveløs. Han anlagde da Sag. Men nu fik han Sandheden at høre.
I Ribe gjaldt Riberet. Og denne var paa dette Punkt endnu
strengere end Jydske Lov. Hans Hustru havde ved at gifte sig
imod sin Faders Vilje ikke blot, som Jydske Lov sagde, forspildt
Brugsretten til sit Arvegods, saa længe hun levede, men
fuldstændigt forbrudt det, saa at det var ganske ligegyldigt, om Jacob
Dumme havde givet Afkald eller ej. Peder Nielsen blev
imidlertid ved sit og vilde drive Sagen til det yderste. Han lod sig da
ikke nøje med denne Borgmestres og Raads Dom, men
indankede den for Herredagen i Nyborg 1550. Udfaldet her blev
dog ikke gunstigere. Christian den Tredje og Rigsraaderne dømte
ligervis<footnote>Kolderup Rosenvinge: Gamle Danske Domme I 133-35. </footnote>.

Et Eksempel fra adelige Krese afgiver Herluf Daa's Optræden
mod Søsteren Margrethe Daa. Han var hendes lovlige Værge,
men Forholdet mellem dem var ikke det bedste, og de laa
gentagne Gange i indbyrdes Retstrætte. Da hun ønskede at gifte sig
med Adelsmanden Wulf Strale, satte Broderen sig derimod
under Paaskud af, at Partiet ikke var godt nok, men vistnok
især fordi hans egne Udsigter til at arve hende derved vilde
formindskes.

Tilsidst brød Wulf Strale overtværs, og efter at have anholdt
om hendes Haand hos dem af Slægten, der var hende gunstig
stemt, holdt han "offentlig sit Bryllup i Ystad i Godtfolks
Nærværelse". Dette var lovstridigt, og Herluf Daa stævnede ham for
Herredagen i København 1608. Her dømtes Margrethe Daa som
den, der havde "giftet sig selv uden hendes Værges og næste
Frænders Raad og Vilje", til for Livstid at have sit Arvegods
forbrudt, hvilket skulde være i Broderen, Herluf Daas Vold,
"medmindre han vil det efterlade". For enhver, der kendte blot lidt til
Herluf Daa, maatte det staa klart, at denne Henstilling til håns
Højmodighed var unyttig, og Søsterens Gods nu vel anbragt, for
saa vidt han aldrig i levende Live vilde "efterlade det", og endnu
mindre ved sin Død<footnote>V. A. Secher: Kongens Rettertings Domme 
1595-1604 S. 583-84 og 1605-14 S. 228-31. -- Om Herluf Daa se f. Eks. 
Historisk Tidsskrift 6te Række I 79-147. </footnote>.

En egen, meget mislig Maade at fremtvinge Samtykke paa, var
straks at leve som Ægtefolk, uden at afvente Forældres eller
Værgers Svar, i Haab om at disse da nok, for at undgaa videre 

Skam, vilde sige ja til Forbindelsen. Frederik den Andens
Ægteskabsordning af 1582 brugte herom Udtryk, der, tagne alene for
sig, let kunde misforstaas paa Grund af deres Mildhed, idet den
hele Straf tilsyneladende kun sattes til: "da skal han endelig tage
hende til Ægte, om hendes Forældre eller Formyndere ville det
samtykke"<footnote>H. Rørdam: Danske Kirkelove II 345. </footnote>.

Et af de mest bekendte Eksempler paa denne Fremgangsmaade
afgav Adelsmanden Eggert Abildgaard, der, da Jomfru Mette Juel
befandt sig paa Rejse fra Estrup til Barritskov, forførte hende,
trolovede sig med hende og ægtede hende, uden først at indhente
hendes Faders og nærmeste Slægts lovlige Samtykke. Som
rimeligt var, vakte denne Dristighed stor Forbitrelse hos hendes Slægt.
Men sket var sket, og da den første Hede havde sat sig, enedes
man fra begge Sider om at lade Sagen afgøre i Mindelighed,
hvortil vel ikke lidet bidrog, at Regeringen selv gjorde sit for at faa
Striden udjævnet. Frederik den Anden var nemlig kort tilforn
død, og Regeringsraaderne, der styrede Landet under Christian
den Fjerdes Mindreaarighed, gjorde alt for at undgaa
opsigtsvækkende Skandaler.

Ved tilforordnede Rigraaders Hjælp lykkedes det da paa
Herredagen i København 1589 at faa den fornærmede Part til at
opgive Sagsanlæg og gaa ind paa Forlig. Ifølge dette skulde Eggert
Abildgaard straks paa selve Herredagen gaa rundt til alle
Medlemmerne af den krænkede Slægt, af bede sin Forseelse og
erklære, at den var begaaet af Ungdoms Ubetænksomhed og
Uforstand, men ikke af Trods. Dette skete, og de tilsagde ham deres
Tilgivelse<footnote>Klevenfeldts Dokumenter til Stamtavler, 
Abildgaard 29 Maj 1589) R. A. </footnote>.

Hvor naadigt Mette Juel og Eggert Abildgaard slap ved dette
Forlig, vil lettest ses af, hvad der under andre Omstændigheder kunde
være blevet deres Lod. Hvis det var lykkedes Mette Juels Slægt
at faa hende i deres Vold, førend hun og Eggert Abildgaard var
blevne viede, skulde efter Frederik den Andens saakaldte
Gaardsret af 1562 Eggert Abildgaard egentlig have været æreløs. Og
Mette Juel skulde have forbrudt alt sit Arvegods til sin Værge,
og vilde denne ikke tage det, da maatte andre hendes næste
Frænder tage det, men aldrig maatte det efter hendes Død komme
til hendes egne Børn<footnote>V. A. Secher: Forordninger, Recesser 
og andre kongelige Breve 1558-1660 I 189-90. </footnote>. 
For saa vidt var det snildt nok af de to,
at de skyndsomst havde holdt Bryllup. Men selv efter 

Brylluppet, og efter at det ovenomtalte Forlig var sluttet, var de dog ikke
helt sikre og kunde egentlig aldrig blive det. Var de uvidende i
saa Henseende, kunde de blive belærte derom paa Herredagen
det følgende Aar 1590. Her gjorde nemlig Fru Mette Fassi eller
Fasti Paastand paa Arven efter sin barnløse Søstersøn, Anders
Bing. Hendes Paastand blev imidlertid ikke taget til Følge, fordi
hun i sin Tid havde ladet sig besvangre før sit Ægteskab, og af
denne Grund ogsaa tidligere var bleven udelukket fra Arv i sin
Familje, og det uagtet hendes Forældre havde samtykket i
hendes Ægteskab med den, der havde besvangret hende
<footnote>Kolderup Rosenvinge: Gamle Danske Domme IV 207-16. </footnote>. --
Erfaring viste altsaa, at Følgerne af sligt et Skridt, som Eggert
Abildgaard og Mette Juel havde begaaet og foreløbigt var slupne
heldigt fra, siden efter kunde komme frem paany paa en højst
ubehagelig Maade.

*

Hensigten med disse strenge Bestemmelser opnaaedes,
forsaavidt man i Slutningen af det 16de Aarhundrede sjældent hørte
Tale om <sp>Bortførelser</sp>. Tidligere havde disse været
alminde-ligere, og især havde et <sp>aftvunget Klosterløfte</sp> kunnet give
Anledning hertil. Det sidste, bekendte Tilfælde af denne Art var,
da Morten Venstermand, efter Folkevisen endog paa Kongens
egen Opfordring, bortførte sin Fæstemø, der var bleven indgiven
i Roskilde Fruekloster<footnoteVedel Simonsen: Familie-Efterretninger 
om de danske Ruder II 31. -- Svend Grundtvig: Danmarks gamle Folkeviser 
III 644. Brudens Navn og Tiden angives forskelligt. 
</footnote>. Efter Reformationens Indførelse
mindskedes Antallet. To Tilfælde blandt den danske Adel forefaldt,
begge, betegnende nok, under den nordiske Syvaarskrig med dens
opløste Forhold.

Om det første af disse to Tilfælde er det kun lidet, vi med
Sikkerhed veed. Medens de tre Brødre Ulfstand: Gregers, Jens og
Hak var i Leding, benyttede en tysk Høvedsmand for
Landsknægtene, Simon Raffn, sig af Lejligheden, bortførte deres Søster,
Jomfru Anne Ulfstand, hvem han tidligere forgæves havde
anmodet dem om at maatte faa til Ægte, og lod sig vie til hende.
Brødrene nærede Frygt for, at Frederik den Anden skulde blande
sig i Sagen til Gunst for Voldsmanden, de skrev derfor til Kongen 

og bad ham ikke at antage sig Simon Raffns Sag eller give ham
noget Løfte i saa Henseende, førend deres Tilbagekomst.

Frederik den Andens Svar, der er dateret Frederiksborg den
26de Juli 1565, og vistnok udgør det eneste endnu bevarede
Vidnesbyrd om, hvad der er foregaaet, synes noksom at røbe, til
hvilken Side Kongen i sit Hjerte hældede. Ganske vist begyndte
han med den Erklæring: "Vi ere ikke om den Sag besøgte, og ej
den hidtil har givet Os noget at skaffe, intet ville Vi heller have
dermed at gøre". Men derpaa tilføjedes: "Men Dig, Hak Ulfstand!
drages vel til Minde, hvad Ord og Tale Vi tilforn om samme
Handel med Dig haft have; og efterdi at mange Os berettet have,
at samme Simon Raffn skal være en Adelsmand og kommen af
god Slægt, lade Vi Os tykke, at man sligt tilforn vel havde med
bedre Lempe kunnet forekomme, end skeet er. Dog ville Vi,
eftersom forberørt er, intet Os dermed befatte. I ville selv den
Lejlighed betænke, hvor det bedst kan bestilles, at ingen af Parternes
Ulempe dermed skal formærkes"<footnote>Frederik den II. til Gregers, 
Jens og Hak Ulfstand. Adelsbreve Fasc. 58. Ulfstand. </footnote>.

Tonen i dette Brev lod ingen Tvivl om, at Kongen ansaa Forlig
for den heldigste Løsning af Sagen. At et saadant er blevet
indgaaet "ingen af Parterne til Ulempe", turde vistnok ogsaa være
Grunden til, at der ikke foreligger videre herom. Den gamle
"Slægtebog" omtaler deres Ægteskab i ret fredelige, om end noget
tvungne Udtryk: "Anne Ulfstand havde en Tysk, var en Raffn af
Slægt, de boede paa Hofbo, Sigismundus Raffn. De havde ingen
Børn. Han var en Kaptejn i den gamle, svenske Krig og var meget
hos Hak Holgersøn, hendes Broder; det var største Aarsag til, at
de kom sammen"<footnote>Tale Ulfstand's Slægtebog S. 108 (efter 
velvillig Meddelelse af Hr. Arkivar i Rigsarkivet Thiset). </footnote>.

Ulige mærkeligere var den anden Bortførelse, der samtidig
fandt Sted, idet <sp>Arild Urup bortførte</sp> og ægtede <sp>Jomfru
Tale Thot</sp>, en Dags Tid førend hendes Bryllup skulde staa
med Anders Banner. Denne Sag vakte med Rette Opsigt baade
paa Grund af de mægtige Slægter, der var indviklede deri, og
paa Grund af Retsspørgsmaalets Vanskelighed, idet Bortføreren
egentlig var den forurettede Part. En Maalestok for den vakte
Opsigt er, at Begivenheden fremkaldte den sidste historiske
Folkevise. I denne Folkevise har vi da Samtidens egen
Fremstilling, der kaster et skarpt Lys ikke blot over denne enkelte 


Sag, men over flere af de Forhold i Almindelighed, som vi nys
har betragtet. Vi skal derfor dvæle lidt ved den.

Hvad der forelaa, var en Hverdagshistorie blandt de mange:
Jomfru Tale Thot, en Datter af den afdøde Rigsraad Tage Thot
til Eriksholm i Skaane, elskede Anders Eriksøn Banner, men
hendes Slægt nødte hende til at tage den rige Enkemand, Arild
Axelsøn Urup til Uggerup i Skaane. "Slægts og Venners Raad"
er kort gengivet i Visens første Vers:

<tab> Det var Arild Axelsøn,
<tab> Han om Jomfru Tale bad.
<tab> Hendes Moder og Morbrødre
<tab> De hannem hende gladelig gav.
<tab> -- Saa drikke de Bryllup paa Eriksholm.

Glæden over det gode Parti beskrives derpaa i følgende
Samtale mellem Moderen, Fru Else Ulfstand, og hendes Søster, Fru
Tale Ulfstand.

<tab> Det var Fru Else
<tab> Raader med sin Søster Tale:
<tab> "Hvad siger Du, kære Søster!
<tab> "Om min Datters [Giftermaal]?

<tab> Det svarede Fru Tale,
<tab> Hun svarede saa vel:
<tab> "Du vedst vel, kære Søster min!
<tab> "[Jeg tog hannem heller selv].

Forbitret griber Datteren her ind i Samtalen:

<tab> Det svared Jomfru Tale:
<tab> "Saa faar han lade sig
<tab> "Behage min Morsøster!
<tab> "Ret aldrig fanger han mig.

<tab> "Jeg vil ikke have Arild Axelsøn,
<tab> »Jeg vil ikke i Skoven [Skaane?] bo.
<tab> I give mig Anders Eriksøn!
<tab> Hannem haver jeg givet min Tro.

Men ingen tog Hensyn til hendes Ønsker, og da den passende
Tid var gaaet, blev der drukket Fæstensøl paa Eriksholm, hvor
Arild Urups Talsmand mødte og paa hans Vegne overrakte 

Fæstegaverne. Jomfru Tale viste dog sin Uvilje til det sidste ved
at afslaa at modtage dem.

<tab> De drukke Fæstensøl paa Eriksholm,
<tab> Hr. Lave mon Ordene tale.
<tab> Han gav hende det røde Guld
<tab> Til sin Fæstensgave.

<tab> Han gav hende Guld og Ædelstene,
<tab> Som Jomfruer maatte vel bære.
<tab> Hun kastede det paa Bænken neder,
<tab> Og gjorde deraf Vanære.

<tab> Hun kasted bort det røde Guld,
<tab> Hun vilde det ikke se,
<tab> Der stod saa mange og saa derpaa,
<tab> Saa spottelig monne de le.

Saaledes stod Sagerne, da den nordiske Syvaarskrig udbrød.
Arild Urup blevkommanderet op i Sverige, og Brylluppet altsaa
udsat, indtil Hæren vendte tilbage. Denne Frist benyttede Jomfru
Tale paa bedste Maade. Hun bad sin Moder saa længe, indtil
denne gav sit Minde til Forbindelsen med Anders Banner, dog
paa Betingelse af, at han kunde indhente sine Frænders Samtykke.
Derpaa skrev Jomfru Tale til Anders Banner, som det hedder i
Visen:

<tab> Jomfru Tale skriver Anders Eriksøn til,
<tab> Og Brevet lyder saa:
<tab> "Vil I komme til Eriksholm,
<tab> Fuldt vel kan I mig faa."

Dette lod Anders Banner sig ikke sige to Gange. Han red til
Eriksholm. Aftaler blev trufne, og skøndt det ikke lykkedes ham
at vinde alle sine Frænders Samtykke, bevægede han dog
tilsidst Fru Else til alligevel at gaa ind paa hans og Datterens
Giftermaal.

Det sidste Skridt stod endnu tilbage: at erholde kongelig
Tilladelse til, at Trolovelsen med Arild Urup maatte hæves.
Øjeblikket var for saa vidt gunstigt, som Arild Urup just paa den
Tid var falden i svensk Fangenskab, og Udsigten til hans
snarlige Hjemkomst altsaa kun ringe. Jomfru Tale paatog sig selv
det ubehagelige Hverv at gaa til Frederik den Anden og bede
sig fri. Ledsaget af sin Moster, Fru Kristense Holgersdatter, 

mødte hun ved den unge Konges Hof, og ret træffende skildrer
Visen de to Kvinders pinlige Stilling, som de stod dèr i en
Anledning, der fristede til at mistydes, lige overfor en ung, ugift Konge
med en fri Spøg paa Læben, og omgiven af en Flok kaade
Hofmænd, der blot lurede paa at faa det hele'gjort latterligt.

<tab> Det var Jomfru Tale Thot,
<tab> Hun ganger for Kongen at stande:
<tab> "Jeg beder Eder, min naadige Herre!
<tab> "Hjælper mig af Nød og Vaande!

<tab> "Aril Axelsøn sidder i Sverig fangen,
"<tab> Jeg bærer for hannem den Tvang,
<tab> "I give mig Anders Banner!
<tab> "Mens han er hjemme i Land.

<tab> Det var Fru Kristense Holgersdatter.                     .    .
<tab> Hun var saa næsevis:
<tab> "Min Herre! I hjælpe denne Mø af Nød!
<tab> "Derfor fanger i stor Pris.

<tab> Det svared Dannerkonning,
<tab> Han svared der spottelig til:
<tab> "I lade den Svend hende hjælpe af Nød.
<tab> "Som hun selv have vil!

<tab> Bort gik Fru Kristense Holgersdatter
<tab> [Med] Jomfruen, den arme Stakkel.
<tab> Kongen og hans Hosinder de spotter hende,
<tab> For hun saa dristelig turde tale.

Brylluppet blev nu hurtigst muligt berammet til en Torsdag, og
ikke, som Skik var, til en Søndag. Men allerede ved
Bryllupsindbydelserne viste der sig Vanskeligheder. Brudens Morbroder
nægtede saaledes at give Møde, idet han lod svare, at Arild Urup
var et langt bedre Parti end Anders Banner: Arild Urup havde
gjort et rigere Giftermaal første Gang, og naar han nu desuagtet
havde bejlet til Jomfru Tale, skulde man selvfølgelig holde paa
ham.

<tab> Gregers Holgersøn sidder paa Skabersø,
<tab> Til Bryllup vilde han ikke ride.
<tab> "Jeg frygter, I holde saa Bryllup,
<tab> "At deraf yppes Angst og Kvide.


<tab> I haver hende givet Arild Axelsøn,
<tab> "Han er hende fuldt vel værd.
<tab> "Alt haver han haft saa godt et Giftermaal før,
<tab> "Han faar det ikke bedre her.

Arild Urups Venner var imidlertid heller ikke ledige. Otto
Brahe og Mourits Podebusk drog til Frederik den Anden og
spurgte ham, om det var sandt, at han havde tilladt denne
Forbindelse. Skildringen af dette Møde med Kongen er i digterisk
Henseende ubetinget Visens bedste Parti. Først gav Kongen et
Svar, der, hvis det forholder sig saa, at Frederik den Anden paa
samme Tid selv forgæves ønskede at maatte ægte Anna
Hardenberg, faar en egen vemodig Biklang:

<tab> Det svared Dannerkongen,
<tab> Han svared saa dertil:
<tab> "Det er bedst at lade dem komme sammen,
<tab> "Mens de saa gerne vil.

Men saa brusede begge Adelsmændene op, truede med at yppe
Fejde mod Anders Banner og henviste Kongen til Lovens og
Haandfæstningens af ham selv besvorne Ord, som han nu stod
i Begreb med at bryde. Efter lang Eftertanke lovede da Kongen
dem, at Brylluppet skulde udsættes et Aar. Ifølge Visen lød deres
Ord til Kongen saaledes:

<tab> "I sendte Arild Axelsøn imod Eders Fjender,
<tab> "De stærke Bølger at bryde.
<tab> "Vil I nu give Anders Banner hans Brud,
<tab> "Det skal os saare fortryde.

<tab> "Kommer vi ikke paa Søndag Aften
<tab> "Og følge Bruden til Seng,
<tab> "Da skal vi komme paa Mandag Morgen,
<tab> "Anders Banner til Angst og Meen.

<tab> "Arild Axelsøn er en Fange i Sverig,
<tab> "Og lider baade Angst og Tvang,
<tab> "Dog haver han skikket sig oprigtig og tro
<tab> "Imod sit Fædreland.

<tab> "I haver og svoret en kongelig Ed
<tab> "Paa Eders kongelig Ære:
<tab> "At skikke alt Danmark Lov og Ret,
<tab> "Mens I mon Kronen bære. 


<tab> "I haver og svoret paa vor Haandfæstning god,
<tab> "Det skal I vel holde.
<tab> "Og ikke skal Anders Banner i Aar
<tab> "Faa Arild Axelsøns Brud i Volde.

<tab> --  Længe stod Dannerkongen
<tab> Og gav deres Ord i Gem:
<tab> "I Aar skal ikke Anders Banner drikke Bryllup,
<tab> "Ikke heller føre Bruden hjem.

Med denne Udsættelse af Brylluppet var Arild Urups Sag
vunden. Det lykkedes ham at slippe ud af sit Fangenskab, idet
han blev udvekslet med Feltmarskalk Hogenskild Bjelke. Og
ifølge en Beretning, som dog ikke omtales i Visen, naaede han
ned til Danmark, tre Dage førend Brylluppet paany var ansat.
Her fik han to Adelsfruer til at drage i Besøg til Eriksholm. De
lokkede Jomfru Tale ned i Haven med sig, idet den ene lod, som
hun besvimede, og fik Bruden til at følge sig ud i det Frie. Ved
Havegærdet holdt Arild Urup, brød ind, bortførte sin Fæstemø
og lod derpaa offentlig kundgøre, hvad sket var, samt, at hvis
nogen vilde have hende igen, kunde de henvende sig til ham
<footnote>Tycho de Hofman: Hist. Efterr. o. velfortjente Danske 
Adelsmænd I 63. -- Langebeks Excerpter. Fasc. 161. Urop. </footnote>.
Visen ender med den sædvanlige Afslutning: 

<tab> Nu haver Arild Axelsøn
<tab> Forvundet baade Sorrig og Kvide:
<tab> Nu sover han saa gladelig
<tab> Hos Jomfruens Side.
<tab> -- Saa drukke de Bryllup paa Eriksholm.

*

Denne Folkevise, hvis digteriske Værd vel ikke er betydeligt,
har derimod i historisk Henseende ikke ringe Interesse. For det
første er det en af de faa Folkeviser, hvis Affattelsestid vi kan
næsten paa Aar nøjagtig bestemme. Arild Urup faldt i
Fangenskab Aar 1564, og Visen maa være bleven digtet ganske kort
efter de omtalte Begivenheder, medens alle Bipersonernes
Slægtskabsforhold og Stilling til Sagen endnu var i frisk Minde.
Dernæst har Visen Værd, fordi den giver et uden Tvivl sandt Billed
af den unge Frederik den Anden, Tonen ved hans Hof og hvad
Adelen i disse Aar turde byde ham. Endelig har Visen i vor 

Sammenhæng særlig Betydning, fordi den, baade ved hvad den
udelader og ved hvad den omtaler, giver gode Oplysninger om
Tidens Opfattelse i det hele.

Det er nemlig klart, at hvis en Nutidsdigter vilde have
behandlet et Emne som dette, havde han gjort det paa en af to
Maader: Enten havde han valgt Arild Urup til sin Helt og i saa
Fald særligt dvælet ved hans Tapperhed, hurtige Rejse fra
Fangenskabet i Sverige og kække Bortsnappen af Bruden. Eller
ogsaa havde han ladet Tale Thots trofaste Kærlighed være
Hovedsagen, skildret hendes sejge Modstand mod den forhadte Bejler,
hendes Bortkasten af Fæstensgaverne, hendes tunge Vandring
til Kongen -- saa nær ved Maalet og dog alt tabt, da hun med
Vold førtes bort, grusomt skiltes fra den, hun elskede, og
knyttedes for Livet til den, hun hadede.

Men Folkevisen tager det paa ingen af disse Maader. Den gør
vel Arild Urup til Helten, men lader hans Tapperhed næsten
uomtalt og forbigaar ganske hans skyndsomme Ridt hjem og
dristige Bortførelse af Bruden. Muligvis staar dette sidste i
Forbindelse med, at Hovedparten af Visen er bleven digtet endnu
førend hans Hjemkomst. Herpaa kunde de vistnok oprindelige
Slutningsvers tyde, især det, der lyder saaledes:

<tab> Herre Gud give dem alle Godnat
<tab> Som ikke kan lide Uskel!
<tab> Vil Gud sende Arild selv til Land,
<tab> Da hævner han det vel selv!

Men den samme Forfatter, der senere har føjet de to sidste Vers
til om Arild Urups Sejr, kunde da passende have fremhævet den
kække Maade, hvorpaa denne blev vunden. Som Visen nu
foreligger, er der hverken i dens første eller sidste Del gjort noget
synderligt for at stemme Tilhørerne for Visens Helt, Arild Urup.

Endnu mindre har Digteren fulgt den anden Vej, at gøre
Jomfru Tale Thot til Heltinden. Tværtimod, hun haanes, hvor
Lejlighed viser sig, saaledes f. Eks. hvor Anders Banner besøger
hende:

<tab> Anders Eriksøn rider til Eriksholm,
<tab> Baade glad og fro
<tab> Alt til Arild Axelsøns Fæstemø,
<tab> For hun er løs i Tro.

Visen er dog meget langt fra at være en blot tør Beretning uden
Medfølelse for nogen eller noget. Den er tværtimod
gennemtrængt af en varm Opfattelse, og der gaar en Understrøm af fast
Tro paa det Sædeliges Magt, der studom giver sig stærke
Udtryk. Men denne Begejstring og <sp>denne Sædelighed er blot
vidt forskellig fra Nutidens</sp>. Den Tro, der fylder Digteren,
og den sædelige Orden, han hylder, det er det 16de
Aarhundredes: at Datteren har ikke et Ord at sige med Hensyn til Valget
af sin Husbond; og Forbandelse hefter ved at "gaa ud af Slægts
og Venners Raad" eller bag efter bryde det af disse givne Ord.

Først ud fra denne Forudsætning forstaas Visens dybeste
Indhold. Det er, som vi igen hørte Hr. Mogens Gyldenstjernes
alvorlige Advarsel: "I skal have svaret, at det skal stande til
hende selv, hvad hun gøre vil. Det plejer ikke saa at gange til.
Fader og Moder med næste Slægt og Venner plejer at raade for
Giftermaal. Ihvor de selv har raadet, dér er intet godt fulgt efter".
Og ud fra denne Forudsætning er det, at Forfatteren uafbrudt
gør Vold paa alt, hvad vi anser for berettiget. Med rolig
Ligegyldighed meddeler han, at Jomfru Tale tidligere har givet
Anders Banner sin Tro og udtrykkeligt havde anført dette til
Moderen, da denne vilde have hende til at trolove sig med Arild
Urup. Staar der ikke i Loven: "Hemmelig Trolovelse skal inte
holdes, som er sket uden deres Vilje, hvilke de ere undergivne".
Roligt meddeles det, at hun bortkaster Arild Urups Fæstensgave
og ikke vil være hans Fæstemø. Alt sligt anføres kun for en
Fuld-stændigheds Skyld, for at give Fremstillingen Liv. Men det giver
ikke hende mindste Spor af Ret, thi i næste Øjeblik udskælder
Forfatteren hende desuagtet for "løs i Tro", fordi hun ikke
holder paa Arild Urup, skøndt hun jo efter Digterens egne
Oplysninger ved bestandig at holde paa Anders Banner netop maatte
siges at være "fast i Tro".

Med lignende Alvor bebrejder Digteren Anders Banner, at
han ikke svarer nej, da Jomfru Tale byder ham sin Haand, men
rider straks til Eriksholm, skøndt hans Slægt og Venner "raade"
ham fra det.

<tab> Det spurgte Anders Erlksens Venner,
<tab> Han havde det gjort.
<tab> Det veed Gud i Himmerig,
<tab> Det var dennem hart imod. 


<tab> "Vi bede dig, Anders Eriksøn!
<tab> "Du stat af din Villie,
<tab> "Det synes et ringe Manddoms-Stykke
<tab> "En anden Svends Jomfru af gillie.

<tab> "Derpaa tænker kun Præster og Skræder,
<tab> "Som du vel haver spurgt.
<tab> "-- Men havde Erik Banner levet,
<tab> "Du havde det ikke gjort.

<tab> Og det var Anders Eriksøn
<tab> Lydte ikke sin Moders Raad,
<tab> Red han sig til Eriksholm.
<tab> Derfor monne det saa gaa.

Omvendt udtaler Digteren den største Ros over Arild Urups
Slægtninge, der staar ved deres "Raad" til denne og, da han er
fraværende, paa hans Vegne gaar til Kongen for at sikre det
Ægteskab, som de har tilraadet. Dette var saa meget mere hæderligt,
som den ene af dem var en Broder til Arild Urups første Hustru,
og hun var jo nu død og dermed Svogerskabet hævet. Derimod
har Digteren selvfølgelig ikke et Ord at indvende imod deres
truende Tale til Kongen, et sikkert Vidnesbyrd om, at Digteren
selv var deres Standsfælle.

<tab> Herre Gud glæde hannem Mourits Podebusk,
<tab> Hjælpe hannem af Sorrig og Nød!
<tab> At han ikke glemte Svogerskabet,
<tab> Dog hans Søster var død.

<tab> Herre Gud være med den gode Otto Brahe!
<tab> Han svared som en Mand.
<tab> Han talte udi Arilds Sag,
<tab> Det spurgtes til Nørrejydtland.

Vil man sluttelig samle i et Fællesudtryk Forfatterens Dom over
alt det skete, Jomfru Tales, hendes Moders og Anders Banners
Optræden, saa er det dette, at deres Færd var meningsløs fra
Ende til anden. Dens eneste Forklaring og Undskyldning var, at
lomfruens næste Frænde, hendes Fader, var død og altsaa ikke
her kunde "raade".

<tab> Galenskab var Begyndelsen,
<tab> Og Daarskab saa var Enden.
<tab> Havde den gode Tage Ottesøn levet,
<tab> Inte havde de løbet Fastelavn med hinder.
<tab> -- Saa drak de det Bryllup paa Eriksholm<footnote>
Svend Grundtvig: Danmarks gamle Folkeviser III 681-87. </footnote>.

Den Hogenskild Bjelke, mod hvem Arild Urup blev udvekslet
som Fange, oplevede nogle faa Aar efter i sin nære Slægt en
<sp>Bortførelse</sp>, der vakte endnu mere Opsigt i Sverige
end Arild Urups Færd havde gjort i Danmark. Ogsaa om denne
Bortførelse haves en udførlig Beretning fra Samtiden, idet
en Søster til den, der bortførtes, har nedskrevet, hvad
der foregik. Beretningen, der bærer Troværdighedens fulde Præg,
har Krav paa vor Opmærksomhed, thi ihvorvel den kun angaar et 
Undtagelsestilfælde, hvor for nært Slægtskab udgjorde 
Hovedhindringen, oplyser den dog paa sin Vis den i hele Norden
herskende Ærefrygt og Underdanighed hos Døtre overfor
Forældrenes Vilje.

<img>
Fig. 13. Fru Märta Eriksdatter Lejonhufvud, gift med Svante Sture.

Moderen var i dette Tilfælde Hogenskild Bjelkes Svigermoder,
Fru Märta Lejonhufvud (Fig. 13). Et Liv rigt paa bratte 


Omskiftelser havde hamret Fasthed i hendes Sind. Da hun var Barn,
blev hendes Fader halshugget i det stockholmske Blodbad. Siden
ægtede hun Svante Sture, skøndt han egentlig var trolovet med
hendes Søster Margrethe (Fig. 14). Men Kong Gustav var bleven
indtaget af dennes Skønhed og befalede Svante Sture at afstaa hende
mod at faa Søsteren Marta til Ægte. Saaledes blev Märta
Lejonhufvud Kongens Svigerinde. Og endnu en Gang slog den
kongelige Naade ned i hendes Nærhed, da Kong Gustav efter denne sin
anden Dronnings Død ægtede hendes Søsterdatter, Katharina Stenbock
(Fig. 15).Erik den Fjortende begyndte vel med at ophøje Svante Sture 
først blandt alle svenske Adelsmænd til den nye Greveværdighed.
Men i Aaret 1567 myrdede Kongen i Upsala med egen Haand deres
Søn Niels (Fig. 16) i Fængslet og lod samme Dag Grev Svante
Sture og den anden 
Søn, Erik, offentligt halshugge uden Lov og Dom. Fru Märta lod
sig imidlertid ikke kue. Hun trak sig tilbage til Sturernes stærkt
befæstede Herresæde, Hørningsholm i Sødermanland, og afslog
herfra haardnakket at modtage de 1000 Mark lødigt Sølv, som
Kong Erik vilde paatvinge hende i Mandebod for hendes dræbte
Søn Niels.

<img>
Fig. 14. Margrethe Lejonhufvud, Gustav Vasas anden Dronning.

Det var under dette hendes Ophold paa det stærke Hørningsholm, 
at den Begivenhed indtraf, som vi her nærmere skal dvæle
ved. Kong Gustav havde jo i sin Tid ægtet hendes Søsterdatter,
Katharina Stenbock. Denne levede endnu som Enkedronning, og
hendes Broder, <sp>Erik Stenbock</sp>, var i alle Henseender et godt

Parti. <sp>Han bejlede til Fru Märtas Datter</sp> Magdalene, eller
som hun i Reglen kaldtes <sp>Malin</sp>, og vandt hendes Hjerte. Men
hvor meget end Fru Märta af andre Grunde kunde sætte Pris paa
en saadan Forbindelse, saa var hun bestemt imod den paa Grund
af det altfor nære Familjeskab. Erik Stenbock og Malin Sture var
Søskendebørn. Og selv om Kong Gustav for sit eget
Vedkommende havde vendt op og ned paa alle gammeldags
Ægteskabsregler og sat sig fuldstændigt ud over Loven, saa kunde lignende
Frihed ikke tilkomme hans Svoger Erik Stenbock, mindst nu under Johan
den Tredje, hvor Strømningen atter gik i katolsk Retning. Sveriges
Ærkebisp, den gamle Hr. Lars Petersøn, havde ogsaa gentagne
Gange paalagt Fru Märta at forbyde denne Forbindelse. Fru Märta
sagde da Nej til Frieren, og herved skulde det have sit Forblivende.

<img>
Fig. 15. Katharina Stenbock, Gustav Vasas tredje Dronning.

De unge var imidlertid af en anden Mening. Malin, der havde arvet en Del af
Moderens Uforsagthed, gik ind paa sin Elskedes Plan: gennem Flugt
at unddrage sig Moderens Magt. Erik Stenbock kom til
Hørningsholm i Julen 1572 og vandt alles Hjerter ved sine rige Gaver.
Ved denne Lejlighed blev rimeligvis Aftalerne trufne mellem ham
og Malin; thi da han nogle Maaneder efter i Marts 1573 kom igen
til Hørningsholm, denne Gang ledsaget af sin Søster, Grevinde
Cecilie, var alt i Stand til Bortførelsen.

Den foregik om Morgenen den 10. Marts. Hvor beklemt om
Hjertet Malin var, kan mærkes af hendes Ord. Hun havde som
sædvanligt sovet sammen med Moderen og de ugifte Søstre i
Slottets sikreste Rum, det store, runde Taarn, som Svante Sture

havde ladet opføre. Da om Morgenen hendes Søster Fru Sigrid,
gift med Thure Bjelke, kom ind til de andre i "Runddelen", saa
hun Malin ligge paa Knæ i den ene Vinduesfordybning, læsende
i sin Bønnebog og grædende bitterligt. Ved Synet af Søsteren
stod Malin op, de bød hinanden Godmorgen, og Fru Sigrid sagde
kærligt til Malin: "Gud velsigne Eder! I har en god Gerning for."
Disse Ord, der kun daarligt passede til, hvad Malin virkelig havde
for den Dag, afpressede hende Udbruddet: "Gud give, den var

<img>
Fig. 16. Niels Sture, *d. 1567.
(Maleri af Elbfos, Gripsholm.)

god!" -- "Visselig er det godt", svarede Fru Sigrid, "at man med
Taarer kan gøre sine Bønner til Gud." -- "Ja, det er nu saa",
sagde Malin hen for sig.

Greben af Øjeblikket vendte Malin sig derpaa pludselig mod
Søsteren og udbrød: "Min allerkæreste Søster! om end alle mine
forlade mig, saa vend dog ikke Eders trofaste Hjerte fra mig!"
Fru Sigrid, der ikke forstod hende, svarede: "Min allerkæreste
Søster! hvi fører I saadan Tale til mig? Jeg tror ikke, at I vil
gøre en Skælm af Eder. Der har ingen været i Stureslægten, som
har opført sig saaledes, at vi skulde vende vore Hjerter fra dem."
For anden Gang havde Søsterens Ord, uden at hun anede det,
været Svar paa Malins Tanker; denne brast i stærk Graad og
sagde: "Ja, jeg siger kun saa." Derpaa kaldte deres Moder, Fru
Märta fra et lidet Sidekammer paa Fru Sigrid, og Malin, der nu
var alene med sin lille Søster Christine, satte Barnet op paa et
Bord og begyndte at lege med det.

Et Øjeblik efter stak Erik Stenbock Hovedet ind ad Døren,
hilste og sagde: "Kære Frøken! Vil I se den Hest, jeg har
skænket Eder? Han staar nu nede paa Borggaarden." Malin svarede:
"Ja nok", hvorpaa han bød hende Armen, og de gik ud.
Undervejs paalagde de Fru Sigrids Jomfru, Malin Bjørnsdatter, at følge
med, og ligeledes en gammel Kvinde, der havde været Niels
Stures Amme. Begge rejste sig fra deres Arbejde og gik ned med.

Da de kom ned i Borggaarden, stod Hesten i Porten under
Hvælvingen, men forspændt en Slæde. I Borggaarden var Fru
Martas Præst og flere af Folkene tilstede, men de troede, at de
skulde paa Jagt og ventede, at det øvrige Herskab fulgte efter.
Erik Stenbock satte da Frøken Malin, Jomfru Malin og Ammen
i Slæden, sprang selv op bagpaa og kørte afsted, først langsomt,
siden hurtigere. Da Ammen saa, at det gik i fuld Fart ned imod
Søen, gjorde hun Anskrig, men Erik Stenbock satte hende en
Pistol for Brystet med de Ord: "Tier I ikke stille,saa skal I aldrig
raabe mer". Da de var naaet ned paa Isen, kom der 50 Svende
til Hest fra den ene Side og 50 fra den anden, allesammen Folk,
som Kongens Broder, Hertug Carl, den senere Carl den Niende,
havde laant Erik Stenbock til Hjælp. De hundrede Ryttere
sluttede Kres om Slæden, og afsted gik det nu over Isen og gennem
Sneen, saa hurtigt som Hestene kunde løbe. 


Imidlertid var Flugten bleven opdaget fra Slottet. Ved et
Tilfælde havde Malins gifte Søster, Fru Margrethe, set ud af
Vinduet, og da hun saa sin Søster i det besynderlige Optog, raabte
hun: "Vistnok bortfører Hr. Erik Søster Malin!" Raabet hørtes
af Fru Märta og Fru Sigrid inde i det lille Kammer, men de
forstod ikke Ordene og løb ud i den Tro, at et af Fru Sigrids Børn
var styrtet ud af Vinduet. Da de havde spurgt, hvad der var i
Vejen, og faaet Svaret: "Ak, Hr. Erik bortfører Søster Malin!"
ilede begge ned ad Trappen, men her besvimede Fru Märta og
faldt om. Da hun kom til sig selv, "og for ynkelig Raab og Graad
knap kunde tale", bad hun Fru Sigrid straks sætte sig i en Slæde
og jage efter de flygtende, hvad denne ogsaa skyndsomst udførte.
I samme Øjeblik kom Erik Stenbocks Søster, Grevinde Cecilie,
ud fra sit Kammer hen til Fru Märta, der endnu laa paa Trappen,
og begyndte at bevidne sin Deltagelse samt sin Udelagtighed i
det skete. Dette lykkedes hendes ikke videre godt; thi Fru Märta
svarede hende: "Far Fanden i Vold! Gud straffe baade eder og
eders Broder! Og har I nu været paa Raad med ham om at
frarøve mig mit kære Barn, saa drag efter ham, at ingen Spot og
Skam maa ske hende!" Denne Anvisning paa at slippe vel bort
lod Grevinde Cecilie sig ikke give forgæves. Og snart efter kørte
ogsaa hendes Slæde ned ad den stejle Vej fra Hørningsholm;
hun vidste vel, ad hvad Kant man skulde søge de flygtende.

*

Imidlertid var Erik Stenbock naaet med sine Ledsagere til
Sværdsbro, hvor han gjorde Holdt, førte Kvinderne ind i
Lensmandsgaarden og lod Rytterne slaa Kres om Gaarden, saa at
ingen kunde komme ind eller ud. Vel forberedt som Flugten var,
havde han her Skræddere og Skindere tilrede, der i Huj og Hast
syede Klæder til Malin og hendes kvindelige Ledsagere, thi de
var jo stegne i Slæden, som de gik og stod, og kørte barhovede
hertil.

Ikke længe efter ankom Fru Sigrid. Hendes væbnede Følge
fik ikke Lov at komme ind i Gaarden, og først efter lang Tale
indlodes hendes egen Slæde. I Forstuen stod fire Knægte med 

lange, ladede Hagebøsser. Efter Befaling spærrede de Døren,
men endelig naaede hun dog ind til sin Søster. Ved Synet af
Malin brast Fru Sigrid i Graad, fortalte hvad der var foregaaet
hjemme, og bad hende bønligt om at følge med tilbage til den
syge Moder, der havde lovet at ville forlade hende alt, hvad hun
her havde forbrudt. Da Malin forblev tavs, tog Søsteren fat paany
og besvor hende at efterkomme Moderens Begæring og ikke
volde hende yderligere Sorg, hvad der sikkert vilde have hendes
Død til Følge. Med Taarer svarede Malin: "Hvis I kan forsikre
mig, at Fru Moder vil bevilge, at vi maa faa hinanden til Eje,
efterdi jeg saa højligen har forpligtet mig til hannem, saa vil jeg
følge eder tilbage igen." Dette Løfte turde imidlertid Fru Sigrid
ikke give, og Malin svarede da under bitter Graad: "Ja, saa er
den første Forvildelse lige saa god som den sidste".

Faa dette Punkt af Samtalen traadte Erik Stenbock ind og
sagde straks til Fru Sigrid: "Hende faar I ikke med eder". Denne
gav dog ikke tabt, "men blev der endnu en Stund med Hjertens
Angst og vilde ikke lade sig saaledes vise bort". Imidlertid var
Grevinde Cecilie ogsaa kommen til, og Fru Sigrid, der fik en
klar Fornemmelse af, at de var i Ledtog sammen, spurgte nu dem
begge, hvor de agtede sig hen med hendes Søster. Erik Stenbock
svarede: "Til Visingsø, til min Søster, Grevinde Beate. Dér skal
hun blive, til jeg kan faa hendes Fru Moders Samtykke til, at vi
maa komme sammen". Fru Sigrid bad da Grevinde Cecilie om
at følge Malin did, hvortil Erik Stenbock svarede: "Det har jeg
allerede bedet hende om".

Nu var der ikke mere at tale om, og grædende bød Fru Sigrid
og Malin hinanden "Godnat!" Ved Afskeden tog Malin et stort
Pengestykke op af sin Pung, gav hende det og sagde: "Kære
Søster! giv min Fru Moder dette! det er det eneste, jeg har faaet
med mig fra mine Fædres Hus". Erik Stenbock og Grevinde
Cecilie bad dernæst Fru Sigrid at mægle mellem ham og Fru
Mårta og mage det saa, at hun gav sit Samtykke til Forbindelsen.
Fru Sigrid lovede at gøre, hvad der stod i hendes Magt og lidt
efter kørte hendes Slæde ud af Lensmandsgaarden.

Ved Hjemkomsten til Hørningsholm traf Fru Sigrid sin Moder
til Sengs i "Runddelen"," hvor hun var bleven baaret op efter 

Faldet paa Trappen. "Og var hendes ynkelige Klage, ligesom da
Fru Sigrid drog fra hende, hvilken yppedes end mere, da Fru
Sigrid kom igen uden at medbringe sin Søster". Fru Märta
mægtede imidlertid mere end blot at klage sig. At forfølge de flygtende
med væbnet Mandskab, hvad Erik Stenbock ventede sig, maatte
hun vel opgive, da hun var ene hjemme og hendes Svigersønner
og unge Sønner i Vesterås hos Kongen. Men anmelde det skete
kunde hun, og snarest muligt drage Straffen ned over
Ildgerningsmandens Hoved. Næste Morgen afgik Ilbud fra Hørningsholm
til Kong Johan den Tredje med Brev fra Fru Märta, hvori hun i
stærke Udtryk klagede over den store Sorg og Vold, som Erik
Stenbock havde tilføjet hende. Brevet virkede. En Stævning til
Erik Stenbock blev øjeblikkelig udstedt. Han skulde ufortøvet
møde og stande til Rette for den udøvede Voldshandling, og
Genpart af denne Stævning blev til foreløbig Beroligelse tilsendt Fru
Märta.

Imidlertid fjærnede de flygtende sig mere og mere. Den
følgende Morgen ved Ottesangstid havde de forladt
Lensmandsgaarden, og hele Skaren -- Erik Stenbock, de fire Kvinder samt
de hundrede Svende -- var ilsomt dragne Syd efter. Erik
Stenbock ventede nemlig stadigt, at Fru Marta skulde lade dem
forfølge med væbnet Magt. Saaledes naaede de efter faa Dages
Forløb til Per Brahes prægtige, nys fuldendte Borg paa Visingsø i
Vettern. Men da de kom hertil, hørte de, at Grev Per og Fru
Beate ikke var her, men dragne til Herregaarden Sundholm.
Did førte da Erik Stenbock Malin og bragte hende saaledes
endelig i Sikkerhed. Rejsen havde trods al Hast dog taget lang Tid.
Bortførelsen var sket Tirsdagen før Palmesøndag, og først anden
Paaskedag naaede de Sundholm. Da Erik Stenbock havde
overleveret Malin til hans Søster Fru Beate, drog han straks
nordefter for at afværge det Uvejr, der ufejlbarligt her havde samlet
sig mod ham.

Det var paa høje Tid, thi Fru Marta havde ikke været ledig.
Brev paa Brev var gaaet mellem hende og Kongen, og hun
havde faaet udvirket, dels at Erik Stenbock skulde sættes fast i
Stockholm, dels at Kongen gav hende det Løfte, at Erik
Stenbock og Malin aldrig skulde erholde hans Samtykke til at "faa
hinanden til Eje". I denne Anledning var der udgaaet kongelig 


Befaling over hele Riget, at ingen Præst maatte fordriste sig til at
vie dem.

Allerede paa Vejen til Stockholm modtog Erik Stenbock
Kongens Stævning. Og da han var naaet dertil, blev han indmanet i
sit Herberge, afsat fra sit Embede og maatte afgive et Aars
Lønning. Erik Stenbock var imidlertid heller ikke uden formaaende
Venner: hans Søster Enkedronningen, Kongens Broder Hertug
Carl, der havde laant ham Svende til Bortførelsen, og desuden
en Mængde Adelsmænd, hvoriblandt Fru Märtas egen Slægt, alle
gik de i Forbøn for ham. Fru Märta forblev imidlertid ubønhørlig.

Tilsidst synes Kongen at være bleven ked af den hele Sag,
der, behandlet efter Lovens Strenghed, for bestandig vilde have
berøvet ham en flink Tjener. Af denne Stemning benyttede Erik
Stenbock sig med Dristighed. Han drog ned til Visingsø og
bevægede Malin til at gøre en Ende paa Sagen, som nu snart havde
staaet paa i halvandet Aar. Der var udstedt Forbud mod, at nogen
svensk Præst maatte vie dem. Men dette udelukkede ikke deres
Giftermaal, de kunde jo lade sig vie af en dansk Præst. Ledsagede
af det gamle Slædefølge, Fru Sigrids Jomfru og Niels Stures Amme,
der endnu stadig var hos Malin, drog de da en skønne Dag ind
over Grænsen, lod sig vie af en dansk Præst og vendte samme
Dag tilbage til Torpa, hvor deres Bryllup stod.

Hermed var Knuden hugget over, og nu skrev selve Kongen
og desuden Hertug Carl, Enkedronningen, hele det svenske
Rigsraad og al Erik Stenbocks Slægt til Fru Märta og bad om Venskab
for ham. Denne nye Forhaanelse, at holde Bryllup uden hendes
Minde, havde imidlertid kun gydt Olje paa Ilden, og hun afviste
brat al Tale om Forsoning.

Endelig kom denne dog i Stand. Men Maaden, hvorpaa dette
skete, viser bedst, hvilken Vægt Datiden tillagde Forældrenes
Samtykke, og hvor stor den Myndighed var, som ved de
forudgaaende Begivenheder var bleven krænket. Fru Malin gik klædt
i Sorg, lige til hun opnaaede Moderens Tilgivelse, og ifølge den
gamle Beretning, som vi her skal lade føre Ordet, skete dette
først saalunde:

"Og gjorde Fru Malins Søstre Knæfald for deres Fru Moder
formedelst Fru Malins ynkelige Skrivelse til dem, udi hvilken
hun havde paamindet dem om, hvad Forbindelse der havde været 

imellem dem, og at hun ikke vendte tilbage, førend de skaffede
hende sin Fru Moders Yndest; hvilket de heller ikke formaaede'
før eet og et halvt Aar efter hendes Bryllup, at hun maatte komme
til sin Fru Moder".

"Da hun endelig kom did, var hun nede i Badstuen i nogle
Uger, førend hun kom for sin Fru Moders Øjne. Men efterdi
hun var frugtsommelig, bad hendes Søstre og Brødre om Venskab
for hende, førend hun skulde ligge i Barselseng, hvilket deres
Fru Moder ogsaa bevilgede. Og sagde de rent ud, at hun burde
ikke saa længe vredes paa sit Barn. Men formedelst al den Sorg
og Harm, som hende var sket af hannem, kunde hun ikke unde
hannem sin kære Datter. Omsider bevilgede hun dog, at de begge
maatte komme op til hende".

"Da Fru Märta fik sin Datter Fru Malin at se, sagde hun: "Du
ulyksalige Barn!" Da faldt Fru Malin paa sine Knæ, krøb hen til
sin Fru Moder og bad med Taarer og klagende Ord om
Forladelse, hvilken hendes Fru Moder med Hjertens Taarer tilsagde
hende samt tog hendes Hoved, lagde det op til sit Bryst og sagde:
"Gud forlade dig dine Synder, mit kære Barn! Jeg har forladt
dig det, din arme Synderske!" og rejste hende derpaa op. Men
Hr. Erik stod ganske stille, saa det var en Ynk at se. Der var
Svogre og Søstre, hvilke alle græd med Hjertens Taarer,
ihvorvel de glædede sig over, at begge var komne i deres Moders Gunst
igen".

"Saa blev da Hr. Erik og Fru Malin der saalænge, til hun kom
i Barselseng og fødte Hr. Gustav Stenbock. Det første Barn
havde hun født paa Torpa, det var en Datter, der hed Brita, men
som ikke levede længere end nogle Uger. Da hun denne Gang
skulde i Barselseng og pintes noget længe, var hun endda i Frygt
for, at hendes Fru Moder ikke af Hjertet havde forladt hende,
og bad hende derfor med bitre Taarer om Forladelse, og at hun
vilde bede Gud for sig. Thi saa vidste hun, at Vorherre vilde
hjælpe hende enten til Livet eller Døden; det skulde være hende
lige kært, efterdi Gud havde ladet hende leve saa længe, at hun
havde nydt den Naade at være kommen i sin Fru Moders Gunst
igen. Hvilket Fru Märta nu atter paany tilsagde. Derpaa sagde
hun: "Kære Fru Moder! læs da højt, saa at jeg hører det, og bed
for mig uværdige!" 


"Da faldt Fru Märta paa sine Knæ midt for hende og læste saa
højt, at hun hørte hvert Ord. Da sagde hun: "Gud ske Lov! at
jeg engang fik det at høre; nu vil jeg gerne dø, naar min Gud
vil". Trøstede og Fru Märta hende det bedste, hun kunde, og
forsikrede hende om sit moderlige Hjerte, hvilket hjertelig frydede
hende. Og blev hun saa noget derefter vel forløst. Da Barnet
skulde kristnes, gjorde Fru Märta et stort Barsel og indbød dertil
Kong Johan, Hertug Carl og alle Frøknerne. Og da gav Fru Märta
Fru Malin en lige saa stor Medgift som en af hendes andre Døtre:
Guld, Sølv, Gangklæder, Bohave saa vel som af alt andet, ligesom
en af de andre. Var det ikke mere, saa var det ikke mindre"
<footnote>Historisk Tidsskrift II 553-64. -- Stockholms Magazin 
I (Sthlm. 1780) 311-22. III (1781) 70-73. </footnote>.

*

Naar alle Hindringer var bortryddede, begge Parter enige og
behørigt Samtykke opnaaet, foregik endelig -- <sp>Frieriet</sp>. Dette
forekommer os en besynderlig Ordning, men Datiden krævede
her den omstændeligste og forsigtigst mulige Fremgangsmaade.
Ikke uden Grund lærte Niels Hemmingsen: "Naar Forældrene
og hun giver deres Samtykke, saa tak Gud, for han haver dig vist
til den, han vil unde dig, og bed fremdeles Gud, at han vil
naade-ligen fuldkomme det, han begyndt haver"<footnoteNiels Hemmingsen 
Om Ecteskab. (Kbhvn. 1572.) S. 130.</footnote>. Der var nemlig langt
frem endnu.

Ifølge gammel Skik maatte <sp>Frieriet ikke udføres</sp> af
Bejleren selv, men af <sp>beskikkede Mænd</sp> paa hans Vegne.
Grunden var uden Tvivl den, at man ønskede at have det vidnefast,
at han virkelig bejlede. Naar man da altsaa underhaanden havde
faaet Vished for, at alt var efter Ønske, skulde man henvende
sig til en eller helst to ansete Mænd og bede dem være
Talsmænd. Som Niels Hemmingsen siger det: "Naar du est saa
langt kommen, saa skal du skikke ærlige Bud til hendes
Forældre, som kunne det aabenbarligen forfare, som du haver tilforn
hemmelig handlet<footnote>Samme Skrift S. 130-31. </footnote>. 
Eller et andet Sted: "Ikke som en Forfører
skal man udforske Pigens eller Enkens Sindelag; men ved
sømmelig Sendefærd af sine Venner skal man anholde om
Samtykke"<footnote>Nicol. Hemmingii Pastor. (Hafniæ 1562) S. 72. </footnote>.

Skikken var ældgammel. Allerede i de islandske Sagaer
omtales den<footnote>V. Finsen: Annaler for nord. Oldkyndighed 
1839, S. 206. Anm. 2. -- Chr. Kaalund i Aarbøger for nordisk 
Oldkyndighed 1870. S. 404. </footnote>. At den fulgtes i Danmark 
i Valdemarernes Dage, kan 

ses af følgende Ord hos Saxo, hvor han omtaler Kong Helge af
Hallogalands Frieri i Modsætning til, hvad brugeligt var paa hans
egen Tid: "Det var sædvanligt udi gamle Dage, at unge Bejle
røgtede selv deres Ærinde<footnote>Den danske  Krønike af Saxo, 
oversat af A. S. Vedel. (Kbhvn. 1851) S. 44. </footnote>. 
I det 16de Aarhundrede brugtes
Talsmænd hos alle Stænder. Det var da ikke blot et adeligt Frieri,
der skildredes saaledes: "Anno 1589 den 4de November, dèr
Mønstring blev holden iblandt Adelen for Viborg, da haver ærlig
og velbyrdig Mand Iver Juel til Villestrup ved ærl. og velb. Mand
Niels Kaas til Torupgaard, kongl. Majestæts øverste Kansler,
samt flere sine gode Slægt og Venner ladet tiltale ærl. og velb.
Mand Malte Jensen til Holmegaard om hans kære Datter Jomfru
Marine"<footnote>N. Lauritzsøn Arctander: Ligpræd. o. Fru Marine 
Malthisdatter. Kbhvn. 1603) Bl. C<sub>8</sub>. </footnote> o.s.v, 
Nej, ogsaa i Købstæderne kunde ansete Folk
have nok at tage vare med at fri for andre. Under 20de August
1570 meddeler saaledes Præsten i Bergen, Absalon Pedersen, i
sin Dagbog, at han, tillige med Biskop Jens Schiellerup,
Lagmand Axel Fredag, Præsten Anders i Quinsherred og Niels
Bjørnsen, alle fem maatte paa Skolemester Jonas Pedersens
Vegne "gaa hans Ærinde og Bud til Hans Laurensen og Hustru
Magdalene og tale dem til og bejle til en Pige, Barbara
Trondsdatter, at han begærede hende med Hæder og Ære. Fik han da
deres og Pigens Minde og Ja". Næste Gang var det Skolemesteren
selv, der tillige med Præsten Absalon Pedersen maatte møde som
Talsmand for Hr. Torleff hos Hr. Erik Loss og "bede om hans
Datter, hvortil de fik gode Svar"<footnote>Norske Magasin 
I 379 og 417. </footnote> o.s.v., o.s.v.

Degnen i Søllinge fortæller paa en meget tydelig Maade,
hvorledes det gik til ved hans Frieri, saa at man baade faar et klart
Begreb om Skikken og synes at kunne forstaa, hvorfor den er
opstaaet:

"Fru Karine Bølle var nu hjemme paa Hellerup, og jeg sad
en Dag i Borgestuen, fik dér en Rus, og Fogden bestilte det, at jeg
maatte ligge dér om Natten. Og en af Fruens Piger kom med et
Lys at følge mig til Sengs. Og jeg spurgte hende da venligen, om
hun vilde være min Fæstemø. Hun svarede: "Sandelig, er det
forseet af Gud, og Fruen vil det samtykke, da siger jeg ikke nej".

"Anden Dagen aag (kørte) min Moder derned og talede med
Fruen oppaa mine Vegne om den Handel. Den gode Fru Karine
gav saadant Svar, at hendes Søn skulde skikke hende to ærlige
Dannemænd at tale med hende om Giftermaal. Og det skete saa. 

"Anden Dagen ginge to Dannemænd til Fruen og talede
herom. Fruen svarede: "Sandeligen, jeg samtykker det gerne at ske.
Siger Hr. Hans og hans Hustru [Degnens Forældre], at de med
eder kommer hid til Gaarden paa Søndag, naar Messe er ude,
saa vil jeg med Guds Hjælp lade dennem trolove". Og det skete
saa:

"1565 om Hellig KorsdagsTide da lod højlovlig, ærlig og
velbyrdig Fru Karine Bølle paa Hellerup de tvende ærlige Personer
Jesper Degn, født i Søllinge, saa hendes Pige Tale Frantsdatter,
født i Slesvig, hæderligen trolove"<footnote>Ny kirkehistoriske 
Samlinger V 614-15. </footnote>.

For at undgaa det Tilfælde, at ogsaa Talsmændene skulde være
drukne, ligesom Degnen her, da han selv friede, var det vistnok
i Reglen Skik, at Talsmænd skulde forrette deres Hverv om
Formiddagen, "til hvilken Tid man er bedst skikket til
Forretninger"<footnote>Der wohl informirte Bräutigam. (Copenhagen 
1729") S. 197. </footnote>. I enkelte Egne, 
f. Eks. Skaane, synes det dog at have været
Brug, at de først mødte i Skumringen<footnote>Nicolovius Folklifwet 
i Skytts Härad (Lund 1847) S. 141.  </footnote>.

Hvor fast indlevet man i det 16de Aarhundrede var i den
Opfattelse, at Talsmænd var fornødne ved et Frieri, kan ses af, at
man uden videre i god Tro overførte Skikken endog paa
Patriarkernes Dage. I en Bog: "Om Husfred" (København 1575)
hedder det saaledes om Isaks Giftermaal: " Herren skal sende sin
Engel hen for dig og lade hannem være Bejel og Friere"<footnote>
P. Rebhun: Om Hus Fred fordansket af R. Hansen Reravius. (Kbhvn. 1575.) 
Bl. E<sub>5</sub> -- Ordene er en videre Omskrivning af 1 Mosebog 24, 7. 
</footnote>.

Det 17de Aarhundrede igennem holdt Skikken sig uforandret
hos alle Stænder. Omkring Aar 1700 synes den at være begyndt
at gaa af Brug hos den danske Adel, og Borgerstanden fulgte
snart efter. Vel hedder det endnu i et Skrift fra 1729, at det var
almindelig Skik og Brug at sende Talsmænd<footnote>Der wohl informirte 
Bräutigam. (Copenhagen 1729.) S. 196 og 270. </footnote>. Men allerede i
Holbergs "Philosophus udi egen Indbildning" hedder det: "Jeg
har taget mig den Frihed at skrive Fruen til, og uden
Underhandlere og Mediateurs at til Kende give hende mit Hjertelav
og det Forsæt, jeg længe har haft i Henseende til hendes
Person"<footnote>Holberg: Philosophus udi egen Indbildning, 
Akt I Sc. 4. </footnote>.

Hos Nordens Bondestand derimod har Skikken holdt sig
uforandret til langt ind i det 19de Aarhundrede. I ikke faa Egne
forekommer den endnu. Det samme er Tilfældet paa de tidligere
svenske Øer langs Liflands Vestkyst<footnote>C. Russwurm: Eibofolke 
II (Reval 1855) S. 68. </footnote>.

Medens Talsmændenes Hverv næsten altid i det 16de Aarhundrede 
kaldtes "at tiltale", var Betegnelsen for dem selv noget 

afvigende. Snart kaldtes de "Talemænd", "Talsmænd" eller
"Tiltalsmænd", snart "Friere", "Bejlemænd" eller "Æresmænd"
<footnote>"Æritzmand" i E. E. Pontoppidan: Tobiæ Gifftefær. </footnote>.
I Sverige var den sædvanlige Benævnelse: "en böneman"
<footnote>Andreas Jonæ Gotbus: Thesaurus epistolicus. (Sthlm. 1619) 
IV 64-70. -- S. L. Gahm Persson: Beskr. öfwer Öland. (Ups. 1768) 
S. 167. -- M.  G. Crælius:  Beskr. öfwer Tuna Läns Fogderi udi 
Calmar Höfdinge Döme. (Calmar 1774) S. 414. </footnote> eller
en "bönmålskarl"<footnote>Herm. Hofberg: Nerikes gamla minnen. 
(Örebro 1868) S. 197. </footnote>, i Voss i Norge: en "Snaksmand"
<footnote>Folkevennen 8 Aarg. Kristiania 1859. S. 277. </footnote>.

*

Man vilde tage fejl, hvis man betragtede den hele Udsending
af Talsmænd som en blot Formsag og deres Hverv derfor som
let. Tværtimod. Meget afhang af denne Sendefærd, thi det var en
fælles Betragtningsmaade hos Datiden, at selv de <sp>mest
bindende Tilsagn</sp>, givne forud af Frieren eller af Pigens
<sp>Forældre, intet havde at sige, naar de ikke afgaves</sp> paa
denne bestemte Maade: <sp>af Talsmænd og til Talsmænd</sp>. Men
netop derfor kunde det ligge nær, naar Talsmændene havde
fremført Frieriet, da ikke at afgive noget bestemt Svar, saa at kun
Frieren blev bunden, men Brudens Forældre bevarede deres
Frihed. Til at være en dygtig Talsmand krævedes da ikke blot at
kunne belægge sin Anmodning med passende Ord, men ogsaa at
kunne optræde med saa megen Takt og Fasthed, at man, om
muligt, afnødte Forældrene et bekræftende Svar. Under slige
Forhold forstaar man vel, at der blandt Datidens mange Bønner i
forskellige, vanskelige Tilfælde ogsaa forekommer en "udsendte
Frieres Bøn, at deres Begæring maa gaa vel for sig"<footnote>
Casp. Melisandri Ecteskabsbog, fordansket af Er. P. Corvino. 
(Kbhvn. 1647) Bl. 85. </footnote>.

Et Par Breve kan maaske paa en mere levende Vis sætte os
ind i disse Forhold. I følgende Skrivelse fra Jørgen Bille til hans
Fader, Hr. Esge Bille, udtales der saaledes ikke mindste Tvivl
om, at Frieriet jo vil lykkes, han har jo baade Pigens og hendes
Slægts Tilsagn. Ikke desto mindre presser han stærkt paa
Faderen for at faa ham til at afsende Talsmænd, paa det at "den Tale
mellem ham og Fru Jyttes Datter kunde forfølges til en
Endelighed".

"Sønlig kærlig Hilsen altid forsendt med Vorherre! Kære
Fader! takker jeg eder o.s.v.

"Kære Fader! jeg skrev eder til udi sidst fra Kolding om den
Tale, som haver begivet sig mellem Fru Jyttes Datter og mig.
Da kan jeg vel formærke, at I ikke haver fanget min Skrivelse

for den Skyld, at I ikke skrev mig Svar tilbage udigen paa den
Skrivelse, som jeg haver skrevet eder til. Kære Fader! Da beder
jeg eder kærligen og gerne, at I ville vel gøre og forskrive nogen
af eders Venner til, om I ikke kunne komme selver hid til Landet,
at I ville vel gøre og forfølge den Tale til en Endelighed".

"Kære Fader! Jeg haver talet baade med Knud og med Fru
Jytte om den Tale. Da siger de saa, naar jeg selver vil, da skal
det ske efter min egen Villie. Saa er det baade Knuds og Fru
Jyttes Villie, at det kunde ske med det allerførste for Aarsags
Skyld. Kære Fader! beder jeg eder kærligen og gerne, at I ville
vel gøre og skrive Erik Eriksøn til og flere af eders Venner til,
som I have her i Landet, at de ville vel gøre og møde her paa
Estrup en forsagt Dag, da ville vi fuldkomme samme Tale o. s. v.,
o. s. v.".

Skrevet paa Estrup Tirsdag næst efter vor Frue Dag Anno
Domini 1545<footnote>Adelsbreve Fasc. 9. Bille. </footnote>,

Et Eksempel paa, at man roligt fragik selv de mest bindende
Løfter med Hensyn til at faa en Kvinde til Ægte, naar de blot
ikke var afgivne til Talsmænd, har vi allerede set i det ovenfor
(S. 72) anførte Brev fra Johan Venstermand til Christoffer Gøye.
Denne og Jacob Høg, Jomfru Margrethe Høgs to nærmeste
Slægtninge, havde i "Guds Almægtigstes og alle vores
Nærværelse med Haand og Mund givet og tilsagt" Johan Venstermand
Jomfru Margrethe til Ægte. Ikke desto mindre fragik Christoffer
Gøye det altsammen -- der havde ikke været Talsmænd til
Stede. Et Eksempel paa det modsatte, at <sp>Frieren truer med at
fragaa sit Ord</sp>, fordi han endnu ikke har faaet Svar i
Talsmænds Overværelse, afgiver følgende Brev af 1529 fra Erik Skram
til Esge Bille:

"Venlig og kærlig Hilsen med Vorherre! Kære Esge Bille!
takker jeg eder ganske gerne for alt godt" o. s. v.

"Kære Esge! Som eder vel fortænker, at jeg haver talet eder
og eders Venner til om eders Søsterdatter, da kan jeg aldrig
fuldtakke eder og eders Venner, thi at de have alletid svaret
mig vel om samme Ærinde. Thi kan I vel tænke, kære Esge! at
det kan ikke være mit Gavn eller Bedste, at det skulde saa staa 

længe, thi at jeg forlader mig aldeles oppaa de Ord, som I sagde
mig i Nyborg. Thi beder jeg eder ganske gerne, at I ville vel
gøre for alt det, jeg maa nogen Tid forskylde med eder i mine
Dage, at I ville fly mig der en Ende oppaa, førend I drager af
Landet, thi at jeg veed vel, hvad I lover mig, det holdes mig
vel og.

"Dersom jeg ikke maa faa en Ende oppaa det, førend I kommer
af Landet, da vil jeg aldeles lade den Tale slippe og <sp>lade, som
der aldrig har været talet derom</sp>. Og det veed Gud, at jeg
er der nødt til, for jeg kan ingen Ende faa der oppaa.

"Kære Esge Bille! Gør nu vel og gører herudi, som min gode
Tro er til eder! Og beder jeg eder gerne, at I tager mig det ikke
til møstig, at jeg byder saa djærvelig over eder; men raader og
byder alle Tider over mig som over den, der gerne vil gøre, hvad
eder er [kært?]. Hermed eder Gud befalendes"<footnote>Adelsbreve 
Fasc. 7.</footnote>.

Et Eksempel paa undvigende og udskydende <sp>Svar paa
Talsmænds Tiltale</sp> afgiver følgende Brev fra Jytte Podebusk
til hendes Svoger, Hr. Mogens Gyldenstjerne. Skøndt Hildebrand
Gyldenstjerne i lang Tid havde "talt til hende om hendes Datter
Karine" og endelig paa hendes Opfordring havde sendt Talsmænd
til hende, fik disse ikke andet Svar, end at hun skulde spørge sin
Slægt til Raads derom. Han var altsaa bunden og holdtes i
Hyttefad indtil videre, men hun var fri. Da han derpaa til fastsat Dag
mødte for at høre hendes Svar, havde hun endnu ikke engang
spurgt sine Slægtninge til Raads. Hvor vidt dette var blot
Ubehjælpelighed af Fru Jytte, er vanskeligt at blive klog paa. Som vi
ovenfor saa (S. 78), var hun let og sikker nok paa Haanden, da
det senere efter Hildebrand Gyldenstjernes Død gjaldt om at
holde hans Broder og Arving Axel Gyldenstjerne fast som Bejler
for Jomfru Karine.

Brevet, der er dateret Vestervig Lørdag før St, Hansdgg 1562,
lyder saaledes:

"Min ganske venlig, kærlig Hilsen altid tilskrevet med
Vorherre! Kære Hr. Magnus, Broder og synderlig gode Ven!" o. s. v.

"Kære Broder! giver jeg eder venlig til Kende, at Hildebrand
Gyldenstjerne haver nu i en lang Tid talet mig til om min Datter 

Karine. Da haver jeg altid givet hannem for Svar, at naar jeg
taledes alvorligt til af hans Slægt og Venner, da vilde jeg tage
samme Tale til mig og give hans Slægt og Venner det til Kende.
Nu lod han tale mig til i Pinsemarked. Da gav jeg hannem for
Svar, at jeg vilde over til Sjælland nu ad Sankte Hansdag med
min Afgift, og da vilde jeg raade med hendes Slægt og Venner og
give hannem Svar".

"Nu haver jeg desværre fanget stort Forfald, thi min Datter
Anne er bleven saa hardt syg, at jeg saa snart ikke tør drage fra
hende, ikke heller tør tage hende i Luften. Nu kom Hildebrand
hid til Klostret [Vestervig] igaar, og er begærendes Svar, som
jeg havde lovet hannem til Sankte Hansdag. Da haver jeg svaret,
at jeg vilde skrive hendes Venner til derom, og det første jeg fik
Bud igen, skulde han fange Svar".

"Kære Broder! saa beder jeg eder gerne, at I vil dele eders
gode Raad med mig i denne Sag, som baade hun og jeg tror eder
til", o. s. v., o. s. v. (Resten af Brevet handler om andet, især om
en Brevkiste og et Gældsbrev).

Hvad "gode Raad" Hr. Mogens Gyldenstjerne har meddelt
sin Svigerinde i denne Sag, fremgaar ikke med synderlig
Tydelighed af den egenhændige Paategning, han har givet hendes
Brev: "Fru Jytte, min Broders Hustru, veed vel om Hildebrand
og Brevkisten med andet Brev"<footnote>Adelsbreve Fasc. 51. 
Podebusk. </footnote>.

*

Jo vigtigere <sp>Talsmændenes Hverv</sp> var, des mere gjaldt det
ogsaa om at faa de mest ansete og dygtige Mænd dertil. <sp>Særligt
skikkede maatte Gejstlige</sp> være, der jo paa engang
beklædte en anselig Stilling og var vante til at føre Ordet. Der var
da en betydelig Rift om Saadanne baade paa Land og i By; det,
at have en Bisp til Bejlemand, var allerede paa Forhaand et halvt
vundet Slag. I Dagbøger, forfattede af hin Tids Gejstlige, møder
man hyppigt Omtale af slige Forretninger med den korte
Slutningsbemærkning: "fik de gode Svar", "gav de Ja og Samtykke",
"optatum retuli responsum", o. s. v.<footnote>Se f. Eks. Norske 
Magasin I, 199-200, 368, 379, 417. -- Jacob Madsens Visitatsbøger, 
udg. af Crone passim. -- Hans Mikkelsens Diarium (Mnscpt. Kall 
no. 81 fol.) 12 Marts 1637, 27 Marts, l April 1638. -- Jens 
Bircherods Dagbog 28-29 Marts 1698 (ikke trykt i Molbechs Udgave), 
o. s. v.</footnote>.

Var saaledes kirkelige Talsmænd fordelagtige for Bejleren, saa 

medførte ogsaa Virksomheden betydelige Fordele for
Gejstligheden selv. Vel var slige Forretninger ikke ligefrem lønnede og
kunde derhos vistnok ofte være trættende nok, men de gav paa
et afgørende Punkt den lutherske Gejstlighed Arv efter den
katolske Kirke, overlod de nye Præster et fast Hold i
Menighedens vigtigste Familjeanliggender. Gejstligheden satte derfor
Pris paa disse Tillidshverv, og mere end een Gang tjente, især i
Brudetaler, Fortællingen om Isak og Rebekka til Udgangspunkt
for en Udvikling om, at man til Talsmænd burde vælge Aandens
Talsmænd, Mænd, der som Eliezer forstod ret at bede til Herren
<footnote>Hans Thomesen Stege: Om Isaacs Giftermaal. (Kbhvn. 1622 
Bl. K<sub>6</sub>. -- P. Rebhun: Om Hus Fred, fordansket af R. 
Hansen Reravius. (Kbhvn. 1575 Bl E<sub>5</sub>. -- Fr. Thestrup: 
Hochzeit-Fackeln (Copenh. & Leipzig 1699). -- Joh. Matthesius: 
Hochzeitspredigen. (Nürnberg 1584), 4to. Bl. 24. </footnote>.

Medens Talsmændene var undervejs, <sp>samledes en talrig
Skare i Huset, hvor de ventedes</sp>. Det var Skik hertil at
indbyde baade Slægtninge, Naboer og Venner. Endnu i det 19de
Aarhundrede brugte man i Skaane at samle hele "Gildeslaget",
det vil sige hele Husets Omgangskres<footnote>Nicolovius: 
Folklifwet i Skytts Härad i Skåne (Lund 1847), S. 141. </footnote>. 
At ganske lignende Skik
har været fulgt i Tyskland, kan ses af følgende Optegnelse i
Ridder Hans von Schweinichens Dagbog af 1587: "Eftersom
Joachim von Saltzau begærede min Søster Jomfru Salome til
Ægte, saa har jeg fastsat ham en bestemt Dag til at anholde om
hende i min Bolig, og til samme Tid indbudt mine Søskende,
Svogre og nærmeste Venner og Naboer, saa at der var samlet
ialt Gæster til tre Borde"<footnote>Liebe, Lust und Leben des 
schlesischen Ritters Hans von Schweinichen herausg. v. Büsching. 
II (Breslau 1820) 235. </footnote>.

Hensigten med denne Sammenkomst var tydelig nok,
<sp>Frieriet skulde foregaa i saa mange Vidners Nærværelse
som muligt</sp>. For Borgeres og Bønders Vedkommende, hvor
Slægt og Venner gerne boede nogenlunde samlet, opnaaedes
hvad man ønskede, ved blot at indbyde dem alle til Hjemmet
paa denne Dag. Adelen derimod, hvor en og samme Slægt ofte
var spredt over flere Landsdele, nøjedes hyppigt ikke med et
Møde i Hjemmet, men krævede, at Talsmændene skulde
indfinde sig ved en endnu større Forsamling: naar Slægten var
samlet paa en Herredag, til Landsting, ved en større Begravelse
eller anden lignende Lejlighed. Heraf de Udtryk, der lyder os
fremmede: "Blev hun ham tilsagt udi Viborg til Snapsting", "lod
han tale mig til i Pinsemarked", "lod han tiltale om hende udi
salig Fru Margrethes Begængelse og Nedsættelse i København",
"blev min Datter Fæstemø i Viborg udi Maurits [Marked]", o.s.v.
Kæmpeviserne omtaler ganske samme Forhold. I Visen om 

Hertug Henrik og Jomfru Malfred hedder det saaledes, da hun
har afvist at blive hans Frille:

<tab> Tak have Jomfru Malfred!
<tab> Hun turde den Ridder saa svare.
<tab> Han red til hendes Faders Gaard
<tab> Og bad om hende med Ære.

<tab> Tak have Hertug Henrik!
<tab> For han vilde den Jomfru gillie,
<tab> Fæsted han hende til Landsting,
<tab> Med alle hendes Frænders Villie<footnote>
Nyerup og Rahbek: Udvalgte Danske Viser fra Middelalderen. IV 137.</footnote>.

Under disse Forhold forstaar man dobbelt godt, at Hustruerne
og Døtrene nok kunde have Lyst til at følge med Mændene til
Landsting og andre store Forsamlinger. En ganske egen underlig
Fornemmelse maa det i hvert Fald have været at sidde hjemme
og ikke vide, om man var købt eller solgt. Kæmpevisen skildrer
kort og træffende et saadant Forhold i følgende Ord:

<tab> Hr. Lawe han kom fra Tinge hjem.
<tab> Hans Datter ganger hannem igen.

Da hun spørger ham om nyt fra Tinge, svarer han:

<tab> Og der var Tidende allermest:
<tab> Hin rige Hr. Oluf haver dig fæst<footnote>2</footnote>.

Det synes at have været forskelligt i de forskellige Egne,
<sp>hvorvidt Frieren skulde følge med</sp> Talsmændene eller ej. Intet
Steds spillede han dog nogen fremtrædende Rolle ved denne
Lejlighed. Da Lægen Otto Sperling friede, var han selv til Stede,
holdt endog en lille Tale, men det var dog tydeligt nok, at
Hovedvægten ikke laa herpaa<footnote>Dr. med. Otto Sperlings Selvbiografi, 
oversat af S. Birket Smith S. 34. </footnote>. 
I Bergen i det 16de Aarhundrede synes
Frieren kun at have opholdt sig i Nærheden, saa at han straks
kunde være ved Haanden, hvis der svaredes Ja<footnote>
Norske Magasin I 379, 417. </footnote>. Faa Öland og
Småland var han med, men forholdt sig tavs<footnote>
S. L. Gahm Persson: Beskr. öfver Öland (Upsala 1768), S. 167. -- 
M. G. Crælius: Beskr. öfwer Tuna Län uti Calmar Höfdinge Döme 
(Calmar 1774), S. 414. </footnote>; i Smaalenene i
Norge kom han gerne bag efter Talsmændene<footnote>J. N. Wilse: 
Beskr. over Spydeberg Præstegjeld (Christ. 1779) S  427. </footnote>; 
i Nordhordeland
i Norge holdt han sig skjult i et af Udhusene, indtil han blev
indbudt til Aftensbordet<footnote>Folkevennen 8de Aarg. 
(Kristiania 1859), S. 267. </footnote>; i Skaane drev han om i Staldene eller i
Stakkehaven og tog et sidste Skøn over, hvad Svigerfaderen var
værd, medens Talsmændene virkede i Stuen<footnote>Nicolovius: Folklifwet 
i Skytts Härad i Skåne (Lund 1847) S. 142. </footnote>.


Naar Talsmændene var komne i Gaarde, blev de selvfølgelig
straks bemærkede af den talrige Forsamling inde i Huset, selv
om denne var gaaet til Bords og lod, som den holdt Gilde. Men
paa ægte nordisk Vis vedblev man, i det mindste i mange Egne,
fra begge Sider endnu en Tid lang at spille Komedie, lod, som
om man ikke bemærkede hinanden, som om Mødet var ganske
tilfældigt o. s. v. Ingen af Parterne vilde gøre det første Skridt.
I Vossevangen var det saaledes Skik, at man gik til Bords, just
som man saa Bejlemændene komme i Gaarden, ingen tog imod
dem, tilsidst kom en 10-12 Aars Gut ud og gav dem en Skaal
01, men løb straks ind i Stuen igen. Derpaa gik de uindbudne
ind. I Nordhordeland blev de staaende ude, indtil Manden i Huset
endelig kom ud og bød dem ind, men mod Sædvane gik han ved
denne Lejlighed først ind ad Døren.

Naar Talsmændene var komne ind i Stuen, var det deres Tur
at anstille sig uvidende om, hvad der skulde gaa for sig. I
Vossevangen begyndte de saaledes med at ønske Godkveld og sige, at
de var Vejfarende, hvem Mørket pludseligt havde overfaldet. Fra
modsat Side spurgtes dem da, hvor de vilde hen, om de maaske
vilde til Fjelds og "brovta"? -- Nej, lød Svaret, de var i deres
lovlige Ærinde, og hvis man vilde give dem en Gang Drikke, vilde
de sige saa mange Tak. -- En Gang Drikke skulde de gerne faa,
hvis de vilde rejse straks igen. -- Derpaa kom de et Par Skridt
længere ind i Stuen, fik en Skaal 01 og kom saa først endelig frem
med deres egentlige Tale<footnote>Folkevennen 8de Aarg. (Kristiania 
1859) S. 267 og 277-78. </footnote>.

I Sønderjylland indledtes endnu i det 19de Aarhundrede
Frieriet gerne paa den Vis, at Frieren, efter at have faaet "en Gang
at drikke", henvendte sig til Pigens Fader med Spørgsmaalet,
om denne ikke havde Grise at sælge. -- "Jo vel; vi kan jo gaa
ud og se dem efter". -- "Hvad skal de koste?" -- " 10 *$ Stykket
er den mindste Pris, og det er endda wolfeil". -- "Ja", svarede
Frieren, "Du kan faa 12 *$ eller ogsaa 14 *$, om du vil det". Og
hermed dannedes saa Overgangen til den Handel, for hvis Skyld
han egentlig var kommen<footnote>H F. Feilberg: Fra Heden (Haderslev 
1863) S. 92. </footnote>. Hvorvidt Indledningen i adelige Krese
i det 16de Aarhundrede har været lige saa langstrakt, er
vanskeligt at skønne. En Del har dette vel beroet paa de enkelte
Talsmænds eget Tykke. Men een Ting stod fast: <sp>Den Tale</sp>, som
derpaa holdtes, og <sp>hvori Bruden begæredes, skulde</sp> efter 

Datidens Smag, og det baade hos høje og lave, være <sp>lang,
sirlig og salvelsesfuld.</sp>

Dette var Prøven paa Talsmandens Kunst. At den blev holdt
med høj Røst fulgte af sig selv. Om Holger Ulfstands Frieri
hedder det: "han lod slå sin Tale ud" til Mogens Gyldenstjerne om
hans Broderdatter<footnote>N. Pedersen: Ligpræd. o. Holger Ulfstand 
til Vosborg (Kbhvn. 1620) 8vo. Bl. D<sub>3</sub>. </footnote>. 
Det højtidelige opnaaedes lettest ved
Bibelsprog, og her indeholdt Fortællingen om Eliezers Sendefærd en
sand Guldgrube, lige fra Eliezers Ord ved Brønden: "Lad det
ske, at det er hende, du har bestemt til din Tjener Isak!" indtil
Labans og Bethuels Svar, der naturligvis ønskedes gentaget:
"Denne Sag er fra Herren, vi kan ikke sige dig imod".

Et Punkt, hvorpaa der ikke sparedes, var <sp>Ros over Frieren
og hans Slægt</sp>. Hvor vigtigt dette Afsnit har været, kan ses af,
at en Gengivelse af Talsmandens Tale stundom indskrænker sig
til dette alene. Dr. Thomas Finckes Tale paa Otto Sperlings Vegne
gengives f. Eks. saaledes: "Nu begyndte han Frieriet med en
sirlig Tale, berømmede Frierens Fader og Frieren selv og bad om
Svar"<footnote>Efter N. Jacobsens Afskrift af Originalen. Gengivet 
med næsten samme Ord i: Dr. med. Otto Sperlings Selvbiografi, 
oversat af S. Birket Smith, S. 34. </footnote>. 
Efter Datidens egne Opgivelser blev der netop paa dette
Punkt begaaet de største Overdrivelser. Præsten Hans Thomsen
Stege giver saaledes følgende Beskrivelse af Talsmændenes
Veltalenhed, idet han som sædvanlig vælger den uundgaaelige Eliezer
til Udgangspunkt for sine Ord: "Dernæst da lærer Eliezer alle
dennem, som udsendes til at fri og bejle, at de skal handle deres
Sag med Sandhed og ikke som nu menligen sker, føre hele Læst
Løgn paa Banen at drive deres Ærinde med. Som mangen siger:
Skal du forskaffe din gode Ven et godt Giftermaal, da vil Løgn
dertil med, ellers vil det ingenlunde skikke sig. Heraf kommer
det, at mangen handler svigeligen og falskeligen baade selv og
formedelst andre og roser af det, de aldrig har; da roses deres
Stemme, da roses deres Fromhed, da roses deres Forstand og
Snildhed, da roses deres store Gods og Rigdom, da roses deres
store Handel og Bedrift -- uanset de vide mellem Gud og sig,
saadan mesten være Løgn og forfængeligt, alleneste beskikket
til at bedrage fattige Kvindes-Personer til at give deres Ja og
Samtykke sig til allerstørste Ulykke og Elendighed, som Forfarenhed
giver mange Steds til Kende"<footnote>Hans Thomesen Stege: Om 
Isaacs Giftermaal. (Kbhvn. 1622) C. K<sub>6</sub>. </footnote>.

De store Fordringer, der stilledes til Talsmændenes Veltalenhed, 
gjorde det tidligt ønskeligt at lette dem deres Hverv ved en 

fast Formular, der kunde læres udenad. I Begyndelsen overleveredes 
denne vistnok mundtlig fra Slægt til Slægt. Kort efter Aar
1600 forelaa saadanne paa Tryk baade i Skandinavien og i
Tyskland<footnote>Andreas Jonæ: Thesaurus Epistolicus (Sthlm. 1619) 
4to IV, 64-70. -- Tobias Hinzius: Epistel und Werbungsbiichlein 
(Leipzig 1629). -- I Haandskrift forekommer tre forskellige: 
Mnscr. Thott no. 598, Fol. S. 408, 411 og 431. -- De to bekendteste,
senere optegnede, findes i Folkevennen 8de Aarg. (Kristiania 1859) 
S. 278-79 og Nicolovius: Folklifwet i Skytts Härad (Lund 1847) 
S. 142-43. </footnote>. 
Det hørte uden Tvivl med til almindelig gejstlig Dannelse
at kunne Formularen udenad og straks være rede, naar man, ofte
med kort Varsel, opfordredes til at optræde. Da saaledes Biskop
Bircherod Aar 1698 rejste igennem Odense, bad hans Broder
ham "at gøre hannem og flere gode Venner Selskab følgende
Dag ud til Særsløf Præstegaard, for at være overværendes hans
Jaord med sin Kæreste ..... og bad han mig [Bispen], at jeg
vilde efter Landsens Skik Ordet paa hans Vegne til hendes
paarørendes Venner fremføre. Hvorudi jeg hannem og min Tjeneste
tilsagde"<footnote>Jens Bircherods utrykte Dagbog d. 28-29 Marts 
1698. (Dette Stykke er ikke trykt hos Molbech.) </footnote>.

Saaledes som de nu foreligger, er der naturligvis stor Forskel
paa Formularerne fra Nordens forskellige Egne. Men indenfor
hver enkelt Landsdel har uden Tvivl en og samme været brugelig
Slægt efter Slægt. Om den, der anvendtes hos Bønderne i Skaane
i det 19de Aarhundrede hedder det: "den er mange Gange trykt
og omtrykt og vel tusinde Gange holdt"<footnote>Nicolovius: 
Folklifwet i Skytts Härad (Lund 1847) S. 142. </footnote>. 
Det er hele dette Frieri
efter Formular, som Holberg spotter i den politiske Kandestøber,
hvor Henrik siger:

Den største Vanskelighed ved at fri er at hitte paa, hvorledes
man skal begynde sin Tale. Jeg har selv engang gaaet paa Frieri,
men kunde i fjorten Dage ikke hitte paa, hvad jeg skulde sige.
Jeg vidste nok, at man skulde begynde Talen af det Ord: saasom
og eftersom; men det var Ulykken, at jeg ikke kunde hitte paa
andre Ord at hefte til dette saasom. Jeg gad derfor ikke plage
mig længer dermed, men gik hen og købte mig en Formular hos
Jacob Skolemester for otte Skilling; thi han sælger Stykket
saaledes. Men det løb forbandet galt for mig, thi da jeg kom midt
udi Talen, kunde jeg ikke hitte paa Resten, og jeg undsaa mig
ved at tage Papiret op af Lommen. Jeg har kunnet perfect føre
den Tale baade før og siden som mit Fadervor, men da jeg skulde
bruge den for Alvor, kom den i Baglaas for mig. Den var
saaledes: "Næst tjenstlig Salutems Hilsen er jeg Henrik Andersen
af velberaad Hu, Drift og Tilskyndelse hidkommen at lade eder
vide, at jeg er ej mer af Stok og Sten end andre; og saasom
alting i Verden finder hos sig Elskov, endog umælende Bæster, 

altsaa er jeg med Gud og Æren hidkommen, uværdig at begære
og forlange eder til min Hjertens allerkæreste". -- Vil nogen
give mig otte Skilling igen, vil jeg overlade den. Den er ærlig de
Penge værd; thi jeg skulde bilde mig ind, at hvo der fører saadan
Tale, kan faa hvilken brav Mands Datter, han forlanger"<footnote>
L. Holberg: Den politiske Kandestøber 13. </footnote>.

*

Naar Talsmanden var færdig, <sp>skulde Faderen eller
Pigens nærmeste Slægtninge svare</sp>, og idet han rejste sig op,
rejste hele Selskabet sig med ham, ligesom tidligere Frieren eller
hans tilstedeværende Slægtninge havde staaet op, medens
Talsmanden førte Ordet. <sp>Det var Slægt, der talte til Slægt.</sp>
Ligesom det imidlertid var Skik, at Frieren havde sine Ordførere,
saaledes hændte det ofte, eller var ligefrem Brug i flere Egne,
at Faderen ogsaa havde sine, "<sp>Svaremænd</sp>" som de kaldtes i
Norge<footnote>Folkevennen 8de Aarg. (Kristiania 1859) S. 277. </footnote>. 
I Skaane og vel andet Steds tillige, var det i det mindste
senere Skik at bede <sp>Præsten afgive Svaret</sp> paa Faderens
Vegne<footnote>Nicolovius: Folklifwet i Skytts Härad (Lund 1847), 
S. 141. </footnote>, saa at der i Saadanne Egne maa have fundet en Art
Kapløb Sted mellem de to Parter om, hvem af dem der skulde
have Præsten til Ordfører. Derimod var det vistnok meget
sjældent, at en Kvinde var den ordførende, saaledes som f. Eks. ved
Dr. Otto Sperlings Frieri, hvor Brudens gamle Faster svarede,
skøndt Faderen selv var til Stede<footnote>Dr. med. Otto Sperlings 
Selvbiografi, oversat af Birket Smith, S. 34. </footnote>.

Skik og Brug bød, at <sp>Svaret skulde være langstrakt</sp>.
Var Indholdet "Ja", kaldte man vistnok i Reglen Frieren ind,
hvis han ikke alt var til Stede, og Festen gik da med det samme
over til et Jaords Gilde eller "Ja-øl". I Skaane var det senere
Skik, at Bruden paa dette Tidspunkt hentedes ind af Faderen,
og Sømmeligheds Hensyn bød da, at hun skulde vise sig
modstridende og i Døren sige: "Lad mig være, Far! Nej, min Sandten
om jeg vil!"<footnote>Nicolovius: Folklifwet i Skytts Härad (Lund 1847), 
S. 143. </footnote>.

I Reglen var dog vistnok <sp>Svaret undvigende</sp>. Dette havde
ikke blot sin Grund i den fælles nordiske Ulyst til bestemt
Afgørelse, men der var ogsaa, som vi straks skal se, meget, der
burde være bragt i Orden, førend den endelige Afgørelse blev
truffen. Datidens Ordsprogsforraad var derfor rigt paa
Opfordringer til ikke at slaa for hurtigt til. Vel skulde man tro, at i de 

Tilfælde, hvor Partiet først var bragt i Forslag paa den
kvindelige Parts Vegne, var der nu ingen Grund til at skyde Sagen
videre ud, naar Frieren virkelig havde meldt sig, thi som det
hed: "Naar Pigen bejler selv, faar Ungersvend ikke nej". Men
dog var det menneskeligt at blive betænkelig, just som man var
sikker paa ham, thi der var Sandhed i det gamle Ord: "Ingen
er ond, førend han frier; og ingen god, førend han dør". Kun
altfor mange havde maattet sande, at "de, som haster med
Giftermaal, faar siden ofte Tid nok til at fortryde det".

At Talsmanden havde rost Bejleren, skulde man blot ikke
lægge Vægt paa, det var kun Lokkemad, og "Smiger haver
Silketunge, men Blaagarns Bagdel". At Talsmanden pressede stærkt
paa for at faa gunstigt Svar var netop misligt Tegn: "Sulten Lus
bider værst". Nej, nej, der maatte Betænkningstid til, thi her
stod sket ikke siden til at ændre. "Ægteskabs Handel er ej
Hestebytte. Du haver taget det, du maa beholde det"<footnote>
Peder Syv: Danske Ord-Sproge (1688) I, 86, 87, 88, 152, 212. II, 66. 
</footnote>.

Det sædvanlige Svar var da Begæring om Sagens Udsættelse,
og det sædvanlige Paaskud det, som vi ovenfor saa Fru Jytte
Podebusk anvende lige overfor Hildebrand Gyldenstjerne (S. 115):
at man først maatte raadføre sig med Slægt og Venner. Den
svenske Formularbog tilraader udtrykkeligt at vælge denne
Undskyldning; den danske "Ecteskabs Bog" (1647) anser det for en
Selvfølge, at den bliver anvendt<footnote>Andreas Jonæ: Thesaurus 
epistolicus (Sthlm. 1619), IV 67. -- Casp. Melisandri: Ecteskabs 
Bog, paa Danske verteret af Rasmus Pedersen Rauffn. (Kbhfn. 1647) 
12mo. Bl. 31. </footnote>.

Hvor ubehagelig saadan en Begæring om Udsættelse paa "en
Dag eller fjorten" end kunde være baade for Talsmænd og
Bejler, saa paalagde dog ikke blot den svenske Formularbog, men
simpel Forsigtighed "Bönemännerna" straks at bøje af, ikke
æske yderligere Svar denne Gang, men blot bede Faderen være
betænkt paa gunstigt Svar til næste Møde. At forlange klart Svar
straks vilde blot føre til Brudd. Og stundom værdsattes netop
Bejleren efter den Skønsomhed, hvormed han vidste at finde
sig i slig Udsættelse. Da Dr. Otto Sperling, efter at have ventet
paa Besked hele Sommeren 1629, endelig fik Svar om Efteraaret,
lød følgende Lovtale over ham fra hans Svigermoder: "Jeg holder
i Synderlighed af ham derfor, at al den Stund han haver ventet,
haver han teet sig saa taalmodig og ikke overløbet os med at
begære hastigt Svar, indtil Gud selver haver rørt mit Hjerte at
samtykke dig hannem"<footnote>Danske Magazin 3die Række II 303-4. 
</footnote>.

Men lige kedeligt maatte det være baade for Bejler og
Talsmænd. Thi paa denne Vis kunde et Frieri trække ud i lange
Tider. Det hørte langtfra til Sjældenhederne, at samme
Talsmænd to, ja flere Gange maatte vandre i samme Frierærende.
Den 18de Marts 1638 skriver saaledes Biskop Hans Mikkelsen
i sin Dagbog: "Dr. Scultetus kom igen til mig og bad, om jeg
paany vilde møde som hans Talsmand"<footnote>Hans Mikkelsens 
Diarium 18 Marts 1638. Mnscr. Kall. no. 81 fol. </footnote>. 
Intet Under da, at rent
almanakmæssigt set tager Datidens Frierier sig ofte højst
forvirret ud. I Biskop Hegelunds Kalenderoptegnelser hedder det
f. Eks., at Aar 1589 den 1ste Juni blev Otto Rosenkrans og
Jomfru Gissel trolovede, men den 30te December samme Aar hedder
det igen, at en hel Del Mænd var samlede "om Trolovelse
mellem Otto Rosenkrans og Jomfru Gissel"<footnote>
Mnscr. Kall. no. 492 4to. </footnote>. Griffenfeldts Fader,
Joachim Schumacher, bejlede ifølge hans egenhændige
Optegnelser følgende Gange til sin senere Hustru, Maria Motzfeldt:
15de Juli, 4de Oktober, 2den November og 27de December 1632,
paa hvilken Dag han fik gunstigt Svar. Den 3dje Februar 1633
blev hun ham tilsagt, og den 23de April 1634 blev de endelig
trolovede<footnote>Danske Magazin 3die Række II 303-4. </footnote>.

Et Svar, der derimod sjældent eller <sp>aldrig</sp> gaves, var
<sp>ligefremt Afslag</sp>. Selv om Meningen var den samme, holdt man
paa, at det af Hensyn til Talsmændene burde iklædes en mildere
Form, Anmodning om Udsættelse eller lignende. Det næste
Møde maatte man saa afværge ved forinden underhaanden at
give Talsmændene Besked. Den svenske Formularbog giver
følgende Anvisning paa, hvorledes man i dette Tilfælde skal bære
sig ad:

"Vil nu Jomfruens Fader ikke forlove sin Datter, men har
derudi sit Betænkende, saa skal han ikke forvente den fastsatte
Tid, ikke heller lade samme "Bönemän" mere komme i sit Hus,
men paa det dem ikke maa ske nogen Fortræd, skal han selv,
om saa ske kan, besøge dem, eller lade dem kalde til sig i et
andet Hus og give dem dèr sit Svar. Da skal han paa det højeste
betakke Frieren for Venskab, Ære og Dyd, saa og "Bönemännerna" 
for deres gode Villie mod ham og hans, saa og for deres
store Umag og Møde, de haft have. Dernæst skal han med
beskedelige og venlige Ord afslaa ham sin Datter, om hvem han
har ladet tiltale, og sige, at hun endnu er for ung til at forestaa 

Husholdning, eller og, at en stor dødelig Tid, Sygdom og Krig
er for Haanden, og andet, hvad ham synes bedst at foregive.
Endelig skal han bede, at de ville optage samme Svar paa det
bedste, samt love, at ihvor han i andre Maader maatte kunne
tjene Bejleren og være ham til Villie, vil han dertil gerne findes
velvillig og redebon"<footnote>Andreas Jonæ: Thesaurus epistolicus 
(Sthlm. 1619), IV 67-68. </footnote>.

I hvor mild en Form end Afslaget gaves, var det dog umuligt
andet, end at sligt maatte rygtes og fortolkes paa rette Maade.
Det var altfor interessant en Begivenhed til, at den ikke skulde
flyve fra Mund til Mund, og Datiden var ikke blidere i sin
Omtale af Medmennesker end andre Tider.

De to sædvanligste Maader at haane en uheldig Frier paa var
enten at fæste ham en <sp>Hornske</sp> i Hatten eller putte ham i en
bundløs <sp>Kurv</sp>.

Den første Skik var vistnok et Natur-Sindbillede, hentet fra
Husdyrenes Verden: den uvillige Ko eller Ged, der vender
Hornene mod sin Bejler. At det var den kvindelige Part, der tænktes
at have givet Frieren Hornskeen, kan ses af følgende Vers i
Anders Sørensen Vedels Visebog:

<tab> Det blev hende selv til Ondt og Ve,
<tab> At hun gav ud saa mangen Hornske<footnote>
A. S. Vedel, se Molbech: Dansk Glossarium ("Skakhoser"). </footnote>.

Samme Forfatter sætter følgende Overskrift over en Vise:
"Jomfru Ingefred haanligt afviser Hr. Lave, som havde opsat
Liv og Gods derpaa, at han vilde daaret hende, og maatte ride
af Gaarde med en Hornske udi Hatten for en Strudsfjer"<footnote>
A. S. Vedel, se Kalkars Ordbog "Hornske". </footnote>. I en
Bog fra 1648 hedder det: han bejlede til hende, men hun slog
op med hannem og gav hannem ...... en Hornske udi hans
Hat"<footnote>Jens Lauritzsøn Wolff: Diarium sive calendarium. 
(Kbhvn. 1648) II 176-77. </footnote>.

Ligesom Udtrykket "at give en Hornske" vistnok var hentet
fra de hornede Husdyrs Verden, var Betegnelsen "at slaa op"
rimeligvis hentet fra Hestenes. Peder Syv søgte at omdanne
Udtrykket "at give en Hornske", saa at det ogsaa kunde passe
paa Hoppen, der slaar bag ud, idet han blandt sine Ordsprog
anfører ...... "at give til med Hornskeen, som Hoppen ved
Hingsten, naar hun ej vil have ham"<footnote> Peder Syv: 
Danske Ordsprog II 199.</footnote>.

I det 17de Aarhundrede var endnu Udtrykket "at give" eller
"at faa en Hornske" almindelig brugt. I en dansk-latinsk Ordbog 

af 1626 gengives det sidste ved: <i>repulsam ferre</i> (faa et Afslag),
og paa samme Maade oversættes Udtrykkene: "at faa Nej", "at
faa en lang Næse"<footnote>P. J. Colding: Dictionarium Herlovianum. 
(Hfn. 1626) Bl. G.<sub>6</sub> og Bl. H. </footnote>. I Peder Jensen 
Roskildes Oversættelse af 
Virgils Hyrdedigt Aar 1639 siges der bebrejdende til Hyrdinden:

<tab> Hver ærlig Svend du har foragt',
<tab> Endogsaa mig en Hornske rakt<footnote>
P. J. Roiskilde: Vergilii Hyrdevers. (Kbhvn. 1639.) Ecloga octava 4. </footnote>.

Siden da er Skikken gaaet i Glemme hos Folkets Flertal. Saa
vidt vides har Talemaaden endnu holdt sig i Vejleegnen og paa
Mors<footnote>Molbech: Dialect Lexikon. "Hornske". </footnote>.

Den anden Skik var at putte den uheldige Frier i en
<sp>bundløs Kurv</sp>, saa at han altsaa faldt igennem den. I det 16de og
endnu i Begyndelsen af det 17de Aarhundrede hed da altsaa
Udtrykket: "at falde igennem Kurven". I Coldings dansk-latinske
Ordbog af 1626 oversættes derfor dette ved: <i>cadere uxore, pati
repalsam</i> (faa Afslag paa et Frieri)<footnote>P. J. Colding: 
Dictionarium Herlovianum. (Hafniæ 1626) "at falde igennem Kurven". 
</footnote>. I "Tobiæ Komedie" beskrives Kvindens Vægelsind saaledes:

<tab> Slig er Jomfru i sin Tro,
<tab> Alt som man træder paa trøsket Bro:
<tab> Du mener, du gaar paa Broen tryg,
<tab> Du ligger i Vandet paa din Ryg,
<tab> Du falder igennem Kurven plat
<footnote>Tobiæ Komedie, udg. af S. Birket Smith. S. 57. </footnote>.

Og i et Skrift fra det 17de Aarhundredes Midte hedder det:
"Han bejlede til hende, men hun slog op med hannem og gav
hannem en bundløs Kurv, som han slap igennem, og en Hornske
udi hans Hat"<footnote>Jens  Lauritzsøn Wolff: Diarium (Kbhvn. 1648), 
176-77. </footnote>.

Med denne oprindelige Form for Skikken stemmer ogsaa,
hvad der endnu er Brug i enkelte Egne af Tyskland: "Naar en
Karl eller Pige mister sin gamle Kæreste og hun gifter sig med
en anden, tager man en Kurv uden Bund og de unge Karle
trækker Pigen, og Pigerne den unge Karl, som har mistet sin
Kæreste, igennem Kurven, idet de sætter dem Kurven over
Hovedet"<footnote>J. H. Schmitz: Sitten u. Bräuche des Eifler 
Volkes I (Trier 1856), 52. </footnote>.

Senere ændredes imidlertid Skikken i Norden. Man ophørte
med den grove Spas, at lade Bejleren selv falde igennem den
bundløse Kurv, og nøjedes med blot at anbringe en saadan som
Sindbillede udenfor hans Dør. Det er denne Form for Skikken, 

hvortil der f. Eks. sigtes i følgende Vers af Frans Hansen Aar
1731:

<tab> Thi det i mange Aar er prakticeret før,
<tab> At bundløs Kurv er hængt for mangen Bejlers Dør<footnote>
Frans Hansen, Dreyer i Helsingøer: Somnium poeticum eller en 
Poetisk Drøm (Kbhvn. 1731), S. 90. </footnote>.

Men havde man først forladt den Skik at lade Bejleren falde
igennem Kurven, maatte det ogsaa hurtigt gaa i Glemme, at
Kurven skulde være bundløs. Allerede i Slutningen af det 18de
Aarhundrede var det i Sverige<footnote>Joh. C. Adelung: Gram. krit. 
Wörterbuch II (Leipzig 1796, 4to.). Colonne 1720. </footnote> 
en almindelig Talemaade "at
faa korgen" og uden Tvivl paa samme Tid i Danmark den
tilsvarende Talemaade: "at faa en Kurv", "at give en Kurv", uden
at hertil knyttede sig nogen Erindring om, at Kurven skulde være
bundløs:

Hvor hurtigt dette er glemt, kan ses af, at allerede i det 19de
Aarhundrede er man endog hos Sønderjyllands Bondebefolkning 
saa smaat begyndt paa at lade den være fyldt. Herom hedder det:

"Naar nogen i Egnen mellem Ribe og Tønder har haft en
Kæreste, som er bleven utro og gifter sig med en anden, da har
man den Skik, hemmeligt Natten før Brylluppet at sætte en
Tørvekurv omhængt med Pjalter op paa dens Hus, som er bleven
forsmaaet; og for at kunne ses desbedre sættes den gerne til
Vejrs paa en Stage. Den nedtages i Hast af den paagældende,
som ofte tager denne Opmærksomhed meget ilde op. Stundom
bringes den forskudte en pæn Kurv af Papir med to Figurer i,
den ene rød, den anden sort. Den sorte forestiller da den, der
har mistet sin Kæreste, og den har da et Stykke Flor i den ene
Haand og en Teglsten i den anden "til at tørre Øjnene med".
Undertiden forsødes denne Gave ved et medfølgende Stykke
Sølvtøj eller anden Foræring, og Modtageren maa da takke
Giveren med et Gilde. Skøndt denne Skik endnu er ved Magt,
saa har den dog tabt sig noget i den senere Tid". (1861)<footnote>
Svend Grundtvig: Gamle danske Minder III (Kbhvn. 1861), 173-74. </footnote>.

Ligesom den oprindelige Talemaade "at falde igennem
Kurven" nu efter kun et Par Hundrede Aars Forløb forlængst er
glemt i Norden efter at have afsat Talemaaderne: "at faa, at give
en Kurv", muligvis ogsaa Udtrykket: "at falde igennem", paa
lignende Maade har ogsaa her de tilsvarende Skikke med en
mærkelig Ilfærdighed afløst hverandre. Paa samme Vis synes
Udviklingens Gang at have været i Tyskland. Spredte Rester af 

de ovenomtalte Skikke -- i de forskellige Egne paa forskellige
Udviklingstrin -- afgiver dog dèr en frodig Jordbund for lærde,
indbyrdes afvigende Fortolkninger.

*

<h1>7</h1>

Naar det i Datidens Skrifter tilraadtes Faderen ikke straks at
give Talsmændene Svar, men forlange en fjorten Dages
Betænkningstid<footnote>Casp. Melisandri Ecteskabs Bog, paa Danske 
verteret af Rasmus Pedersøn Rauffn. (Kbhvn. 1647) 12mo. Bl. 31. -- 
Andreas Jonæ: Thesaurus epistolicus (Sthlm. 1619), IV 67. </footnote>, 
saa kunde Grunden ogsaa være en dybere end blot
almindelig nordisk Lyst til Omsvøb og Vidtløftighed. Sagen var, at
der meget ofte i disse Dage skulde plejes <sp>Underhandlinger</sp> af
en egen vanskelig Natur, idet Spørgsmaalene om Fæstegavernes,
Morgengavens og Medgiftens Størrelse skulde afgøres. Dette
Tidspunkt var aabenbart det fordelagtigste for Brudens Fader til
Afgørelsen af sligt, medens Frieren var bunden ved sit Tilbud, men
Faderen endnu ikke ved sit Svar. Og man kan sikkert som Regel
gaa ud fra, at i de Tilfælde, hvor Talsmændene straks fik Svar,
har enten disse Spørgsmaal forud været behandlede og bragt paa
det rene, eller ogsaa Partiet fra Brudens Synspunkt set været i
den Grad fordelagtigt, at der ikke var Grund til Betænkning.

Først naar alt herhen hørende var i Orden, kunde der altsaa
<sp>gives "Svar" paa "Tiltale"</sp>. Svaret afgaves vistnok i Reglen i
Overværelse af de samme Personer, der havde været til Stede,
da Talsmændene første Gang var mødt. Og ganske naturligt blev
det Datidens to staaende Betegnelser for et Frieri -- i
Begyndelsen vistnok afpassede efter de forskellige Tilfælde, siden ofte
brugte i Flæng -- "N. N. lod tiltale om N. N.", eller "N. N. fik
Svar paa N. N." Som Eksempel paa det sidste kan anføres:
"Anno 1574 den 13 Januar fik Jacob Huitfeld Svar i Odense paa
Jomfru Elisabeth Friis", "Anno 1597 den 8 April paa en Fredag
fik Brejde Ranzau Svar paa Jomfru Karen Gjøe"<footnote>
Magazin til den Danske Adels Historie I 97, 114. -- Samlinger t. 
Fyens Historie VI, 344, 400.</footnote>, o. s. v.

Det bekræftende Svar og den Sammenkomst, ved hvilken det
blev givet, kaldtes efter Svaret "<sp>et Jaord</sp>", og Gildet, der fulgte
efter, "et Jaords Gilde" eller "Ja-øl". Disse Benævnelser
brugtes endnu omkring Aar 1700 i dannet Tale, om end, som
naturligt var, "Jaord" var gledet over til at bruges i Flæng med
Forlovelse. Aar 1698 skriver saaledes, som ovenfor omtalt, Biskop 

Jens Bircherod i sin Dagbog: "Min Broder Christian Broderus
Bircherod, beskikket Præst i Særsløf, overtalede mig til at gøre
hannem Selskab ud til Særsløf Præstegaard, for at være
overværendes til hans offentlige Forlovelse og Jaord med sin
Kæreste, salig Hr. Hans Bangs Datter, og bad han mig, at jeg vilde
(efter Landsens Skik) Ordet paa hans Vegne til hendes
paarørende Venner fremføre". Hvad der foregik derude beskrives
saaledes:

"Førend vi udi bemeldte Præstegaard satte os til Bords om
Aftenen, proponerede jeg for Enken samme Steds, Anne salig
Hr. Hans Bangs, og hendes nærværende Svogre min Broder
Christian Broderus Bircherods Begæring anlangendes hendes
Datter, Else Catharine Bang til Ægte at bekomme, hvorpaa de
nu høfligt hver gav straks deres Ja og Samtykke. Til Jaords
Gæstebudet, som derefter blev holdet, var, foruden os
ovenbemeldte, inviteret Biskop Kingo og hans Kæreste", o. s. v.
<footnote>Biskop Jens Bircherods haandskrevne Dagbog, 28-29 Marts 
1698 (ikke trykt i Molbechs Udgave). </footnote>

Der er en paafaldende Ejendommelighed ved disse
Frierskikke, baade som vi kender dem fra det 16de Aarhundrede og
som de endnu har holdt sig mangt et Sted hos Nordens Bønder
i mere eller mindre oprindelig Form, det er <sp>den forunderlig
ringe Rolle, som Frieren synes at have spillet</sp> ved en
Sag, der dog angik ham saa meget. Som vi ovenfor saa, var
Lægen Otto Sperlings Frieri, hvor han efter Talsmandens Tale selv
sagde et Par Ord, et af de faa Tilfælde, hvor man overhovedet
lagde Mærke til ham. Ellers var han næsten overalt tilovers som
hos Bønderne siden, hvor han kommer enten bag efter Talsmændene 
eller skjuler sig, staar i Stalden eller Stakkehaven,
medens de taler i Stuen, o. s. v.

Og denne hans Uvirksomhed er dobbelt besynderlig, naar vi
lægger Mærke til, hvorledes Skikken hos Adel og Borgerstand
i det 18de Aarhundrede pludseligt slog om til at tildele ham en
meget betydelig Rolle. Henriks ovenanførte Ord i "den politiske
Kandestøber" viser, at Frieren paa Holbergs Tid ikke blot selv
maatte føre Ordet og klare sig uden Talsmændenes Hjælp, men
ogsaa allerede skulde kunne en lang Formular udenad, et
tydeligt Udtryk for, at her maa være gaaet en Udviklingsrække forud.

Dette besynderlige opklares ved en Betragtning af de tyske
Frierskikke i det 16de Aarhundrede. Her forekommer nemlig et 

<sp>Led, som mangler i Norden</sp>. Dér, som hos os, faldt Frieriet
i de to Dele: "Tiltale" og "Svar", og dèr, som i Norden, deltes
atter "Tiltalen" i en forudgaaende hemmelig Forespørgsel og en
højtidelig Anholdelse ved Hjælp af Talsmænd. Men hermed
var det ikke omme, der var endnu en tredje og sidste Akt af
"Tiltalen" tilbage: Frieren maatte sluttelig selv møde og
personlig fri. For at anføre den tidligere omtalte Ridder Hans von
Schweinichen som Eksempel, saa meddeler han udtrykkeligt, at
hans "Tiltale" faldt i tre Dele, først Forespørgsel underhaanden,
dernæst højtidelig Anholdelse ved andre og endelig, efter at
Forhandlingerne om Medgift med mere var tilendebragte, hans
<sp>eget personlige Frieri</sp>. Han beskriver dette sidste Optrin
saaledes:

"Derpaa maatte jeg efter Landsens Skik og Brug selv udbede
mig hende. Tog altsaa Sagens hele Begyndelse og Omstændigheder 
for, hvad der havde bevæget mig til saadant Giftermaal,
nemlig: den gamle adelige Slægt, Jomfruens Ærbarhed og
Bestandighed, og endelig at jeg havde sporet, at det var en
synderlig Guds Tilskikkelse, og denne Jomfru var mig forset af Gud.
Hvilket med videre Udførelse tog en halv Time, saa at ogsaa
Jomfruens Venner sagde: de havde aldrig hørt en saa
omstændelig og fornuftig Tiltale som min, det maatte sikkert ligge mig
sært paa Hjerte"<footnote>Hans v. Schweinichens Liebe, Lust und Leben, 
herausgeg. v. Büsching II 80-81. </footnote>, o. s. v.

Det ses altsaa at have været Brug i Tyskland i det 16de
Aarhundrede, at Frieren ved denne Lejlighed skulde anføre
Grundene til sit Frieri. Der er en tydelig Familjelighed at spore mellem
denne Skik og Henriks Paastand om, at Frierens Tale skal
begynde med "Saasom" eller "Eftersom" samt den af ham anførte
Frierformular til otte Skilling.

Men underligt nok mangler dette Led, eller lader sig i hvert
Fald ikke med Sikkerhed paapege i de danske Frierskikke fra
det 16de Aarhundrede. Spor af en særlig Friertale med Angivelse
af Grunde synes vel utydeligt at kunne skimtes i Udtryk som
dette: "Lod Hak Ulfstand ærligen bede om Jomfru Pernille Gøye
anseendis hendes Skikkelighed, Tugt og gode Lader"<footnote>
Mogens Mattssøn: Ligpræd. o. Fru Pernille Gyöe. (Kbhfn. 1590) 
Bl. I. <sub>6</sub>. </footnote>; eller i
det hyppigt tilbagevendende Udtryk: "den Tale", som var
imellem ham og hende, hvilken dog altid henlægges forud for den
egentlige "Tiltale"<footnote> Smlgn. hermed ogsaa den i flere Punkter 
dog uklare Beretning i Norske Magasin I 199-200. </footnote>. 
Men hvilke end Grundene monne have 

været til, at dette vistnok oprindelige Led i de fælles germanske
Skikke hos Adelen i Danmark i det 16de Aarhundrede har været
forrykket fra sin Plads og alt begyndt at visne: for dets daværende
Vanmagt taler, at det helt er gaaet i Glemme i de fra hin Tid
nedarvede, nordiske Bønderskikke.

*

En anden gammel Skik, hvorom dog i det mindste <sp>Mindet</sp>
var bevaret i det 16de Aarhundrede, var den, at Frieren ikke
burde faa "Ja", førend han selv havde "vundet" sin Brud.
Herved forstodes ikke, at han skulde have gjort et vindende Indtryk
paa hende, eller lignende. Enhver velopdragen Ungmø burde jo
paa dette Trin af Forhandlingerne, selv om hun syntes nok saa
godt om Bejleren, tugtigt svare Nej eller dog overlade det til
Faderens Afgørelse. Udtrykket var at tage i bogstavelig Forstand,
idet Skikken havde bestaaet i, at de skulde <sp>spille</sp> Skak, Dam
eller Tærninger sammen, og han <sp>vinde Spillet</sp>. Kun saaledes
ansaas hun for lovligt vunden, og kun herefter kunde hendes
naturlige Skyhed med Rette bortfalde.

Skikken synes en Gang at have været almindelig i Evropa.
En af de første Lejligheder, den omtales paa Dansk, er i
Folkevisens Beskrivelse af, hvorledes Ridder Strange paa Valdemar
Sejrs Vegne anholdt i Bøhmen om Prinsesse Dagmars Haand.

<tab> Saa bare de ind det Tavlebord
<tab> De Tavl af Guld hin rene.
<tab> Hr. Strange han skulde med Frøken lege
<tab> Og tale med hende alene.

<tab> Den tredje Skaktavl de sammen drog,
<tab> Den var af røde Guld:
<tab> Hr. Strange han vandt den skønne Frøken
<tab> Alt udi Danmarks Vold.

<tab> De sloge over hende Silke smaa
<tab> De fulgte hende i Salen ind:
<tab> "Her maa I se den Frøken skøn
<tab> Vi give til Danmark ind"<footnote>
Svend Grundtvig: Danmarks gamle Folkeviser III 193 og 195.</footnote>.

Hvis man tør tro Folkevisen, var det Skik, at Bejleren altsaa
end ikke maatte faa Bruden at se, førend de spillede Tavlebord,

og selv under dette skulde hun være tilsløret og maatte først
vise sig med blottet Ansigt for ham, naar han havde vundet. Det
hedder derfor endnu om de danske Udsendinge, der to-tre
Hundrede Aar senere bejlede for Kong Hans til Frøken Kirstine af
Sachsen:

<tab> De var dèr i en Maaned
<tab> Og de var dér i tre.
<tab> Ikke ringe de Frøken Kirstine at se
<tab> I alle sammens de
<footnote>Samme Skrift III 621. </footnote>.

<img>
Fig. 17. Et Tavlebord (table-board) i England i Slutningen
af det 14de Aarhundrede.
(Efter Thomas Wright.)

Sidste Gang, sligt Tavlespil ved en dansk Konges Giftermaal
omtales, er i denne Vise om Kong Hans' Bryllup Aar 1478. Den
blev ganske vist atter tillempet til Christian den Andens
Bryllup Aar 1515, og fremdeles til Frederik den Andens Aar 1572.
Medens Omkvædet om Kong Hans' Dronning, Kirstine af
Sachsen, havde lydt:

<tab> "Der kom aldrig saa rig en Jomfru til Danmark",

kom det om Frederik den Andens Brud, hans Søskendebarn,
Sophia af Mecklenborg til at hedde lidt skarpt:

<tab> "Der kom aldrig saa nær beslægtet en Jomfru til Danmark".

Men selv om Visen er bleven sungen om igen om Frederik
den Anden, tør vi dog ikke sikkert slutte, at ogsaa ved hans 

Frieri er der bleven spillet Tavl om Bruden. Derimod kunde
den omstændelige og, hvad de anførte Navne angaar, historisk
ret paalidelige Beskrivelse i Visen om Kong Hans maaske tale
for, at den gamle Skik endnu ved denne Lejlighed er bleven
anvendt. Ordene lyder her saaledes:

<tab> Det var Misen-Lands Hertug,
<tab> Han taler til Smaadreng sin:
<tab> "Gak du dig i Højenloft,
<tab> "Hent Tavl og Guldtærning ind!"
<tab> --  Der kom aldrig saa rig en Jomfru til Danmark.

<tab> Hertugen tager de Tærning i Haand,
<tab> De var af røden Guld:
<tab> "I kaster, I Riddere af Danmark!
<tab> "I ere eders Herre huld".

<tab> Det var Verner Parsbjerg,
<tab> Han skød de Tærning fra sig:
<tab> "Kast I for mig, Hr. Klaus Rønnov!
<tab> "For I er ældre end jeg".

<tab> Det var Hr. Klaus Rønnov,
<tab> Han satte den Tærning fra sig:
<tab> "Kast I, Danmarks Hofmester!
<tab> "I er langt ypper end jeg".

<tab> Det var Hr. Erik Ottesen.
<tab> Tog Tærning i sin Haand:
<tab> "Hjælp nu, Gud Fader i Himmerig!
<tab> "Jeg vinder den Lilievand".

<tab> Den første Guldtærning paa Bordet randt,
<tab> Den løb, som det skulde være:
<tab> Den danske Hofmester den Jomfru vandt
<tab> Til Kongens Hjertenskære.
<tab> -- Der kom aldrig saa rig en Jomfru til Danmark
<footnote>Samme Skrift III 616-34. </footnote>.

Det, hvorom Spillet drejede sig, var den kvindelige Parts Ære.
Dette er allerede antydet i Visen om Dronning Dagmar:

<tab> Det lidte fast imod den Tid,
<tab> Den Tavl skulde have en Ende:
<tab> Da skulde Hr. Strange
<tab> Med den Frøken til Senge.

At lege sligt et Spil ved nogen anden Lejlighed var da
selvfølgelig i højeste Grad usømmeligt. Det omtales dog af og til i 

Folkeviserne, hvor der spilles vildt, og Parterne ender med at
spille den ene om Æren, den anden om sit Liv. Saaledes i Visen
om Jomfru Malfred, hvem Moderen havde søgt at skjule for
Kongen, men denne opdagede og lokkede til at spille med sig.
Først vandt Jomfru Malfred Trøjeborg Slot fra ham, men tilsidst
opfordrede Kongen hende til at spille endnu højere:

<tab> Nu ville vi lege foruden al Fals:
<tab> Du om din Ære og jeg om min Hals.

<tab> Skøn Malfred slog sin Haand imod Bord
<tab> "Nu hørte jeg aldrig sligt kongeligt Ord".

<tab> "Jeg takker den Frue, mig havde i Lære,
<tab> "Jeg spiller ej Guldtærning om min Ære".

Tilsidst lader dog Malfred sig bevæge; men

<tab> Den tredje Guldtærning paa Tavlebordet randt,
<tab> Skøn Malfred hun tabte, Dankongen han vandt.

Kongen vil nu gøre sin Ret gældende, Malfreds Moder bliver
fortvivlet, straffer Datteren i Kongens Paasyn, og da denne ser
deres Sorg, lader han Spillet gælde for Fæstensspil og tager
Malfred til sin Dronning<footnote>Samme Skrift IV 398. </footnote>.

En af de mest overgivne Viser om dette Emne er den i
Norden vidt udbredte om Jomfruen, der frister Ungersvenden til Spil.

<tab> "Hør du goden Ungersvend
<tab> "Leg Tavlebord med mig!"
<tab> -- »Jeg haver intet røden Guld
<tab> "At sætte op mod dig".
<tab> -- For de legte, for de legte Guldtærning.

<tab> "Sæt du op din gode Hat!
<tab> "Og fast om den er graa.
<tab> "Jeg sætter mod min Perlesnor,
<tab> "Tag den, om du kanst faa!"
<tab> -- For de legte, for de legte Guldtærning.

De spiller derpaa første og anden Gang, men stadig  "den
Ungersvend han tabte, saa glat den Jomfru vandt".

Tilsidst sætter Jomfruen sin Ære op, og denne Gang "den
Jomfru hun slet tabte, men Ungersvend han vandt".

Forfærdet søger nu Jomfruen at købe sig fri, byder ham 

tilsidst Slot og Fæste, men han vil ikke give Køb. Visen ender da
med, at

<tab> Jomfruen stander i Bure,
<tab> Og børster hun sit Haar;
<tab> "Herre Gud bedre mig fattige Mø
<tab> "For Giftermaal jeg faar!"
<tab> For de legte o. s. v.

<tab> Ungersvend stander i Gaarden,
<tab> Han støtter sig ved sit Sværd:
<tab> "Og du faar bedre Giftermaal,
<tab> "End du varst nogen Tid værd".

<tab> "Og jeg er ingen Gangerpilt,
<tab> "Endskønt du siger saa:
<tab> "Jeg er den bedste Kongesøn,
<tab> "I Verden leve maa".

<tab> "Est du den bedste Kongesøn
<tab> "l Verden leve maa,
<tab> "Da skalst du have min Ære
<tab> "Ja, om jeg havde to".
<tab> For de legte, for de legte Guldtærning
<footnote>Samme Skrift IV 402 flg.</footnote>.

Medens det her ender i idel Glæde, er der andre Viser, der
tyder paa, at det ikke altid gik saa. Det synes, som om den
kvindelige Part, naar hun vandt i Spillet: Liv mod Ære, stundom
ikke har ladet sig nøje med at tage Spillerens hele Eje, men
virkelig har krævet den Mands Liv, hun havde "tavlet". I en
færøisk Opskrift af Visen om Dronning Dagmar, hvor disse
forskellige Forestillinger er blandede sammen, søger derfor
Dagmars Moder at skræmme Hr. Strange med Spillet ved at sige:

<tab> Min Datter har tavlet med Riddere ni,
<tab> Med al god Ære vandt hun di.

Og da Hr. Strange har tabt de to første Spil mod Prinsessen, og
det om det tredje hedder:

<tab> Sætter du din Ære mod mig,
<tab> Mit hvide Halsben sætter jeg mod dig,

styrker han sig først ved Bøn.


<tab> Hr. Strange ud af Vinduet saa,
<tab> Han heder [kalder] paa Gud og Sante Paul.
<tab> Han kalder paa Gud og Sante Knud,
<tab> At han maatte vinde det Tavlbord ud
<footnote>Samme Skrift III 198. </footnote>.

Mulig turde denne Form for Spillet pege tilbage til en
ældgammel Tid, hvor det kan have udgjort et betydningsfuldt Led
med i Brudekøbet. Selv om der ikke spurgtes om Kvinders Ja
eller Nej, havde hun i saa Fald dog maaske i Spillet haft et
Middel til at værge sig og en Udsigt til mulig Forøgelse af sit Gods
uden Giftermaal. Men hvilken end Spillets tidligere Betydning
kan have været, vist er det, at i det 16de Aarhundrede var det i
Norden, hvis det endnu forekom her, sunket ned til, som senere
paa Ludvig den Fjortendes Tid i Frankrig, at være <sp>blot en
gammeldags Spøg</sp>. At Skikken i det 16de Aarhundrede endnu
forekom i Sverige, kunde synes at fremgaa af Ærkebisp Olaus
Magnus' Omtale. Han anfører, at den endnu var i Brug hos
Adelen. Men hans Forklaring lyder som en sen Tids
Misforstaaelse. Han siger nemlig, at Adelsmændene plejer at spille
Skak med deres tilkommende Svigersønner, da intet Spil som
dette forraader, hvad der bor i et Menneske, hans Lidenskaber,
Anlæg, Opdragelse o. s. v.<footnote>Olaus Magnus: Gentium 
septentrionalium historiæ lib. XV cap. 5. </footnote>.

*

Naar Bejleren paa lovlig Vis havde anholdt om Pigens Haand,
og "Jaord" var givet, skulde man efter Nutidsbegreber tro, at
alt maatte være klappet og klart. Dette var imidlertid langt fra
Tilfældet, det mest afgørende manglede endnu: <sp>det skete
skulde slaas "fast"</sp>.

Ved første Øjekast kunde dette tage sig ud som utaaleligt
Omsvøb, men ved nærmere Betragtning laa der en klar Tankegang
til Grund, der ikke var særlig for dette ene Omraade, men
bundede i Tidens fælles Retsbevidsthed. Fra umindelige Tider havde
det været indlysende for alle kyndige, at enhver retslig Afgørelse
var et treleddet Hele: Den ene Parts Tale, den anden Parts Tale
og den afsluttende Kendelse. I Friersager kaldtes de to første
Led "Tiltale" og "Svar", Men ved en mere end tilfældig
Lydlighed hed i Rettergangssproget de to Parters Indlæg næsten
ganske det samme: "Tiltale" og "Gensvar". Enhver Dom
indlededes derfor med følgende Ord: "Da efter Tiltale, Gensvar og 

denne Sags Lejlighed blev der saa paasagt for Rette", og derpaa
fulgte den egentlige Domskendelse, der afgjorde Sagen. Ganske
paa samme Maade maatte i Frieri "Tiltale" og "Svar" afsluttes
ved en afgørende Akt, Sagen maatte slaas fast, <sp>Parret "fæstes"
sammen</sp>.

Gennem denne Jævnførelse med Retsforhold vinder vi
ligeledes en Forstaaelse af, hvad der hidtil muligt kunde have
forekommet uklart: det forskellige Antal Sammenkomster, som
Datiden krævede til et Frieris Afgørelse. Ligesom i Nutiden en
Tiltalt kan i visse Arter Sager i samme Møde baade faa at høre det,
hvorfor han er tiltalt, give sit Svar og faa sin Dom, paa samme
Maade kunde i hin Tid et og samme Møde omspænde baade
"Tiltale", "Svar" og, naar "Sagens Lejlighed" var ret simpel og
klar: "Bortfæstelsen" tillige. Men ordentligvis tillod, eller om
man saa vil: krævede en Friersags Afgørelse mindst een
Sammenkomst for hvert Led, hvoraf den begrebsmæssigt bestod.

<sp>Hovedafgørelsen skete altsaa ved det Møde, hvor
Parret "fæstedes" sammen og den egentligeTrolovelse"
fandt Sted</sp>. Hvor gammel denne Skik og de dertil svarende
Benævnelser var, kan bedst ses af, at disse brugtes ikke blot
hele Norden over, men ligeledes i Storbritannien, hvor de levede
som et Minde fra den danske Indvandrings Tid. I det 16de
Aarhundrede var Udtrykket "haandfæste" (<i>handfaste</i>"} endnu en
gængs engelsk Betegnelse for at "trolove"; og dette sidste Ord
har i <i>true-love</i> og <i>true-love-knot</i> holdt sig friskt 
lige ned til Nutiden<footnote>John Brand: Observations on the popular 
antiquities of Great Britain II (London 1849), 87-88, 108. </footnote>.

Som rimeligt var blev dette Møde, hvor "<sp>Bortfæstningen</sp>"
skulde foregaa, imødeset med stor Forventning og en Mængde
Forberedelser i den Anledning trufne.

En Sag, man vel maatte vare paa, var, <sp>hvad Dag man valgte</sp>
til at lade <sp>Bortfæstelsen</sp> foregaa. Der var jo ikke blot uheldige
Dage i hver Uge, men desuden Tycho Brahesdage spredte Aaret
rundt og derhos ugunstige Tidspunkter, der faldt forskelligt i de
enkelte Aaringer. Meget kunde afhænge af, hvorvidt man her
valgte rigtigt. Endnu i det 19de Aarhundrede holdt man i Skaane
paa, at ingen Trolovelse kunde blive lykkelig, naar den ikke
foregik paa en Onsdag eller Fredag<footnote>Nicolovius: Folklifwet 
i Skytts Härad i Skåne (Lund 1847), S. 141.</footnote>. Samme Tro har 
uden Tvivl hersket i det øvrige Danmark i det 16de Aarhundrede, i hvert 

Fald blev den Gang et paafaldende Antal Trolovelser indgaaet
netop paa disse Dage. For at nævne et Par Eksempler blandt de
mange: "Den næste Onsdag før Sankt Hans" 1533 trolovedes
Peder Skram og Elsebe Krabbe<footnote>Danske Magazin 3die Række 
III 85. </footnote>. "Min kære Moder! Og som I
skrive, at jeg skulde skrive Eder til, om min Jomfru var Fæstemø,
da maa I vide, at hun vart [blev] Fæstemø nu i Fredags otte
Dage, og skal hun have Kristoffer Paulsøn"<footnote>Skrivelse fra 
Pernille Olufsdatter til "sin kære Moder Fru Ane Mourits" . . . dat. 
Søholm Onsdag for Allehelgensdag uden Aar. Adelsbreve Fasc. 25. 
Gyldenstjerne. </footnote>. Senere er denne
Overtro, af Grunde, som vi længere hen faar at se, bleven
henlagt fra Trolovelses- til Bryllupsdagen<footnote>
Jens Kamp: Danske Folkeminder (Odense 1877), S. 82-83. </footnote>.

En almindelig Tro synes det ogsaa at have været, at
Trolovelsen skulde finde Sted i <sp>tiltagende Maane</sp>. Allerede Tacitus
omtaler Germanernes Tilbøjelighed til at henlægge deres vigtigste
Foretagender til Nymaane eller Fuldmaane<footnote>Tacitus: Germania XI 2. 
</footnote>. Og saa vidt man
kan skønne har det baade i Sverige og Norge været Skik at
foretrække tiltagende Maane, særlig disse dens to Endepunkter, til
Indgaaelse af Forbindelser<footnote>H. F. Hjortshøj: Beskr. over 
Guldbrandsdalen. (Kbhvn. 1785.) I. 130. -- J. J. Öller: Beskr. öfwer 
Jemshögs Sochn i Blekinge. (Wexiö 1800.) S. 217.</footnote>. 
Fasten og Adventstiden ansaas
derimod vistnok i de fleste Egne for ugunstige Aarstider.

Oplysende om Datidens Hensynstagen til Dag og Tid for
Trolovelse er efterfølgende Brev af 1542, skrevet af den tidligere
katolske Biskop Ove Bille til Hr. Oluf Rosenkrans til Vallø, i
Anledning af Biskoppens Brodersøn, Peder Billes paatænkte
Trolovelse med Oluf Rosenkrans's Datter:

"Vor venlige og kærlige Hilsen tilforn, sendt med Vorherre!
Kære Hr. Oluf, Frænde og synderlig gode Ven! Give vi Eder
kærligen til Kende, at vi finge Eders Skrivelse nu imod Aften,
at vor Broder Esge Bille haver nu været hos Eder paa Vallø,
bedendis og begærendis, at den Tale imellem hans Søn Peder Bille
og Eders kære Datter maatte udi den hellige Trefoldigheds Navn
komme til en endelig Ende; hvilket I ogsaa gerne gøre ville etc.

"Kære Frænde; betakke vi Eder kærligen og gerne for alt godt,
I os bevist haver, og besynderligen for samme Eders gode Svar,
kærlige Skrivelse og store Velgerninger, I bevise vor Broder og
forskrevne hans Søn; udi hvilke Maade vor Broder, vi og hans
Søn og flere Venner kunne det med Eder og Eders forskylde,
skulle I dertil finde os ganske velvillige, som os bør at gøre og
vi pligtige ere etc.

"Kære Hr. Oluf! Som I skriver, at vi gav vor Broder til Kende, 

som han sagde for Eder, at det skulde være et godt Tegn i denne
Sag Tirsdagen næst efter Dominicam lætare, som er Midfaste
Søndag, da mærkte eller forstod vor Broder os ikke ret. Vi finde
der intet bedre Tegn til inden Dimmelugen, paa Eders egen gode
Forbedring, end det Tegn, som er virgo og paa Danske kaldes
Jomfru, som falder den Tirsdag og Onsdag næst for Palmesøndag, 
som I ydermere kunne forstaa af denne indelukte Skrift, vi
nu sende Eder, hvad samme Tegn beviser og udviser. Den
alsom-mægtigste Gud værdis til at give sin Naade dertil, at det maa
blive Gud tækkeligt og vor Brodersøn og Eders kære Datter til
Lykke, Ære, Glæde og Salighed!

"Som I og, kære Frænde! os tilskrive, at vi ville vel gøre og
møde paa Vallø med flere Eders Venner, naar denne Tale skal
endeligen forhandles, for hvilket Eders gode Tilbud vi takke Eder
kærligen og gerne, og ville vi det gerne gøre i de Maade og andre,
hvad vi vide Eder er til Vilje, Tjeneste og Gode, naar vi fange at
vide tilforn enkelt Dag, naar I ville den Sag med vor Broder
endeligen forhandle paa Vallø, saafremt vi ere saa helbredte, vi
kunne færdes og rejse. Kære Frænde! Udi hvilke Maade vi
kunne være Eder og Eders kære Husfrue og Børn til Vilje,
Kærlighed og Gode, ville vi altid gerne gøre, bedendis Eder gerne, at
I ville sige Eders kære Husfrue mange gode Nætter paa vore
Vegne. Befalendis Eder Gud! Skrevet udi Skovkloster Fredagen
næst efter Reminiscere Aar 1542."

Offue Bilde.

Den indlagte Seddel lød saaledes:

"Kære Frænde! Den lærde Mand, Doctor Carion, og andre
vise Mænd udi den Kunst om Himmeltegn, som skrive Planeters
Løb og Himmeltegn, skrive saa om dette Tegn virgo, som kaldes
Jomfru paa Danske, at i det Tegn er godt at afvænne smaa Børn,
item at bygge og at fæste sig en Jomfru uti Ægteskab, men dog
være hende ubevaret i samme Tegn. Saa skrive vise Mænd, men
den almægtige Gud raader dog over baade Himmel og Jord og
alting, og kan forvandle og naadeligen formilde alle Planeter"
<footnote>Ove Billes Breve. N. K. S. no. 1301 e. Fol.</footnote>.

En Betingelse for, at Bortfæstningen kunde ske, var
Vidnesbyrd om <sp>tilstrækkelig Kristenkundskab</sp>. Enhver, der
ønskede at troloves, skulde kunne sin Luthers Katekismus. I
Reglen aflagdes denne Prøve blot ved, at paagældende godtgjorde at
have deltaget i Altergang, hvortil jo krævedes samme Kundskab.
Men hvor Bruden var et Barn, kunde det let skorte paa denne
Forudsætning, og her var da ikke andet for end at underkaste sig
en særskilt Trolovelsesprøve. Aldersgrænsen for at maatte
indstille sig til denne var vel ubestemt, men Skik og Brug synes dog
et have sat et Lavmaal, som ikke gerne blev underskredet. Om
de to tidligere omtalte smaa Søstre i Hedensted i Jylland, den
ene paa otte, den anden paa elleve Aar, der begge ønskede at
troloves med deres Bejlere, hører vi derfor ogsaa Landemodet i
Aarhus afgive følgende Kendelse: "Den yngste skal afvises, men
den ældre kan, naar Provsten har overhørt hende, og hun har
staaet sig godt i Katekismus, blive trolovet." (S. 38.)

I det 16de Aarhundrede og i Særdeleshed lige efter Reformationens 
Indførelse maatte man dog vistnok af flere Grunde være
noget varsom med, hvad Sum af Kundskaber man krævede ved
denne Prøve. Naar det at indøve Menigheden i Luthers
Katekismus var Maalet for de ugentlige Søndagsgudstjenester, turde
man ikke forudsætte denne Kundskab alt til Stede i sin Fylde hos
et Par unge Folk, der ventelig endnu havde mange Aars
Prædikenomgange tilbage. At lignende Forhold fandt Sted i Tyskland,
kan ses af tyske Skuespil fra det 16de Aarhundrede, i hvilke der
forekommer saadan gejstlig Overhøring af unge Folk, der vil
ægte hinanden. Det er rigtig i Tidens Aand, naar man i Optrin
af denne Art tydeligt kan spore en dobbelt Hensigt, dels at ville
give Anledning til Spas, dels virkelig at yde dem af Tilhørerne,
der agter sig samme Vej, en gavnlig Belæring<footnote>Th. Birck: 
Ehespiegel. Ein sehr lustige vnd lehrhaffte Comedi. (Tübingen 1598.) 
4. Akt 2. Sc. </footnote>.

I det 17de Aarhundrede fastsloges baade i Danmark og Sverige
den tidligere Regel som Lov. I et Kongebrev af 1645 hed det for
Danmarks Vedkommende: "Vi have naadigst for godt befundet,
at de gemene, unge Folk ikke skal herefter af Præsterne troloves,
førend de dèr have bevist, at de deres Børnelærdom lært have"
<footnote>Kongebrev af 22 April 1645 (omtalt i Bispebrev til Laur. 
Pedersen Thura, Provst i Nykøb. paa Falster). </footnote>.
Og i den svenske Kirkelov af 1686 fastsattes det, at de, der vilde
troloves, skulde kunne Luthers Katekismus og have deltaget i en
Altergang<footnote>Sv. Bælter. Hist. Anmärkningar om Kyrko-Ceremonierr 
2ra Upl. (Sthlm. 1783) S. 503. </footnote>. I det 18de Aarhundrede 
omtales det som Skik i 

Egnen om Kalmar, at de unge Folk, naar de mødte hos Præsten for
at overhøres i Kristendom, medbragte som Gave for at stemme
ham mildt: seks Alen "Skjortelærred", en Ost og -- de mere
formuende -- tillige et Pengestykke paa Osten<footnote>M. G. 
Crælius: Beskr. öfwer Tuna Läns etc. Fögderi uti Calmar Höfdinge
Döme. (Calmar 1774) S. 415. </footnote>.

*

<sp>"Bortfæstningen" foregik med endnu større Højtidelighed 
end baade "Tiltalen" og "Jaordet"</sp>. Fra begge Sider
mødte man i talrig Skare, Brudgommen naturligvis ledsaget af
sine Talsmænd. I flere af de gamle, svenske Love var det
ligefrem bestemt, at begge Parters Frænder indtil tredje Led skulde
give Møde<footnote>Nordstrøm: Bidr. till den svenska 
Samhalls-Forfatningens Hist. II (Helsingfors 1840) 15. </footnote>. 
I Kong Hans' almindelige Købstadret af 1484 hed
det: "Man skal fæste sig Hustru i det mindste i tolv Personers
Overværelse"<footnote>Kolderup-Rosenvinge: Gamle Danske Love 
V 530. </footnote>. Efter Reformationens Indførelse sloges der noget
af paa denne store Fordring, og i Frederik den Andens
Ægteskabs-ordinans befaledes der blot: "Ingen Trolovelse skal ske, foruden
at Præsten og fem andre Vidnesbyrd i det mindste ere
overværendis"<footnote>H. Rørdam: Danske Kirkelove II 341. </footnote>. 
Samme Tal gik senere over i Christian den Femtes
"Danske Lov"<footnote>Christian V's Danske Lov 3-16-11. </footnote>. 
Hvis nogen skulde være uklar om, hvad hermed
mentes, saa var det i Christian den Fjerdes Forordning for
Hertugdømmerne udtrykkelig udtalt, at hvis en Trolovelse skete i et
mindre Antal Vidners Nærværelse end seks, tre paa hver Side,
skulde den være ugyldig for Retten<footnote>Chr. IV's Policeyordnung  
für Schleswig und Holstein. (Glückstadt 1636) Bl. D. <sub>3</sub>. </footnote>.

Grunden, hvorfor dette Antal Vidner krævedes, og hvorfor
man ikke heller blev træt af at lade Præsterne indskærpe
Menighederne disse Tal<footnote>Se f. Eks. H. Rørdam: Historiske 
Kildeskrifter, 2den Række II 320-21. -- Kirkehistoriske Samlinger 
VII 36 o. s. v. </footnote>, var naturligvis den, at fuldstændig Forvirring
vilde opstaa, hvis nogen af Parterne siden kunde fragaa, hvad
ved denne Lejlighed var sket. Fra en noget senere Tid fremhæves
det ogsaa som en Ulempe af meget farlig Art, at i enkelte Egne,
som f. Eks. Blekinge, hvor man havde set igennem Fingre med,
at Fattigfolk trolovedes uden Vidner, benyttede ofte Fæstemændene
sig heraf og brød bagefter givet Løfte<footnote>J. J. Öller: Beskr. 
öfwer Jemshögs Sochn i Blekinge. (Wexiö 1800) S. 217. </footnote>.

I det 16de Aarhundrede behøvede man mellem nogenlunde
velstillede dog ikke at frygte for sparsomt Møde. Tilbøjeligheden
var langt snarere til at komme altfor talrigt. Det var allerede en
ret bred Anvisning, som et af Datidens Skrifter gav om, hvorledes 
det bør gaa til ved slig Lejlighed: "Det er hos oprigtige Folk 

brugeligt, hos saadant Tilsagn en offentlig Handel at anstille udi
næste Frænders og Venners paa begge Sider og andre ærlige Folks
Overværelse"<footnote>Casp. Melisandri Ecteskabs Bog, fordansket 
af Erasm. P. Corvinus. (Kbhvn. 1647.) 12mo. Bl. 32. </footnote>. 
Og den Virkelighed, der svarede hertil, var ofte
langt fyldigere. Da saaledes f. Eks. Købmand Knud Seeblad i
Odense Aar 1550 midt i den strengeste Vintertid skulde holde sit
Fæstensøl i Flensborg, mødte han med alene 28 ridende Svende
<footnote>Vedel Simonsen: Bidrag til Odense Byes ældre Hist. III 79. 
</footnote>. Iblandt den højeste Adel gik ofte Antallet over alle 
Grænser. Peder Skrams og Elsebe Krabbes Trolovelse 1533 overværedes 
foruden af "mange ærlige, lovlige Riddersmænds Mænds Fruer og Jomfruer"
af 7 Bisper, 22 Riddere og en Mængde "ærlige Mænd, flere som ikke 
alle nu kan nævnes. Gud give dennem alle en glædelig Opstandelse!"
<footnote>Danske Magazin 3die Række III 85 og flg. smlgn, N. K. S. 
no. 785 Fol. </footnote>.

<img>
Fig. 18.  Hr. Jørgen Lykke til Overgaard. Ridder og
D. Riges Raad. *d. 1583.
(Maleri paa Overgaard.)

Man samledes enten <sp>i Kirken</sp> eller i en privat Bolig, i sidste
Fald atter enten i <sp>Brudens</sp> eller i <sp>Præstens</sp> Hjem.

Fra Katolicismens Dage havde man arvet det Syn paa Sagen,
at en Trolovelse, selv om den ikke just nødvendigvis skulde ske
i Kirke, saa dog vandt i Anseelse ved at foregaa der. At
bortfæstes for Alteret af en adelig Bisp havde været et sikkert Bevis
for fornem Byrd. I Reformationens første Tid holdt derfor den
Skik sig iblandt den danske Adel at lade Bortfæstningen
fremdeles foregaa i Kirke. Ligesom i Peder Skrams og Elsebe Krabbes
pragtfulde Trolovelse, der jo endnu faldt i den katolske Tid, havde
fundet Sted i Frue Kirke i København, saaledes hører vi 

fremdeles i længere Tid om kirkelige Fester af lignende Art: "Der
man skrev 1542 Aar, den Tirsdag efter Sankt Karens Dag, da
blev Christopher Gyldenstjern og Anna Parsbjerg givet tilhobe i
Skt. Nicolai Kirke udi København Formiddag, dèr Klokken var
mellem 9 og 10 slet, og det var i Løvens Tegn"<footnote>
Magasin til den Danske Adels Historie I 56. </footnote>. Laurits
Brok-kenhus og Jomfru Karine Skram "blev trolovede udi Laholms
Bys Kirke den Søndag efter Helligtrefoldighed, som var den 4
Juni Aar 1570 udi mange fornemme Folks Nærværelse"<footnote>
Segud Jørgenssøn: Ligpræd. o. Lauritz Brockenhuus (Kbhvn. 1608) 
8vo. Bl. B.<sub>8</sub>. </footnote>. "Anno 1580 25 Maj om
Formiddagen, da Klokken var mellem 8 og 9, udi S. Bodels Kirke 
i Aalborg blev min allerkæreste Fæstemø, Jomfru Anne Lykke 
Iversdatter, mig tilsagt af Hr. Jørgen Lykke (Fig. 18), hendes
Broder, Niels og Christoffer Mikkelsen og Tyge Krabbe"
<footnote>Danske Magazin I 62. </footnote>. Aar 1593 blev Jomfru
Susanne Brokkenhus tilsagt Markvor Bille, og 
hentede han Svar i St. Knuds Kirke i Odense"<footnote>Magasin 
til den Danske Adels Historie I 97. </footnote>. Samme Aar blev
Jomfru Marine Skram tilsagt Jacob Hardenberg i Vejle Kirke
<footnote>Mag. t. d. Danske Adels Historie I 117. </footnote>.
Aar 1598 fik Knud Gyldenstjerne "Svar paa Jomfru Øllegaard
Hvitfeld i Københavns Helliggestis Kirke"<footnote>"Eiler Brokkenhus' 
Optegnelse i et Calendarium i Karen Brahes Bibliothek". N. Jacobsen. 
</footnote> (Fig. 19) o.s. v. Endnu 
langt ind i det 17de Aarhundrede lader Skikken sig forfølge. Aar
1639 blev f. Eks. Jomfru Edel Rosenkrans tilsagt Gabriel
Laxmand i Helene Kirke i Skaane<footnote>Joh. Damiani Ligpræd. o. 
Gabriel Laxmand til Fresløv (Kbhvn. 1644) 4to. Bl. F. 3. </footnote>.

<img>
Fig. 19. Helligaandskirken i København i Slutningen af det 16de Aarhundrede.
(Efter Mejborg.)

Under disse Forhold var det naturligt, at ogsaa den velhavende
Borgerstand foretrak Trolovelse i Kirke, Men allerede i det
16de Aarhundrede lader Spor af Omslag fra oven sig paa vise. Og
sit Grundskud fik uden Tvivl Skikken, da Hoffet gav Tonen an i

modsat Retning. Det var et Eksempel, hvis Virkninger sikkert
spredtes vidt om, da Sigvard Grubbe (Fig. 20), der var i Kongens
personlige Tjeneste, og for hvem Christian den Fjerde selv var
"Talsmand", den 9 August 1598 trolovedes med Hildeborg Grubbe
af Dronningens Jomfrukammer -- <sp>ikke</sp> som hidtil brugeligt i
Kirke, men paa Københavns Slot (Fig. 21) i Dronningens Kammer, i 
Overværelse af Kongen, Dronningen, Hertug Ulrik og begge Parters
nærmeste Slægt, hvor Kansler Christian Friis førte Ordet paa
Kongens Vegne som Talsmand<footnote>Den latinske Tekst. Uldalls 
Manuskr. no. 449, 4to. S. 70. -- Oversat i Danske Magazin 4de 
Række II 388. </footnote>. Hvis dette kan antages at have dannet
Vendepunktet i Skikken for Adelens Vedkommende, turde det maaske være 
mere end tilfældigt, at et og samme Ægtepar før og efter Forandringen 
fik saa forskellig en Omtale. Om Christen Skeel hed det
ved hans Død Aar 1595 endnu paa gammeldags Vis: Han blev
trolovet med Jomfru Margrete Brahe "udi vor Frue Kirke udi
Aalborig"<footnote>P. Jespersen Viborrig: Ligpræd. o. Christen Skeel 
(Kbhvn. 1595), 4to. Bl. O.<sub>4</sub>. </footnote>. 
Men om hans Enke Margrete Brahe, der først døde
Aar 1614, lød det mere pynteligt ved hendes Baare: "Og skete
deres Trolovelse paa Aalborg Slot" (Fig. 22); dog tilføjedes der
beroligende for dem, der endnu muligt heraf kunde forarges:
og trolovedes de "af salig Magister Jørgen Borringholm, fordum
Biskop udi Vendelbo Stift"<footnote>N. Lauritsøn Arctander: 
Ligpræd. o. Fru Margrete Brahe (1614) 4to. </footnote>.

<img>
Fig. 20. Sigvard Grubbe.
(Maleri paa Rosenborg.)

Det var en Selvfølge, at den højere Borgerstand hurtigt fulgte
med Omslaget. Raadmand i Ystad Jacob Ebbesen og Margrete
Johansdatter f. Eks. "deres kristelige og gudelige Trolovelse holdtes 

udi hendes kære <sp>Forældres Hus</sp>, der man skrev 1621 den 28
Augusti"<footnote>B. Jacobsen Weyser: Ligpræd. o. Jacob Ebbesen, 
Raadmand i Ystad (Malmø 1657), 4to. S. 29. </footnote>. "Hr. Jacob 
Jocobsen og Catharine Ottesdatter trolovede jeg i Abigael Hasebards 
Hus", skriver Biskop Hans Mikkelsen i sin Dagbog 1641<footnote>
H. Mikkelsens Dagbog 20 Juli 1641. Kall. Manuskript Samling 
no. 81 Fol. </footnote> o. s. v.

<img>
Fig. 21. Københavns Slot ca. 1600, set fra Raadhusstræde.
(Efter Mejborg.)

Den <sp>modsatte Udvikling</sp> synes at være foregaaet <sp>hos den
nordiske Almue</sp>. Medens endnu kort efter Katolicismens Tid
den meste Bortfæstning vistnok foregik i Hjemmet, blev det
efterhaanden mere og mere Skik at kræve den foretagen i Kirke.
Grunden var klar nok. Dels var det paa denne Maade langt
lettere for Øvrigheden at sikre sig, at ingen ulovlig Forbindelse blev
indgaaet, men Ægteskabsgrader, Skudsmaal, Ret til overhovedet
at indgaa Ægteskab o. s. v., alt var i Orden. Dels kunde man ogsaa
ved at sætte Mødet i Kirken til Kl. 8 eller 9 snarest vente, at i det
mindste Hovedpersonerne mødte nogenlunde ædru. Opfordringer
og Paabud i saa Henseende var dog stadigt nødvendige<footnote>
"Trolovelse skal ske i Ædruskab": Roeskilde Landemode 1597 
(Kirkehistor. Samlinger VII 41, Anm. 1). Fyens Landemode under 
Bisk. Jacob Madsen (Kall. Mnskrpt. no. 492 4to.). Smlgn. ogsaa 
Fr. II's Ægteskabsordinans (H. Rørdam: Danske Kirkelove II 343). 
</footnote>. For

Menigmands Vedkommende i Danmark var da omkring Aar 1600
kirkelig Trolovelse, om end ikke ligefrem paabudt, saa dog sikkert
det almindeligste. I en Skrivelse fra Konsistorium ved
Københavns Universitet af Aar 1621 bruges et i saa Henseende ret
betegnende Udtryk: "Smaa Trolovelser, der sker om Søndagen
efter Froprædiken"<footnote>Engelstoft: Universitets Annaler 
1807 I 208. -- Om kirkelige Trolovelser se forøvrigt: Kirkehistoriske 
Samlinger VII 41. -- Chr. IV's Policeyordnung f. Flensburg 1600. -- 
Trolovelse enten i Kirke eller i Hjem: Joh. Adolps Ordnung v. Kleidung 
etc. 1601 (Schleswig 1605), Bl. C. -- Chr. IV's Policeyordnung f. 
Schlesw. u. Holstein (Glückstadt 1636), Bl. D.<sub>2</sub>. -- Nyt 
historisk Tidsskrift V 179-180. </footnote>. 
I Sverige udtalte Aar 1612 Præsteskabet
sig for, at alle Trolovelser burde ske offentligt og i Kirker
<footnote>Sv. Bælter: Hist. Anmärknigar om Kyrko-Ceremonierna 
(2ra Upl. Sthlm. 1783), S. 508. </footnote>.

<img>
Fig. 22. Aalborg Slotsgaard.
(Efter Fotografi af Kr. Hude.)

Disse <sp>to modsatte Udviklingsrækker</sp> hos Folkets to Lag:
de velstillede og Almuen -- <sp>bort</sp> fra kirkelig Trolovelse og
henimod kirkelig Trolovelse -- skar altsaa hinanden omkring Aar
1600. Dette deres Skæringspunkt var ikke tilfældigt, thi kort
forinden var der baade i Danmark og Sverige udstedt en Lov,
der satte stærkere Fart i begge Bevægelser. I Frederik den
Andens Kirkeordinans af 1582 var det for første Gang ved Lov
blevet fastslaaet, at ingen Trolovelse maatte finde Sted uden i
<sp>Overværelse af en Præst</sp><footnote>H. Rørdam: Danske 
Kirkelove II 341. </footnote>. Og denne Præst skulde, i det
mindste efter en senere Fortolkning, ikke blot optræde som
almindeligt Vidne, men forhøre Parret, prøve om de rette
Betingelser var til Stede, og i saa Fald sluttelig velsigne deres Pagt
<footnote>G. K. S. no. 3187 4to. Bl. d.<sub>2</sub>, trykt i H. Rørdam: 
Historiske Kildeskrifter 2den Række II 321. </footnote>. 

Noget lignende var, om end i mindre skarp Form, blevet udtalt i
den svenske Kirkelov af 1571<footnote>S. Bælter: Hist. Anmärkningar 
om Kyrko-Ceremonierna (2 Upl. Sthlm. 1783), S. 508. </footnote>.

Men var det først lovbefalet, at en Præst skulde overvære
Trolovelsen, saa var der ingen Grund for ham til i en ulønnet
Forretning at drage, paa Landet maaske flere Mil, paa Vej til
Fattigfolk, naar han selv kunde byde de Paagældende at møde i Kirken
eller i hans eget Hjem. Noget anderledes stillede Sagen sig, hvor
der var Velstand og Udsigt til et muntert Fæstensøl bagefter. Men
her maatte man antage, at enten Frieren eller Brudens Fader
havde haft Takt nok til at vælge Præsten til "Talsmand", og
hermed havde denne jo Haand i Hanke med, naar og hvor og
hvorledes det hele skulde foregaa.

Omvendt fra Adelens Synspunkt set. Var det at blive trolovet
af Præst i Kirke ikke længer en kostbar Forret, men sunket ned
til et Fattigmands Kendetegn, saa var der ikke Grund til at
bibeholde det længere. Allerede ved Midten af det 16de
Aarhundrede skete der da visse Indskrænkninger i den kirkelige
Handling ved adelige Trolovelser<footnote>H. Rørdam: Danske 
Kirkelove I 396 og 463. </footnote>. Ved ovenomtalte Trolovelse mellem
Sigvard og Hildeborg Grubbe, der foregik i Dronningens Kammer
i Kongens og Dronningens Nærværelse, lader det til, at der, skøndt
Loven udtrykkelig fordrede det, dog savnedes Præst. Og senere
i Christian den Femtes "Danske Lov" kom det, at troloves i
Hjemmet uden Præsts Nærværelse, til at staa som det ægte
Kendetegn paa Fornemhed og Fortjeneste, kun tilkommende
"dennem som ere i Rangen, eller af Adel, og dennem som lige
ved Adel agtis"<footnote>Chr. V's Danske Lov 3-16-11. </footnote>.

Herfra vil enhver kunne slutte sig til Udviklingens senere
Gang. Det øvrige Folk helmede ikke, førend ogsaa det opnaaede
samme Fornemheds Stempel. Allerede ved Midten af det 18de
Aarhundrede var Trolovelse i Kirke gaaet helt af Brug. I
"Anhang til Danmarks og Norges Kirkeritual, af 1761" omtales kun
Trolovelse i Præstens Hus eller i Hjemmet. Og inden Aarhundredets 
Slutning faldt den sidste Skranke, idet Trolovelse i Præsts
Overværelse afskaffedes ved Forordning af 4. Januar 1799,

* 


<h1>8</h1>

Naar Følget var samlet, begav man sig altsaa enten ind i
Storstuen eller til Kirken. Handlingen, som foregik paa hvert af disse
Steder, var vel i Hovedsagen en og samme, men ganske naturligt
havde der, hvad Formerne angik, i Tidens Løb udviklet sig en
Forskel mellem <sp>verdslig og kirkelig Bortfæstning</sp>. Begge
faldt de, paa ældgammel Vis, i de to adskilte Dele: Trolovelsen
og Giftermaalet.

<sp>Den verdslige Bortfæstning</sp> begyndte med, at alt, hvad
tidligere var sket i den Sag, gentoges paany. Hvor besynderligt
det end kunde tage sig ud, maatte da altsaa Talsmanden atter
frem og anholde om Datteren, Faderen eller nærmeste Slægtning
atter svare, denne Gang selvfølgelig: Ja. Selv ved Sigvard
Grubbes Trolovelse maatte Talsmanden paa Kongens Vegne paany
anholde om Bruden, skøndt Jaord allerede var holdt for flere
Maaneder siden<footnote>Bortfæstningen foregik den 9 August 
1598, men "Ja-Ord" maa være holdt før den 4 Maj, thi paa denne 
Dag omtaler Kongen hende som "Din Hildeborg", og et Par Dage 
efter Dronningen ham som "Din Sivert". Danske Magazin 4de Række 
II 387-88.</footnote>. Først efter at dette dramatiske Overblik over
Sagens tidligere Gang var givet -- "efter "Tiltale", "Gensvar"
"og denne Sags Lejlighed" som det hed i Retssproget -- kunde
Fortsættelsen rettelig følge.

Denne bestod i, at ogsaa <sp>Bruden gav sit Ja</sp>. Tidligere var det
jo nemlig kun Faderen eller nærmeste Slægtning, der havde
svaret, nu maatte ogsaa hun give sit Samtykke. Hermed var det
vidnefast, at alle Parters Samtykke var opnaaet.

Efter dette Hovedindhold kaldte nogle Bortfæstningens første
Optrin for "<sp>Samtykke</sp>" (<i>consensus</i>). Men i Reglen lod man
ikke første Akt være ude her, men tog lidt mere med og kaldte
saa det hele: <sp>Trolovelse</sp>. Berettigelsen hertil laa allerede i,
hvad der var foregaaet. Thi nærmere set var det mere end blot
"Samtykke" til at ville være Ægtefolk, der var givet fra de to
Parter. Saavel han som hun havde lovet -- Bejleren ved sin
Talsmand og Bruden ved at svare Ja til Faderens Spørgsmaal -- at
ville skikke sig i det kommende Ægteskab mod hinanden
saaledes, som en trofast og ærlig Dannemand og Dannekvinde vel
anstod. Med andre Ord: de havde lovet hinanden deres Tro.

Hermed var dog "Trolovelsen" ikke afsluttet. Løftet var vel
givet, men dette maatte slaas ganske anderledes fast. Ved Ed
maaske? Det var jo kun ved et nyt Løfte. Nej, simpelt hen som
i enhver anden Handel yed straks at betale Afdrag. Det, der fore-

gik, var jo, at denne Mand fæstede sig denne Kvinde til Brud.
Men betalte man Fæstepenge til det Tyende, hvis Tjeneste man
vilde sikre sig, hvor meget mere da her, hvor man fæstede sig
en Stalbroder for hele Livet. Det var selvindlysende for
Datidens Tankegang, at paa dette Tidspunkt maatte Udvekslingen af
<sp>Fæstensgaverne</sp> finde Sted.

Her afbrødes altsaa Handlingen, eller om man saa vil: dens
mest spændende Punkt indtraadte, idet enhver af Parterne
rykkede frem med, hvad vedkommende havde i Baghaanden. I de
højere Samfundslag var vel Gavernes Form afpasset efter Lej
ligheden, saa at de kunde medbringes i en Lomme og nu tages
frem. Men hvor det gik ret troskyldigt til, og man samtidig havde
Raad nok til at give Fæstensgaver i videre Omfang, maa der
paa dette Tidspunkt være blevet slæbt hele Kurve fulde ind til
hver af de to. Ingen tog imidlertid Forargelse af sligt. Alles Blik
rettede sig blot nysgerrigt mod Herlighederne, der en for en
toges frem, og Modtageren tog imod med samme oprigtige Iver
som endnu i det 19de Aarhundrede Fæstemøen i Skaane, der
med udbredt Forklæde opfangede alt, hvad Fæstemanden fyldte
idet1.

Som alle slige Skikke havde denne sin Grund i bestemte
Oldtidsforhold. Oprindelsen bliver forstaaelig, naar det erindres, at
den vistnok skrev sig fra en Tid, da det hele var et virkeligt
"<sp>Brudekøb</sp>" og Kvinden endnu ikke besad Arveret. Den
Købesum ("mund"), som Manden oprindeligt havde maattet give i
Betaling for sin Brud, synes tidligt at være gaaet over til at anses
for med Rette at tilkomme hende og ikke hendes Fader. Sammen
med Medgiften fra Faderen udgjorde den da <sp>Hustruens
særskilte Eje</sp>, som ved Mandens Død eller ved Skilsmisse ikke
kunde fratages hende. En "mund-købt", en "guldfæstet" Brud,
"fæstet med Mund og med Mæle", som det hed, sad da ikke blot
med Hæder som Ægteviv, men ogsaa i en nogenlunde sikret
Stilling som Enke.

Da senere Kvindens Arveret blev indført, bortfaldt ikke helt
de Forhold, der kunde gøre slig Tilsikring af Forlods-Eje i mulig
Enkestand ønskelig. Ligeledes holdt naturligvis den gamle
Betragtningsmaade sig, at Gaver var det bedste Udtryk for og Pant
paa Venskab. Det var da saa langt fra, at den hedenske Skik at 

give "mund" gik i Glemme i Middelalderen, at den tværtimod
blot forgrenede sig videre. I det 16de Aarhundrede havde
Brudgommen endnu at betale sin Brud. Gaven kaldtes, alt eftersom
den leveredes ved Bortfæstningen eller Morgenen efter
Brylluppet: "Fæstensgave" og "Morgengave". Fremdeles havde
Fæstemøen ved en Gave til sin Fæstemand at godtgøre sine
Følelser for ham. Og endelig paalaa det dem begge ved Gaver at 
udtrykke deres Venskab overfor de nærmeste af dem, som de
nu traadte i nyt Slægtskabsforhold til.

<img>
Fig. 23. "Halslaas" (Halsbaand) fra Skaane. Mandens Fæstensgave til sin Fæstemø.
Endnu i Brug hos Almuen i Skaane.
(Dansk Folkemuseum.)

Det var alle disse Kærligheds- og Venskabspanter, som slæbtes 
ind for at fordeles. Grundstammen i dem dannede nu som før
Gaven fra Fæstemanden til Fæstemøen, "Fæstensgaven" eller
"Fæstendefæet" i snævrere Forstand.

Det synes at have været en gammel Skik, at denne skulde
blandt velstillede om ikke helt bestaa af rede Penge i Guldstykker, 
saa dog væsentlig af Saadanne Guldsmykker, hvis Værd var
let bestemmelig. "At fæste med Guld" blev derfor ganske
naturligt Folkevisens Betegnelse for en adelig Trolovelse. Om Hr.
Aage hedder det saaledes:

<tab> Fæsted han Jomfru Elselille
<tab> Alt med saa meget Guld.
<tab> Maanedsdagen der efter
<tab> Laa han i sorten Muld.

Og om Hr. Peder lød det:

<tab> Fæsted han Kirsten liden
<tab> Alt med saa meget Guld.
<tab> Det vil jeg for Sanden sige,
<tab> Hun bliver hannem aldrig huld<footnote>
Nyerup og Rahbek: Udvalgte Danske Folkeviser fra Middelalderen 
I 210. IV 152. </footnote>.

Selv angaaende Arild Urups og Jomfru Tale Thots ovenomtalte 
(S. 93) Trolovelse, der jo dog først forefaldt efter det 16de
Aarhundredes Midte, kom det fremdeles til at hedde paa
gammeldags Vis:

<tab> De drukke Fæstensøl paa Eriksholm,
<tab> Hr. Lave mon Ordene tale.
<tab> Han gav hende det røde Guld
<tab> Til sin Fæstensgave.

<tab> Han gav hende Guld og Ædelstene,
<tab> Som Jomfruer maatte vel bære.
<tab> Hun kasted det paa Bænken neder
<tab> Og gjorde deraf Vanære.

Den sædvanligste Form for Guldsmykke til Fæstemøen var en
Halskæde (Fig. 23). Det var f. Eks. en saadan, som Jesper Daa
gav den lille Birgitte Gøye ved deres Fæstensøl; da hun ikke
vilde tage imod den, greb hendes Stedmoder den og hængte den
om hendes Hals<footnote>Danske Magazin 3die Række I 174. </footnote>. 
Ludvig Munks Fæstensgave var en Safirs
Ring og "S-Kæde", altsaa en Guldkæde, hvori hvert Led var
formet som et "S"<footnote>"Kopi af Peder Munks og Ludvig Munks 
Indførsel". Danske Adelsbreve Fasc. 47. Munk. </footnote>. 
Ditlev von Qualen gav sin Fæstemø, Sophia
Lunge, en Guldkæde paa 500 ungarske Gylden<footnote>
Herredagsdom af 6 Juni 1608. N. K. S. no. 841. Fol. Side 377. 
</footnote>. Da Mandrup
Holk Aar 1587 skulde fæste Lene Juel, fandt han ikke Anledning
til at anskaffe en ny Kæde, men gav hende i Fæstensgave en
Guldkæde og nogle Gylden i Guld, som han tilbyttede sig af
Mourits Podebusk for to Bøndergaarde og et Hus<footnote>
T. A. Beckers Samlinger, med Henvisning til Topogr. Saml. 
Skanderup I. R. A.</footnote>.

Foruden Halskæder havde tidligere ogsaa <sp>Guldbælter</sp> 
(Fig. 24) været yndede Fæstensgaver. I det 17de Aarhundrede
fortrængtes de dog begge hos den danske Adel mere og mere af
Armbaand (Fig. 25).


<img>
Fig. 24. Bælte fundet i Sodermanland. Statens historiske Museum.
(H. Hildebrand: Sveriges Medeltid.)

Den velstillede Borgerstand fulgte selvfølgelig tæt efter de
adelige Skikke. For at nævne et Par Eksempler saa gav Adser
Sørensen, Slotsskriver paa Skanderborg, Aar 1575 sin Fæstemø,
Inger Christoffersdatter fra Horsens, blandt andet en Guldkæde
og et forgyldt Bælte i Fæstensgave<footnote>N. K. S. no. 845. 
Fol. Dom. no. 266. </footnote>. Og omtrent paa samme Tid
gav en Skolemester i Bergen sin Fæstemø ligeledes en
Guldkæde<footnote>Norske Magasin I 379. </footnote>. 
Selvfølgelig opførte Jøderne fra det gamle Testamente sig paa samme
Vis i de af Købstadbeboere forfattede bibelske Skuespil. I "Tobiæ 
Komedie" f. Eks. lover Brudens anden Bejler hende:

<img>
Fig. 25.  Christian den IV's Fæstensgave til
Dronning Anna Cathrine. Et Guldarmbaand med blaa Løver
og Blomster i Email og 8 Diamanter i Ornament
over en Fletning af hans Haar.
(Rosenborg.)

<tab> Hun skal gaa ret som en Frue.
<tab> Jeg holder hende som en Turteldue.
<tab> Hun skal faa Fæstendefæ og anden Ting,
<tab> Guldkæde, Sølvbælte og god Guldring<footnote>
Tobiæ Komedie, udg. af S. Birket Smith. S. 23. </footnote>.

Det er aabenbart Rester af samme Skik, naar blandt Bønderne
i Småland i Slutningen af det 18de Aarhundrede Fæstemanden
gav sin Fæstemø et Par Sølvkæder, den ene til at gaa flere Gange
om Halsen og med vedhængende forgyldt Sølvpenge<footnote>G. Gaslander: 
Beskr. om Swenska Allmogens Seder (Sthlm. 1774). S. 9. </footnote>, 
eller i Blekinge et Sølvbælte og en Sølvkæde<footnote>J. J. Öller: 
Beskr. öfwer Jemshögs Sochn i Blekinge. (Wexiö 1800). S. 216. 
</footnote>. I Nordsjælland i 

Begyndelsen af det 19de Aarhundrede gaves derimod kun rede
Penge. "Bonden fæster sin Brud med nogle hele Penge, her i
Egnen med omtrent 4 Rdlr."<footnote>J. Junge: Den nordsjællandske 
Landalmue. 2. Opl. (Kbhvn. 1844) S. 141. </footnote>.

Denne den egentlige "Fæstensgave" skulde ifølge gammel Skik
overrækkes Fæstemøen paa højtidelig Vis, ikke af Fæstemanden,
selv, men af Talsmanden paa hans Vegne. Derfor hedder det
ogsaa i Visen om Arild Urup og Jomfru Tale Thot:

<tab> De drukke Fæstensøl paa Eriksholm,
<tab> Hr. Lave mon Ordene tale.
<tab> <sp>Han gav hende</sp> det røde Guld
<tab> Til sin Fæstensgave.

Samme Skik kan paavises endnu længe efter i Vossevangen i
Norge, hvor Bejlemændene, efter at Pigen havde lovet "at være
sin Manne lige saa lydig som Sara var Abraham", ønskede hende
til Lykke med de Ord: "Gud han forfremme dig!" og med det
samme forærede hende som Fæstepenge "3 til 4 Mark Danske
efter Evne"<footnote>Folkevennen 8de Aargang (Kristiania 1859). 
S. 279. </footnote>.

I Skaane var det ned i det 19de Aarhundrede Skik, at
"Bönemannan" i det mindste indledede Overrækningen af Gaverne
med en længere Tale, der ligesom i Vossevangen hentede sine
Billeder fra Patriarkernes Hustruer og deres Lydighed mod
deres Mænd. Ny Tid brød igennem, da denne Tale ved en enkelt
Lejlighed kom til at lyde saaledes: "Mine Venner! nu skulle vi
tale lidt om Abraham, lidt om Isak og lidt om Jakob. Dog dette
kan nu være det samme. Men, Jens! har du noget i Lommen i
dine Skindbukser, kom saa frem med det og overræk Pigebarnet
dine Gaver"<footnote>Hazelius: Ur de nordiska folkens lif. 
(Sthlm. 1882) S. 52. </footnote>.

Ogsaa i det 16de Aarhundrede traadte omtrent paa dette
Tidspunkt af Handlingen Fæstemanden selv til og afleverede sine
<sp>mere private Gaver</sp>. Disse var naturligvis overmaade
forskellige, baade hvad Form og Værdi angik. Hvad der blandt dem
mest kunde minde om det gamle "mund" og maaske ogsaa er
blevet overleveret sammen med den egentlige Fæstensgave, var
en Art Forsikringsbreve, som i det 16de Aarhundrede langt fra
var usædvanlige. Det er muligt til denne Skik, der sigtes i det
ovenanførte Brev (S. 76) fra Jørgen Friis, hvori han omtaler den
Kvinde, til hvem han bejler, saaledes: "Under jeg det Menneske 

for alle dem, der leve paa Jorden, Broder heller Søster eller nogen
anden, alt det Gode jeg haver paa Jorden. Og vil det og gøre saa
klart, naar Gud vil unde mig et godt Svar, at mine Arvinger ikke
skal arve meget efter mig, om Gud vil kalde mig."

Man brugte nemlig stundom som Fæstensgave at overrække
Fæstemøen en <sp>Forskrivning</sp>, hvori der tilsikredes hende efter
Mandens Død en vis Del af Formuen eller Godset til forlods Eje.
Den gamle Rigsraad Erik Bølle, der, som vi tidligere har set,
udbad sig sin Svigersøn, Kristoffer Gøyes Tilladelse til at gifte sig
paany, gav saaledes sin Fæstemø en Forskrivning paa tusind
Gylden med mere i Fæstensgave<footnote>Kolderup-Rosenvinge: 
Udvalg af Gamle Danske Domme I 310. </footnote>. Claus Skeel gav ligeledes sin
Fæstemø et Forsikringsbevis paa tusind Daler<footnote>
Samme Skrift IV 176. </footnote>. Joachim von
Qualen skænkede sin Fæstemø et Brev paa alt det forarbejdede
Sølv, han maatte efterlade sig<footnote>N. K. S. no. 841. Fol. S. 377. 
</footnote>. Den ovennævnte Slotsskriver paa
Skanderborg, Adser Sørensen, gav sin Fæstemø et
Fæstegave-Brev paa to Gaarde i Horsens<footnote>N. K. S. no. 845. 
Fol. Dom no. 266. </footnote>. Professor Hammer gav sin
Fæstemø en Forskrivning paa "300 Daler med en opredt Seng med
al Tilbehøring" o. s. v.<footnote>H. Rørdam: Kjøbenhavns Universitets 
Historie IV 427. </footnote>. At de her anførte Fæstemænd har undt
deres tilkommende det rigtig vel, kan ses af, at flere af dem
foruden disse Fæstensbreve tillige har udstedt særskilte
Morgengave-Breve til deres Hustruer paa endnu større Summer.

Denne Flothed med Midler, som man selv paa Grund af Døden
vilde være hindret i at nyde længere, forekom imidlertid ofte
Arvingerne utidig. I alle de ovenomtalte Tilfælde opstod der
Retssager i den Anledning. Gammel Sædvane og senere Lovens klare
Ord sikrede dog Enkens Tarv. Forgæves gjorde Kristoffer Gøye
gældende, at hans Svigerfaders efterladte Gæld var saa stor, at
her ikke var Raad til forlods af Boet at udrede Fæstensgave.
Forgæves paastod Adser Sørensens Arvinger, at han som en ufri
Mand ikke burde have givet sin Fæstemø saa urimelig stor en
Fæstensgave som to Gaarde i Horsens. Og med lige saa ringe
Held gjorde Claus Skeels Arvinger gældende, at i Danmark brugte
Adelen slet ikke at give Fæstensgaver i Form af Forskrivning;
hvad man gav, det "gav man straks af Haanden enten udi Kæder,
Armbaand eller andet sligt". Værst faren af dem alle var dog
Ditlev von Qualen, thi han havde affattet sit Fæstensgavebrev saa
ubesindigt, at han selv blev den Arving, der kom til at lide. Det
lød ret storladent at love sin Enke og hendes Arvinger forlods alt 

det forarbejdede Sølv. Men det maa have været mindre behageligt, 
da hun døde først, at se hendes Arvinger møde op og forlange
udbetalt alt, hvad der stod i Brevene. Guldkæden paa de 500
ungarske Gylden og de 2000 Daler i Morgengave udleverede han;
men, alt Sølvtøjet! det var for galt! Halvdelen beholdt han og
værgede tappert. Han var død, da hans Plageaander endelig fik Dom
for Resten.

Under disse Forhold er det ret forstaaeligt, at man krævede
alle herhen hørende Aftaler og Dokumenter affattede i den mest
lovgyldige Form. I Forbindelse med Fæstensgavernes Udveksling
brugte man derfor i de mange Vidners Overværelse at lade de
øvrige Betingelser oplæse, ved hvilken Lejlighed vel
Fæstemanden især lyttede til, om Hjemgiftens Størrelse var rigtig
opgiven<footnote>Ægteskabs-Betingelserne offentliggøres ved 
Fæstningen, se f. Eks. ved Biskop Hegelunds Trolovelse d. 4 Oktober 
1571. (Mag. t. d. Danske Adels-Hist. I 159) eller ved Joh. Oxenstjernes 
1634. (C. Ogerii: Ephemerides. Lut. Par. 1656. S. 155.) </footnote>. 
I et noget yngre Skrift tilraadedes det at sikre sig mod
senere Forfalskning af Brevene ved at skrive dem alle paa eet
og samme Stykke Papir, som derpaa skulde rives over og
Halvdelen opbevares af Manden, Halvdelen af Hustruen eller hendes
Slægt<footnote>Der wohl informirte Bräutigam. (Copenhagen 1729) 
S. 21. </footnote>.

<sp>Fæstemandens øvrige Gaver til Fæstemøen</sp> var naturligvis 
forskellige efter Smag og Formuesvilkaar; dog var der visse,
som med stor Stadighed kom igen. Hertil hørte Bægre, Skeer,
Spænder, Huetøj, Livstykke, Handsker eller Vanter (Fig. 26 og
27) gerne spraglet udsyede, Strømper, Sko og i en lidt senere Tid
den saakaldte "Brudebog", det vil sige en Salmebog. Medens man
i Vossevangen brugte at aflevere alle Herlighederne i et lukket
Skrin<footnote>Folkevennen 8de Aargang (Kristiania 1859). S. 279. 
</footnote>, var det uden Tvivl ellers i Reglen Skik at overgive dem
aabenlyst og en for en, som endnu i det 19de Aarhundrede
brugeligt i Sverige. I Småland, hvor Skikken har holdt sig fyldigst,
havde omkring Aar 1800 enhver velstaaende Fæstemand at
aflevere ikke mindre end 32 Genstande til sin Fæstemø<footnote>
G. Gaslander: Beskr. om Swenska Allmogens Seder. (Stockholm 1774) 
S. 9.</footnote>. I Skaane
kaldtes de tilsammen for "gauvetøjet" (Gavetøjet).

Under disse Omstændigheder bliver det lettere at forstaa, at
det faldt hin Slægt saa naturligt at bruge Billedet af et <sp>Marked</sp>
om, hvad her foregik. Hertil sigter f. Eks. de tvende af Peder Syv
anførte Talemaader: "Markedet er halvholdet", hvilket han 

oversætter saaledes: de har holdt Jaord; og "hun er solgt saa dyre,
som hun kan gælde", hvilket betyder: hun er alt trolovet<footnote>
Peder Syv: Danske Ord-Sproge (1688) II 66. </footnote>. At
dette virkelig har været almindeligt brugte Talemaader, bekræftes
ved, at vi træffer den ene i et Brev fra Christian den Fjerde. Han
skriver saaledes<footnote>Kong Christian den Fjerdes egenhændige 
Breve 1632-35. Udg. af C. F. Bricka og J. A. Fridericia. S. 26-27. 
</footnote>: "Eftersom jeg er advaret, at siden denne
Hofmesterinde [Fru Karen Sehested] haver været til Hove, da haver
hun altid udi min Fraværelse mesten hvert Maaltid haft nogle udaf
Hofjunkerne til Bords med Børnene, saa og [til]stedt, at de har
med Børnene gaaet op og neder uden Stuen, saa at Herremændene
have haft Armene om dennem, naar de saaledes spaseret have, til
hvilket jeg slet intet haver bestilt hende. De tre ældste <sp>ere
solgte saa dyre</sp>, som de kan gælde, og have med ingen uden med dennem, 
som de ere overladte til, at tale; hvad de andre ud af Herremændenes
Omgængelse lære kan, er helt let at gætte,"

<img>
Fig. 26. Fæstensgave. Handske. Østre Gønge Herred i Skaane.
(Nordiska museet i Stockholm.)

Naar <sp>Fæstemanden var færdig</sp> med sine Gaver,
<sp>begyndte Fæstemøen med sine</sp>. Som Regel gjaldt det om disse,
at de svarede til Fæstemandens, men var dog efter en mindre
Maalestok. Ogsaa her skelnedes altsaa mellem en Genstand af
ædelt Metal, den egentlige Fæstensgave, og de andre Sager. Kort
efter Aar 1600 synes det at have været en staaende Skik, saavel
blandt den danske som den svenske Adel, at Fæstemøens Gave
til Fæstemanden skulde ligne hans til hende og altsaa være -- et
Armbaand. For Sveriges Vedkommende forsikres dette af en
fremmed Iagttager, der Aar 1634 overværede Johan Oxenstjernas
Trolovelse<footnote>C. Ogerii: Ephemerides. (Lut. Paris 1656). 
S. 155.</footnote>. For Danmarks Vedkommende bekræftes det af en

Mængde Breve og Optegnelser. Det fremgaar allerede tildels af
en Befaling som denne fra Christian den Fjerde til
Rentemesteren: "Der skal forfærdiges et Guldarmbaand til Hans Ulriks
Jomfru paa den Manér og af det Værd, som Adelen her i Riget
udgiver til Fæstensgave; paa Enderne skal komme nogle Diamanter,
dog inte af de største"<footnote>Kong Christian den Fjerdes egenhændige 
Breve 1636-40. Udg. af C. F. Bricka og J. A. Fridericia. S. 93. </footnote>.

Dette kunde dog endnu misforstaas, som om der kun mentes: udgiver til 
adelige Fæstemøer. Men at disse ogsaa gav deres Fæstemænd Guldarmbaand,
kan ses af følgende Brev fra Christian den Fjerde til hans Rentemester:
"Eftersom jeg udi den hellige Trefoldigheds Navn haver bevilget, at
Hr. Hans Lindenovs Søn, Hans Lindenov, maa bekomme min Datter, Frøken 
Elisabeth Augusta, til sin Ægte-stalbroder, da skal I <sp>til hannem</sp> l
ade gøre lige saadan et Armbaand hos
Hans Hollænder, som de forrige deres var, og laane Hr. Corfitz
Ulfeldts Armbaand til at se efter, hvor mange og hvor gode Stene
derudi findes, og mig derpaa med det første skaffe en Designation"
<footnote>Samme Skrift S. 15-16. </footnote>.

<img>
Fig. 27. Fæstensgave. Vante.  Østre Gønge Herred
i Skaane. 1803.
(Nordiska museet i Stockholm.)

Tvivler nogen endnu, efterlæse man følgende Familjeoptegnelser 
fra et Par Aartier senere, hvor blot Skikken at afgive
Armbaandene paa selve Trolovelsesdagen var ved at vige. Om Sten
Brahe skriver hans senere Hustru: "Anno 1646 den 16de April
fik ... han selv i Jesu Navn Svar paa mig udi København. Samme
Dag gav han mig min Ring og anden Dagen mit Armbaand. Gud
sammenbinde vore Hjerter i Kærligheds Baand! Den 17de Maj

fik han sit Armbaand". Eller følgende Optegnelse om Knud Thots
Trolovelse: "Den 14de Maj 1661 kom han til Fjellebro og dér
gav Sophia sin Ring. Den 25de fulgtes vi ad til København, hvor
vi kom den 29de. Den 2den Juni Pintsedag fik hun sit Armbaand.
Den 29de fik han sit Armbaand"<footnote>Familie-Optegnelser af 
Sophia Rosenkrands Holgersdatter, Hr. Steen Brahes. Originalen 
tilhører Stiftsdame Frk. Bjelke. En Afskrift paa det Kgl. Bibl. 
i Anton Petersens Samlinger. -- Benyttet i Carlsens Efterretninger 
om Gammelkjøgegaard I 231. </footnote>.

Fæstemøens øvrige Gaver til Fæstemanden var mest
Beklædningsgenstande: Skjorte, Lommetørklæde, Nathue og lignende.
Ingen af disse havde saa gammel, sindbilledlig Betydning som
<sp>Skjorten</sp>. Vi har allerede tidligere ved Omtalen af Skjorte som
Klædningsstykke berørt dette ejendommelige Forhold. Her maa
vi i denne Forbindelse dvæle lidt nærmere derved og søge at
klare os, hvorfra dette Sindbillede stammede, og hvad det var,
man saa deri, med andre Ord: hvorfor Skjorten var Kærlighedspant.

Skikken skrev sig fra ældgamle Dage og havde vistnok været
fælles for den gotogermanske Stamme, førend denne paa sine
Vandringer opløstes i Folkeslag. Dette synes at fremgaa af, at
man ikke blot fulgte samme Brug i Sagatiden hos Nordboerne
<footnote>Gisle Surssøns Saga. Side 15 og 97. </footnote>.
Da f. Eks. Ørvarod i Upsala meldte Ingeborg hendes Elskede
Hjalmars Død, sad hun just og sømmede en Skjorte til ham
<footnote>Fornald. Søg. II 223. </footnote>. Men
Skikken var vidt udbredt. Den lader sig paavise ikke alene i
Skandinavien og paa de engang svenske Øer udfor Rigabugten, men i
Skotland, i Lybæk, i Schlesien, ja helt ned til Nordspanien. I en
gammel Folkevise fra Katalonien giver saaledes en Elskerinde sig
tilkende for sin Elskede ved at sy ham en Skjorte:

<tab> Og det første, som hun sømmed,
<tab> Var for Don Juan en Skjorte.
<tab> Virked Navn paa dens Manchetter:
<tab> "Don Juan" og skjult "Marie".
<tab> Men paa hvert af Brystets Indlæg
<tab> -- Morgenstjernen hun baldyred
<footnote>Svend Grundtvig: Danmarks gamle Folkeviser III 318, 
hvor Bevisstederne for Skikkens Forekomst udenfor Danmark 
findes anførte.</footnote>.

Hvad der oprindelig havde givet Anledning til denne Skjortens
sindbilledlige Betydning, var naturligvis dens Værd som
Klædningsstykke. Den var jo det nødvendigste, inderste, i sin Tid
maaske eneste Klædningsstykke. Som en Kvinde favnede den
Manden. Denne Tankegang ligger Nutiden fjærn. Siden Skjorten
er bleven af Linned og ofte ikke længer er det inderste
Klædningsstykke, har man ogsaa i Norden lidt efter lidt tabt 

Forstaaelsen af fjærne Forfædres Billedtale. Anderledes i det 16de
Aarhundrede, da Skjorten endnu var den inderste Beklædning,
og alle endnu enten gik med den af Uld eller dog var opfødte
med Indtrykkene af, at den var noget solidt og varmt. En af de
sidste sproglige Repræsentanter for denne Oldtids Tankegang er
Biskop Peder Palladius. I hans Ord, som vi alt tidligere har
anført, glider paa urgammel Vis de to Forhold i den Grad i eet, at
det, naar man hører Ordene løsrevne, er umuligt at skelne imellem,
om det er en Hustru eller en Skjorte han taler om: "Bær over med
hende! Jo bedre du farer med hende, des bedre har du hende
Mand skal jo holde af det Klædebon, som han haver næst sig"
<footnote>Peder Palladius: En Visitatz Bog, udg. af Sv. Grundtvig. </footnote>.

Under disse Forhold vil det forstaas, at den Billedtale, som laa
i, at en Kvinde skænkede en Mand en Skjorte, først og fremmest
betød, at hun var villig til at skænke ham sin Kærlighed. I denne
Betydning toges det hele Middelalderen igennem i Norden. I og
for sig laa der intet om ægteskabelig Troskab heri. Tværtimod,
Billedsproget anvendtes lige let om Bruden, der fæstede sin
Brudgom, og om den, der sveg sit tidligere Løfte og gav sig hen til en
anden. Billedet betød blot Løfte om at ville favne. Derfor siger en
af Elverpigerne til Hr. Oluf:

<tab> Og hør, liden Ole, træd i Dansen med mig!
<tab> En Skjorte af Silke saa giver jeg dig.

Hvortil han svarer:

<tab> En Skjorte af Silke jeg selv formaaer,
<tab> Thi den har min Fæstemø mig skænket igaar
<footnote>Svend Grundtvig: Danmarks gamle Folkeviser II 116. </footnote>

Og Erik Glipping bejler til Marsk Stigs Hustru med følgende
Ord:

<tab> Hil sidde I, skønne Fru Ingeborg!
<tab> Og vil I være mig huld,
<tab> Da syr I mig en Skjorte
<tab> Og sinker den med røde Guld.

Hun svarer:

<tab> Skulde jeg sy Eder en Skjorte
<tab> Og sinke den med røden Guld,
<tab> Saa mænd ved, Dannerkonning!
<tab> Da var jeg Hr. Marsk Stig uhuld.


Da Kongen derpaa gaar videre og beder ikke blot om Favntag,
men lover hende evig Troskab, svarer hun paa ægte Datids Vis
ved ligeledes at gaa over fra den Fæstensgave, der lovede Favntag,
til den, der betegnede Troskab:

<tab> Hør I det, skønne Fru Ingeborg!
<tab> Og vil I have mig kær,
<tab> Alle de Dage, jeg leve maa,
<tab> Jeg vil Eder elske og ære.

<tab> -- "Hr. Marsk Stig har givet mig Guldringe
<tab> Og Kæden om min Hals.
<tab> Saa mænd ved, Dannerkonning!
<tab> Jeg bliver hannem aldrig falsk"<footnote>Svend Grundtvig: 
Danmarks gamle Folkeviser III 350. --  Sv. Grundtvig: Danmarks 
Folkeviser i Udvalg S. 347-48. -- Abrahamsson, Nyerup og Rahbek:
Udvalgte Danske Viser fra Middelalderen II 118. </footnote>.

Det var da kun en vildledende Udløber af den gamle Skik,
naar det i det 16de Aarhundrede blev Mode, først i Tyskland
siden i Norden, at fornemme Kvinder skænkede en Skjorte blot
som Venskabstegn til Mænd, hvem de satte Pris paa. Der laa
heri en pikant Biklang af, at en saadan Gave en Gang havde
betegnet noget langt intimere. Man sporer denne tvetydige
Dobbeltlyd i det ovenfor anførte Brev, hvormed den danske
Kurfyrstinde Anna af Sachsen ledsagede sin Gave til den danske
Admiral, Normanden Kristoffer Trondssøn: "Havde du ikke
under vort Besøg i København (1559) kørt vore Jomfruer
saaledes i Ring og givet dem Grund til at blive undseelige, saa vilde
de maaske have holdt paa, at Skjorten var bleven langt bedre og
smukkere"<footnote>K. v. Weber: Anna Churfürstinn zu Sachsen. 
(Lpzg. 1865.) S. 193. </footnote>.

Det at sy en Skjorte til en Mand havde imidlertid Middelalderen 
igennem haft endnu en Betydning foruden Kvindens Løfte
om at ville favne ham. Det betegnede tillige hendes Evne og Vilje
til fremtidig "at skære og sy ham alle hans Klæder", altsaa blive
ham en dygtig Hustru og Hjælperske. Skjorten var ligesom
Prøvestykket paa, hvad hun formaaede.

Det er denne anden Betydning af Gaven, hvorpaa der særlig
er lagt Vægt i den smukke og, efter Udbredelsen at dømme, i
Middelalderen saa yndede Vise om Esbern Snares Frieri til liden
Kirsten. Indholdet er i de forskellige Opskrifter temmelig
forskelligt, men Grundtanken er den samme, at liden Kirsten anses
for altfor ung og ukyndig til at kunne troloves. 


<tab> "Liden Kirsten hun er kun Aarene ti.
<tab> -- Skoven staaer herlig og grøn --
<tab> "Hun kan Eders Hofklæder hverken skjære og sye".
<tab> -- Den Sommer og den Egn saa vel kunne sammen. --

Hertil svarer Esbern Snare:

<tab> "Liden Kirsten er ung, hun kan vel lære,
<tab> "I give mig hende med Hæder og Ære!"

Derpaa rider han til Ribe og køber "Silke og Sindal", som han
hemmeligt sender til hende:

<tab> Det første liden Kirsten hun Sømmen fik,
<tab> Hun straks ind til sin Fostermoder gik.

<tab> "Min Fostermoder kære! I kende mig Raad,
<tab> "Sømmen hun blev mig sendt udi gaar."

<tab> -- »Hør Du liden Kirsten! skik Sømmen fra dig:
<tab> "Hun er dig sendt til Spot, tro mig!"

Liden Kirsten lader sig imidlertid ikke herved afskrække.

<tab> Hun ganger i Lønkammer ind,
<tab> Saa skar hun Sømmen efter sit eget Sind.

<tab> Hun syede i hans Sidesøm
<tab> Fisken, som skrider i striden Strøm.

<tab> Hun syede over hans Hærde
<tab> Femten Riddere med dragne Sværd.

<tab> Hun syede i hans Ærmer en Krans
<tab> Femten Jomfruer i en Dans.

<tab> Hun syede i hans Bryste,
<tab> Hvor Ridderen Jomfruen kyste.

Derpaa skikkede hun Skjorten hemmeligt til den, der havde
sendt hende Bud.

<tab> Det første Hr. Asbjørn Sømmen saa:
<tab> "Herre Christ signe de Fingre smaa!"


Og paa Svendens Spørgsmaal om, hvad Løn liden Kirsten skal
have, svarer han:

<tab> "Hvad skulde Jomfruen have andet til Sømmeløn,
<tab> "End mig selver, en Ridder skøn."

Hvortil Svenden i en af Opskrifterne svarer:

<tab> "Haver Tak skøn Ridder alt for Eders Gave!
<tab> "I er den Svend, min Jomfru vil have"<footnote>
Svend Grundtvig: Danmarks gamle Folkeviser III 180-87. </footnote>.

Endnu i det 16de Aarhundrede var det Skik blandt Adelen, at
Skjorten skulde være særlig kunstigt syet. Saafremt imidlertid
Fæstemanden heraf har sluttet til sin elskedes Kunstfærdighed,
er han undertiden bleven skuffet. Den Skjorte, som f. Eks.
Jomfru Magdalene Krognos gav til sin Fæstemand Tyge Brahe, en
Farfader til Astronomen, var rigtignok ulasteligt prydet med
Perler -- 27 Alen Perler var der gaaet med alene til den og til
hendes Perlehue -- men hendes Værk var det ikke. Paa en
forræderisk Regning staar der: 8 Mark til Tønnes Perlestikker "for
Gerningen for det Skjortelad til Tyge Brahes Skjorte"<footnote>
Danske Magazin IV 316. Først med Kendskab til denne Fæsteskjortens 
Udstyr bliver Spøgen forstaaelig i det i nærværende Skrift IV 129 
anførte Brev fra Churfyrstinden af Sachsen til Christoffer Trondssøn. 
</footnote>.

Den Skik at give Fæste-Skjorte har holdt sig i Sverige til ind
i det 19de Aarhundrede<footnote>G. Gaslander: Beskr. om Swenska 
Allmogens Seder. (Sthlm. 1774). S. 10. -- Herm. Hoffberg: Nerikes 
gamla Minnen. (Örebro 1868) S. 198. </footnote>. Derimod er Skikken glemt i
Sønderjylland, hvor dog Fæstegaver endnu er i Brug. Naar Parret her
efter Trolovelsen skal "skifte", som det kaldes, saa giver han
hende blot en Guldring og en Salmebog, hun ham en Tobakspibe
eller en Urkæde<footnote>H. F. Feilberg: Fra Heden. (Haderslev 1863.) 
S. 92. </footnote>.

*

Naar Fæsteparret havde vekslet deres Gaver indbyrdes, kom
Turen til <sp>Forældrene</sp> til at <sp>modtage</sp> deres. Vigtigst var her
Fæstemøens Moder, hvis <sp>Gaver</sp>, i det mindste efter senere Skik
i Sverige, skulde staa i et vist Forhold til, hvad Datteren havde
faaet<footnote>G. Gaslander: Beskr. om Swenska Allmogens Seder. (Sthlm. 1774.) 
S. 10. </footnote>. Men heller ikke hendes Fader eller Fæstemandens
Forældre eller Talsmanden blev glemte og, hvor det gik rigtigt til,
end ikke Fæsteparrets Brødre og Søstre, saa at der efterhaanden
kunde blive fremtaget og overrakt en ganske artig Mængde
Livstykker, Nathuer, Vanter, Hoser, Baand o. s. v.

En Overdaadighed, som i det 16de Aarhundrede langt fra var 

ualmindelig, men efterhaanden dog mere og mere gled over til
kun at anvendes ved de egentlige Bryllupper, bestod i, at Parret
skulde give en Gave, helst et Klædningsstykke, til hver Person i
Selskabet. I Blekinge har denne Skik tildels holdt sig i sin
oprindelige Form lige til Aar 1800. Det hedder herom: "Efter
Trolovelsen uddeler Fæstemøen en af hende selv vævet og mærket
Næsedug til hver Mandsperson, som er i Selskabet"<footnote>
J. J. Öller: Beskr. öfwer Jemshögs Sochn i Blekinge (Wexiö 1800). 
S. 217. </footnote>.

Da denne <sp>Gavernes Udveksling</sp> i Vidners Overværelse
spillede saa stor en Rolle ved selve Handlingen, gled den ganske
naturligt i daglig Tale over til at blive en <sp>Betegnelse</sp> for selve
<sp>Trolovelsen</sp>. Ogsaa i retslige Afgørelser blev den til et
Hovedkendemærke. "Det var ingen Trolovelse", hedder det saaledes i
en Dom fra Bergen 1568, "thi der var ingen Gaver, ingen Vidne
eller Handtasting"<footnote>Norske Magasin I 353. </footnote>. 
"Det har altid været holdt her i Riget",
sagde Niels Hemmingsen i Forhøret over Iver Bertelsen, "at de
Folk, som hinanden have trolovet og have Vidnesbyrd og
Bevisning herom og have givet hinanden Fæstendefæ, de Folk er
Ægtefolk for Gud og Verden"<footnote>Kirkehistoriske Samlinger 
III 29. </footnote>. I Sagen angaaende Birgitte Gøyes
Skilsmisse fra Jesper Daa var det derfor et Spørgsmaal af ikke
ringe Vægt, hvorledes det forholdt sig med den af ham givne
Fæstensgave<footnote>Danske Magazin 3die Række I 174. </footnote>.

Under disse Omstændigheder er det let forstaaeligt, at Datiden
ogsaa overførte de samme Forhold paa længst forsvundne Tider.
I god Tro brugte man dem f. Eks. som Maalestok for
Begivenheder fra Abrahams Dage. "Endog hidtil i Teksten ikke endnu er
noget talt om Bruden Rebekkas Ja og Samtykke, dog lige vel
lader det sig heraf aabenbarligen tilkende, at hun vel haver vidst
denne ganske Handel. Aldrig havde hun annammet saadan
kostelig Fæstindsgave og dyrebar Skænk af Elieser, havde hun ikke
tilforn samtykt i Isaks Ægteskab"<footnote>H. Thomesen Stege: 
Om Isaaks Giftermaal. (Kbhvn. 1622) Bl. L. 4-5. </footnote>.

Og ganske naturligt hentede man Billeder fra denne Forestillingskres 
for at tydeliggøre religiøse Begreber. "Ligervis som en
Brudgom, fæstendes sig en Mø, giver hende med sine Forældre
et Pant og Fæstendefæ med anden megen Klenodie og Gave, paa
sin Tro og Love og sin Kærlighed retsindig at være og aldrig at
rykkes -- saa haver og Guds Søn givet sin Menighed og kære
Brud et stort Arrha [*c: Fæstepenge] og Fæstendefæ: den værdige
hellige Aand" o. s. v.<footnote>Joh. Spangenberg: Ecteskabs Ordens 
Speyel oc Regel. (Kbhvn. 1601) 8vo. Laurentz Benedichts Fortale. 
Bl. 4. S. 164. </footnote>.


Gennem Datidens egne Forfattere faar man det bedste Indtryk
af, til hvilken Grad af Overdrivelse man var gaaet med
Fæstegaverne, og hvor stort et Tryk, der herved lagdes paa de
ubemidlede, der skulde holde Trop med. I et religiøst Skrift hedder
det saaledes i Forbigaaende om denne Sag: "Det sker ofte, at de
smaa herudi ville for meget efterfølge de store og agte ikke deres
Vilkaar. Som mangen er, der skaffer sig skønne Klenodier til
Fæstendegave, herlige og kostelige Klæder, og vilde ikke gerne
være den slemmeste, men anvender saadan stor Bekostning
derpaa, at det sker ofte, kort Tid efter Brylluppet er overstaaet, at
Saadanne Fæstendegaver holdes falle paa Torvet, pantsættes eller
udfaas saa hemmeligen at sælges. Se dette sker ikke saa sjældent,
men ideligen"<footnote>H. Thomsen Stege: Om Isaaks Giftermaal. 
(Kbhvn. 1622) Bl. L. 5. </footnote>.

Den hele Skik var derfor moden til at beskæres. Dette skete
i en Række Forordninger i det 17de Aarhundredes første
Halvdel, ved hvilke det forbødes adelige Fæstefolk at give hinanden
i Fæstegave mere end to Ringe til en Værdi af 250 Specier i det
højeste. Gaver til Slægtninge skulde helt afskaffes. Betegnende
nok maatte dog disse Bestemmelser senere slappes; Aar 1651
tillodes det at lade Ringene hos adelige være til en Værdi af
3-400 Specier samt at give Fæstensgave ogsaa til Fæstemøens
Moder, "eller, om hun er død, til den, udi hvis Husjomfruen
er". Af uadelige maatte Gejstlige og Borgerstandens Spidser give
i Fæstensgave indtil 10 Lod Guld, "fornemme Haandværksfolk"
en Guldring paa en Rosenobel eller to; men "gemene
Haandværksfolk og andre skulle ingen saadan Foræring maatte udgive".
Endelig paalagdes det Borgmestre og Raad at holde et vaagent
Øje med, at alle Parrets øvrige indbyrdes Gaver kun bestod af
hjemmegjort Uldent og Linned og ikke overskred vedkommendes Evne
<footnote>Forordning af 1 Maj 1624. (Sjællandske Tegnelser.) R. A. 
-- Recessen af 1643. (Rosenvinge: Gamle Danske Love IV 456.) -- 
Forordning af 24 Septbr. 1651. (Sjællandske Tegnelser.) R. A. </footnote>.

Mod Sædvane synes disse Forordninger at have virket baade
hurtigt og kraftigt. Dette tør dog næppe tilskrives en sær
Lydighed hos Befolkningen paa netop dette Omraade, men langt
snarere et Omslag i Moden og Synsmaaden i det hele, hvoraf
Forordningerne selv for en Del kan betragtes som et Udslag. Sagen
var, at Bortfæstning i gammeldags Form og den hertil svarende
Trolovelse havde tabt i Betydning, samtidig med at "Bryllup"
var blevet den ene gyldige Form for lovlig Forbindelse. Herhen
tyede da de gamle Skikke, "Fæstensgave" afløstes hos Adelen
mere og mere af "Morgengave" o. s. v. Og hvad Adelen i saa
Henseende ændrede, efterlignedes troligt af den højere
Borgerstand.

Allerede før det 17de Aarhundredes Midte kunde da i en
juridisk Haandbog "Fæstensgave" betegnes som noget, der kun var
brugeligt "blandt ufrie Folk og de som ej af Adel ere"<footnote>
Christen Osterssøn Veyle: Glossarium juridicum. "Festens Gafve". </footnote> 
Og Christian den Femtes "Danske Lov" fastslog yderligere dette
Forhold"<footnote>Christian V's Danske Lov 5-4-1. </footnote>.

Hos Nordens Bondestand derimod holdt de gamle Fæstensgaver 
sig tilligemed den gammeldags Opfattelse af Bortfæstningens
Betydning. Som vi i det foregaaende ofte har haft Lejlighed til at
berøre, bevaredes særligt i Sverige, men dog ogsaa i Norge og i
Sønderjylland, det 16de Aarhundredes Skikke i saa Henseende
næsten uforandrede til ind i det 19de Aarhundrede<footnote>
Se f. Eks. S. L. Gahm Persson: Beskr. öfw. Öland. (Ups. 1768.) 
S. 168. -- G. Gaslander: Beskr. om Swenska Allmogens Seder 
(Sthlm. 1774.) S. 9. -- M. G. Grælius: Beskr. öfwer Tuna Län. 
(Calmar 1774.) S. 414. -- P. Osbeck. Beskr. öfw. Laholms 
Prosteri. 1796. (Hall. Fornm. Fören. Årsskr. 1868. S. 25.) -- 
J. J. Öller: Beskr. öfwer Jemshögs Sochn i Blekinge. (Wexiö 1800.) 
S. 216. -- Herm. Hofberg: Nerikes gamla Minnen. (Örebro 1868.) 
S. 198. -- Nicolovius: Folklifwet i Skytts Härad i Skåne. (Lund 
1847.) S. 145. -- Eilert Sundt i Folkevennen 7de Aarg. (Kristiania 
1858.) S. 96-97. -- H. F. Feilberg: Fra  Heden (Haderslev 1863). 
S. 92. -- O. s. v. </footnote>.

*

Naar ved Gavernes Udveksling Trolovelsen var fuldbyrdet,
gik man over til Bortfæstningens andet Afsnit: <sp>Giftermaalet</sp>.
"De tvende bleve givne tilhobe". Denne Del af Handlingen
foregik paa en og samme Maade hele Norden over og ledsagedes af
en Tale, der ligeledes næsten var ordlydende ens hos alle
Skandinaver, et tydeligt Bevis for Skikkens Ælde. Fæstemanden rakte
sin højre Haand frem, og Fæstemøens Fader lagde hendes højre
Haand deri med følgende Ord: "Jeg giver dig min Datter til
Hæder og Hustru, til halv Seng og halvt Bo, til Laas og til Lukke
og alt halvt Vundet [*c: selverhvervet Gods, modsat Arvegods] i
Navn Gud Faders, Søns og Hellig Aands. Amen"<footnote>Kong Hans's 
almindelige Købstadsret § 33. -- Kolderup-Rosenvinge: Saml. af gamle 
Danske Love V  533. -- Chr. Osterssons Veylle: Glossarium juridicum. 
"Giftermaal". -- Olaus Magnus: Historia de gentibus septentrionalibus. 
(Romæ 1555.) Fol. p. 481. (lib. XIV cap. 9.) -- Loccenius: antiquitates 
Sveo-Goth. S. 284. -- Luis de Gaya: Ceremonies nuptiales de toutes les 
nations. (La Haye 1681) p. 38. </footnote>. Herefter
traadte alle tilstedeværende til, i hvert Fald saa mange som
Pladsen tillod, og lagde deres Hænder til Bekræftelse ovenpaa de to
Fæstefolks. Hvis man tør slutte fra, hvad der var Skik i
Blekinge i Begyndelsen af det 19de Aarhundrede, blev alle staaende
en Stund i denne Stilling, medens Talsmanden læste Fadervor
<footnote>J. J. Öller: Beskr. öfwer Jemshögs Sochn i Blekinge. 
(Wexiø 1800.) S. 217. </footnote> (Fig. 28).

Dette var Handlingens egentlige Hovedpunkt, hvorefter den
havde faaet sit Navn "Fæstning". Herved forstodes nemlig ikke
blot i Almindelighed, at Forholdet blev gjort "fast" -- Forlovelse 

kaldes ogsaa i enkelte Egne af Norge "at gøre vist"<footnote>
Eilert Sundt: Bygde-Skikke. (Folkevennen 7de Aarg. Kristiania 
1858. S. 94.) p. 481. lib. XIV cap. 9. </footnote> -- men
først og fremmest, at der blev givet Haand derpaa. "Fæstning"
var Forkortelse af "<sp>Haandfæstning</sp>". At dette var den
ældgamle, nordiske Betegnelse for Trolovelse kan ses af, at den var
trængt ind i England med den nordiske Indvandring. Endnu i et
engelsk Skrift fra Aaret 1543 brugtes Ordene <i>handfasted</i> og
<i>hande-fasting</i> som gængse Udtryk for Trolovelse, og selv den
Dag i Dag er denne Betydning af Ordene ikke helt glemt i
England. I Skotland var Udtrykket <i>hand-fasting</i> havnet som
Betegnelse for Forholdet mellem "Gadebassen" og hans "Gadelam", i
hvilken Betydning det forekom i Slutningen af det 18de Aarhundrede
<footnote>John Brand: Observations on the popular antiquities of 
Great Britain, II. (London 1849.) S. 87-88. </footnote>.

<img>
Fig. 28. Jomfru Marias Forældre haandfæstes. 
Maleri i Risinge Kirke i Østergotland fra omkring 1500. 

Haandfæstning var da altsaa den gamle nordiske Betegnelse 
for Trolovelse, og Grundbetydningen i begge Ord, "Haandfæstning" 
og "Trolovelse", var den samme: det bindende Løfte mellem 
vordende Ægtefolk. I Norge og Sverige holdt denne Betydning 
af Ordet "Haandfæstning" sig<footnote>"Lade Præsten haandfæste 
og give dem sammen". Norske Magasin I 584. -- Ihres Glossarium 
"Håndfæstning". </footnote>. I Danmark veg den i Løbet af
Middelalderen lidt efter lidt for den nye retslige og politiske
Betydning af Ordet: en skriftlig Forpligtelse, særligten kongelig. En
lignende Tilbøjelighed til Overgange i Betydning har der været i
Ordets øvrige Forgreninger. Tillægsordet "haandfast" f. Eks.
betød paaDansk i det 16de Aarhundrede endnu "fangen", i det 17de
Aarhundrede "bekræftet ved Underskrift" og i det 19de
Aarhundrede "stærk".

Saa snart den store Haand-Knude atter var opløst, trak de
mange Vidner sig ikke igen tilbage til deres Plads, men begyndte
en ganske løjerlig Færd, idet de hver især søgte at <sp>give
Fæsteparret</sp> et velment <sp>Dunk i Ryggen</sp>.

Hvis man ikke havde saa sikre Vidnesbyrd for, at dette virkelig
forholdt sig saa, skulde man tro, at her enten maatte ligge en
Misforstaaelse til Grund, eller at Skikken dog i hvert Fald kun
hørte hjemme hos Folkets laveste Lag. Dette er imidlertid ikke
Tilfældet. Den svenske Biskop Olaus Magnus, der saavidt vides

er den første, som omtaler denne Skik, omtaler den som ganske
almindelig og meddeler tillige i sin latinske Beretning, at dette
Dunk i Ryggen paa Svensk hed "Fæstedunk"<footnote>Olaus Magnus: 
Historia den gentibus septentrionalibus. (Romæ 1555.) Fol.
p. 481. lib. XIV cap. 9. </footnote>. Hvor almindelig
Skikken har været i Danmark, kan ses af, at Forfatteren til
"Tobiæ-Komedie" tillægger Jøderne fordum samme Skik. Næppe
har i dette Stykke Saras Fader fæstet hende og hendes første
Bejler til hinanden med følgende Ord:

<tab> Med Glæde, Fryd og møget Gammen
<tab> Her giver jeg Eder nu tilsammen,

førend de tilstedeværende siges at styrte frem og give dem Dunk
i Ryggen. Og til yderligere Forklaring tilføjer endda Forfatteren,
vel nærmest til Oplysning for de spillende, at dette udføres ganske
som Skik og Brug er ved Fæstning<footnote>Tobiæ Komedie, udg. af 
S. Birket Smith. (Kbhvn. 1887.) S. 19-20 og 56. </footnote>. 
At sligt ogsaa har været
brugt i de højeste Samfundslag, ser man f. Eks. af en Brudetale
fra 1624 ved Christoffer Urnes og Sophia Lindenovs Vielse, hvor
der tydeligt sigtes hertil<footnote>P. P. H.: Brudetale ved 
Chr. Urnes og Sophia Lindenows Bryllup. 1624. 4to. Bl. A. <sub>4</sub>. 
</footnote>, og en Udlænding, der i Aaret 1634
overværede Johan Oxenstjernes og Margrethe Stures Trolovelse,
beretter, hvorledes Gæsterne, efter at Fæstensgaverne var
udvekslede, sprang frem og dunkede løs for Spøg<footnote>Car. Ogerii: 
Ephemerides. (Lutet. Paris. 1654.) S. 155.</footnote>.

Ogsaa i Frankrig i det 16de Aarhundrede var "Fæstedunk" en
velkendt Skik. Dette kan blandt andet ses af Rabelais' (*d. 1553)
Hentydninger dertil. I en af sine komiske Fortællinger beretter
han, hvorledes Adelsmanden Hr. de Basché klarede sig for
ubehagelige Stævningsmænd. Han kaldte sine Folk ind og sagde:
"Naar Stævningsmændene kommer igen, saa hold jer rede! Du,
Loyre! og din Kone indfinder jer i min store Sal i jeres
Bryllupsklæder, ganske som dengang I blev ægteviede! Se her er
hundrede Guldstykker til at klæde jer op for. I, Hr. Pastor! maa
ikke forsømme at være tilstede i Ornat og med Vievand, ligesom
til et rigtigt Bryllup. Og du ligesaa, Trommeslager! du stiller med
Tromme og Fløjte. Naar saa Vielsesordene er fremsagte og
Bruden af kysset, skal I under Trommers Lyd give hinanden
Fæstedunk. I veed: smaa Puf og Stød. De hjælper paa Fordøjelsen. Men
naar I kommer til Stævningsmanden, saa skal I tærske løs paa
ham som paa umoden Rug. Skaan ham ikke! Se her har I nogle
Jærnhandsker, beklædte med Skind. Giv ham dygtigt med dem!
Jo mere I holder af mig, des stærkere slaar I til".


Som aftalt gik det hele for sig. Stævningsmanden blev
mørbanket. "Plettet paa Skindet som en Tiger og med et halvt Dusin
knækkede Ribben" vendte han hjem, uden at have faaet Hr. de
Baschés Underskrift for, at Stævningen var bleven ham
forkyndt.

Næste Dag afsendtes da en ny Stævningsmand, denne Gang
for en Forsigtigheds Skyld ledsaget af to Følgesvende. Han kom
just til Bryllup ligesom den forrige. Manden mente nu at gøre
sine Sager flinkt. Thi da Stævningen var forkyndt, Afskrift
afleveret, Vielsen forrettet, Bruden afkysset, Maaltidet endt, tømte
han sit Glas og sagde til Herremanden: "Hvordan er dette at
forstaa? vanker der ikke Fæstedunk her? Jeg tror, at alle gode
gamle Skikke gaar af Brug. Venner gaar af Mode. Juleviser gaar
af Mode. Verden er syg og lakker mod Enden. Nej, saadan skal
det være: Brudefærd! Brudefærd!" Og dermed begyndte han at
dunke Hr. Basché og hans Hustru, og derefter de unge Damer
og Præsten med.

Men saa kan det nok være, at Jærnknoer og Fægtehandsker
kom i Gang. Man knubsede løs, alt imens Præsten tordnede mod
de forbandede Bryllupsløjer. Med de mest levende Indtryk af Hr.
de Baschés Gæstfrihed og med grundig Kundskab om alt, hvad
der vankede ved et muntert Bryllup, vendte Stævningsmændene
hjem. Fra den Tid var Hr. de Basché fri for videre Overløb af
dem. Og naar nogen ellers var bleven rigtig mørbanket, saa hed
det sig som et Mundheld, at han havde nok "været til Bryllup
hos Hr. de Basché"<footnote>Stærkt forkortet efter Mester Frants 
Rabelais, fordansket af S. Broberg (1884) S. 302-7.</footnote>.

Som det vil ses, lader Rabelais her Fæstedunk blive uddelt
ikke blot til Brudeparret, men ogsaa mellem Gæsterne indbyrdes.
Noget lignende kan paavises for Danmarks Vedkommende. I
"Tobiæ Komedie", hvor Uddelingen af Fæstedunk to Gange blev
fremstillet for Tilskuerne saa livagtigt som muligt, gives der første
Gang de spillende Anvisning paa ogsaa at dunke hinanden
indbyrdes, og Narren siger efter den sidste Gennemprygling:

<tab> Nu lave de til.
<tab> Ret Bryllup det nu blive vil.
<tab> Ak, <sp>hvilke mange Hug jeg fik</sp>!
<tab> Hvi Fanden have de saadan Skik?
<tab> De slog vor Brudgom og Sara [Bruden] med.

<tab> Men jeg vil sige og gætte dette:
<tab> Mange skulle gerne tage Hug saa mange,
<tab> Kunde det dennem som Sara gange.
<tab> De ville saa gerne have Mand
<footnote>Tobiæ Komedie ved S. Birket Smith. S. 19-20 og 56-57.</footnote> o. s. v.

Dette svarer ganske til den almindelige Afdunkning hos
Rabelais. Begge Steder ser vi Skikken, saaledes som den i livligt
Selskab saa grumme let kunde give sig frit Løb og udarte. Men der
kan næppe være nogen Tvivl om, at den egentlige Kærne deri
var den blotte Dunken af Fæsteparret alene, hvorom der ogsaa
hyppigst kun er Tale.

Spørger vi om Grunden til denne besynderlige Skik, saa har
sikkert Ærkebiskop Olaus Magnus Ret, naar han sammenstiller
den med tilsvarende ved andre Højtideligheder, især ved
Ungdommens Konfirmation og ved Ridderslagning. Her brugte
nemlig de tilstedeværende at give Konfirmanden eller den nyslagne
Ridder et Slag i Ansigtet, for at han "skulde huske det". En
lignende Maade at give den højtidelige Handling "Eftertryk" paa,
som Olaus Magnus kalder det, anvendtes ifølge andre ogsaa,
naar en blev gjort til Væbner, blev "væragtig", som det senere
gerne hed. Det Slag paa Munden, som ved denne Lejlighed gaves
vedkommende, benævnedes i Norge "et Pustfæst"<footnote>
P. P. H.: Brudetale ved Chr. Urnes og Sophia Lindenows Bryllup. 
1624. 4to. Bl. A. <sub>4</sub> </footnote>.

Naar det nu erindres, at paa ældre Dansk betød at klappe: at
slaa, er det meget troligt, at Peder Syv har Ret, naar han udleder
Talemaaden "det er klappet og klart" af disse Slag ved
højtidelige Lejligheder. Paa hans Tid var heraf kun "Fæstedunkene"
tilbage. "Paa Landet endnu klappe og slaa de dem i Ryggen, som
troloves", siger han. Talemaaden brugtes iøvrigt dengang gerne i
en mere udvidet Form, idet man sagde: "Det er kallunset,
klappet og klart". Peder Syv forklarer "kallunset" som: af Kallun,
*c: rent og godt<footnote>Peder Syv: Danske Ord-Sproge. II (1688). 
S. 67. </footnote>.

Selve Skikken var altsaa paa Peder Syvs Tid ophørt blandt de
højerestillede i Byerne, men endnu i Brug hos Landbefolkningen.
Det samme bekræftes af en anden Forfatter, der ligeledes har
skrevet Aar 1688 og bruger disse Udtryk: "Ellers er det
mærkeligt, at de i disse nordlige Lande har haft Skik at banke Brud og
Brudgom i Ryggen, efter at de var sammenviede, hvilken Skik
Sjællands-Bønderne ikke aldeles have forgjæt, som jeg selv har
set i deres Trolovelser"<footnote>J. J. Sorterups Bryllupsvers til 
Holger Ritz (!) til Palsgaards Bryllup 1688 med Birthe Chr. Juel. 
Anm. a. </footnote>.


Længst synes Skikken at have holdt sig i Norge, hvor den
endnu i Aaret 1782 kan spores i Øvre-Telemarken, om end i en
noget udvisket Form. Det hedder herom: "Alle unge Karle, som
møder en Pige enten paa Vej eller Sti, efter at hun er fæst, og
som er kendt med hende, banker hende for Spøg, som ofte den
arme Pige maa føle for Alvor, især naar hun træffer en, hun har
givet Kurven"<footnote>Joh. Franck: Beskr. o. Øvre Tellemarken 
1782. N. K. S. no. 1560. 4to. S. 65. </footnote>.

Med disse Slag i Ryggen var Handlingens højtidelige Del omme.
Fæsteparret modtog nu Lykønskninger af de forsamlede, Gaverne
toges i nærmere Øjesyn, og snart efter skiftede Storstuen Præg,
idet Borde og Bænke opstilledes til det kommende Gilde
"Fæstensøllet".

*

Den <sp>kirkelige Form for Bortfæstning</sp> tog sig noget
anderledes ud. Dette laa dog for en stor Del i Omgivelserne, thi
hvad selve Handlingen angik, saa bar denne tydeligt nok Præg
af at være den verdslige Bortfæstning, som Kirken i Middelalderens 
Løb havde søgt at tilegne sig og i den Anledning svagt
tillempet efter sine Ønsker.

Endnu i de to tre første Aartier efter Reformationens Indførelse
vedblev man i det væsentlige at følge gammel Skik. Man
samledes udenfor Kirken og, især paa Landet, forblev man hyppigt ude
i det fri, saa at Følget blot slog Kres om Kirkedøren, i hvilken
Præsten stod med Fæsteparret foran sig2. Andre Steder traadte
man ind i Vaabenhuset<footnote>Franciscus Wormordi: Haandbog om 
den rette Euangeliske Messe. (1539.) Bl. S. 2-3. </footnote>. 
I Byerne og især ved store adelige
Bortfæstninger kom man vel helt ind i Kirken, dog synes man at
have næret en vis Sky for at lade Handlingen foregaa i Koret
foran Hovedalteret. Peder Skrams og Elsebe Krabbes
Trolovelse f. Eks., der stod i Frue Kirke i København Aar 1533, altsaa
endnu i den katolske Tid -- og fejredes med stor Pragt, idet en
Biskop "lagde deres Hænder sammen" og ikke mindre end syv
Bisper var tilstede -- foregik desuagtet ikke i Kirkens
Hovedhal, men i et af dens Kapeller<footnote>Danske Magazin 
3die Række III 85. </footnote>. Senere benyttedes hertil jævnligt
Kirkernes Sakristi<footnote>Nyt hist. Tidsskrift V 180. </footnote>.

Hvor det gik ret festligt til, ledtes Fæstemøen ind af de to
nærmeste Slægtninge. Elsebe Krabbe "indledtes" f. Eks. i Frue 

Kirke "af sin kære Fader, Tyge Krabbe, og sin kære Morbroder,
Oluf Rosenkrans". Men iøvrigt var "Indledningen" i anden
Forstand ikke nær saa vidtløftig her som ved den verdslige
Bortfæstning i Storstuen, man sprang al Gentagelse af "Tiltale" og
"Svar" over og gik straks til Sagen.

Dette kunde man i den katolske Tid saa meget roligere gøre,
som man jo ved den forudgaaede <sp>tredobbelte Lysning</sp> havde
overbevist sig om, at intet var til Hinder for Forbindelsen. Da
imidlertid ved Reformationens Indførelse Lysningen før
Trolovelse afskaffedes og henlagdes til før Vielsen, blev det mere
nødvendigt at sikre sig, og efterhaanden fastsloges da at rette
ikke eet, men tre bestemte <sp>Spørgsmaal til Fæstefolkene</sp>.
Det første af disse svarede til den verdslige Bortfæstnings
Gentagelse af hele Sagens tidligere Gang, idet det kom til at lyde
saaledes: "Haver du beraadt dig først med Gud i Himmelen,
dernæst med dit eget Hjertelag, siden ogsaa med din Slægt og
Venner, at du vil have denne ærlige Pige (Mand) til Ægte-Hustru
(Husbond)?"

Straks efter Reformationens Indførelse herskede der dog en
Del Uklarhed paa dette Punkt. Skøndt Luther havde udgivet en
lille "Trolovelses-Bog" (Traubüchlein), og denne var bleven
gentagne Gange oversat og benyttet paa Dansk, synes man dog i
de enkelte Egne at have fulgt forskellig Skik. Ifølge Peder
Palladius' Gengivelse skulde Præsten straks ligesom Faderen i
Storstuen rette det ene Spørgsmaal til Fæstefolkene: "Hans! vil du
have Margrethe til din Ægtehustru?" -- "Margrethe! vil du have
Hans til din Ægtehusbonde?"<footnote>P. Palladius: Enchiridion 
1538. -- dito: Söndages oc Helligedages Episteler oc Euangelia 
met Collecter. (Meydeborgk 1556.) </footnote>. Ifølge Frants Wormordsens
Haandbog (1539) skulde Præsten først sikre sig ved at spørge
hver af Parterne, "om der er nogen Hinder paa nogen deres
Side, hemmeligt eller aabenbarligt, at de ikke maa være til Hobe
i Ægteskabs-Stat". Og først efter at have faaet deres Svar herpaa
skulde han spørge dem hver især: "Begærer du da af dit Hjerte
foruden al Argelist at annamme til dig. og have denne ærlige
Kvindes-(Mands-)Person til din kære, elskelige og rette
Ægtehustru (Husbond) efter Guds Ord og Befaling?" Ret betegnende
er det, at ifølge Frants Wormordsens Anvisning skulde
Fæstemanden hertil kun svare "Ja", Fæstemøen derimod brugte det
endnu ivrigere Udtryk: "Ja, gør jeg saa"<footnote>Franciscus Wormordi: 
Haandbog om den rette Euangeliske Messe (1539). </footnote>.


Først ved Peder Palladius' Alterbog af Aar 1564 fastsloges de
tre Spørgsmaal, som har holdt sig ved Brudevielse indtil vore
Dage, nemlig det ovennævnte: 1) "Har du beraadt dig" o. s. v. --
2) "Vil du leve saa med hende baade i Medgang og i Modgang,
i hvad Lykke Gud almægtigste vil eder tilføje, som en
Dannemand (-kvinde) bør at gøre med sin Ægte-Hustru (Husbond)?"
-- 3) "Veed du dig fri for at have givet nogen anden
Kvindes-(Mands-)Person, som nu lever, din Ægteskabs Tro?" Som det
vil ses, fastsloges iøvrigt her en Rækkefølge af Spørgsmaalene,
der var mindre tankeret end den hos Frants Wormordsen. Han
havde begyndt med at sikre sig, at der ingen Hindringer var for
Forbindelsen; her henlagdes den nødvendige Forudsætning til
det sidste Spørgsmaal.

Naar Spørgsmaalene var besvarede med Ja, skulde, ligesom
ved den verdslige Handling, <sp>"Trolovelsen" bekræftes ved</sp> 
Udveksling af <sp>Fæstensgaver</sp>. Der kan ikke være nogen Tvivl
om, at denne Udveksling virkelig ogsaa hyppigt har fundet Sted
baade i den katolske og i den lutherske Tid. Frants Wormordsen
forudsætter saaledes i sin Haandbog, at den gamle Skik sker
Fyldest; han lader den endog foregaa foran Alteret og giver
Præsten Anvisning paa, naar han skal lade Parret række
hinanden Haand og give Fæstensgave, ligesom ogsaa Præsten siden
skulde sige: "Efterdi at disse ærlige Personer har begæret og
samtykt hverandre til Ægteskab ... og derpaa givet hverandre
Haand og <sp>Fæstensgave</sp>"<footnote>P. Palladius: Alterbog 
1564. -- Om Forholdet mellem de forskellige Skrifter se iøvrigt: 
C. T. Engelstoft: Liturgiens Historie i Danmark. (Kbhvn. 1840.) 
S. 293-94. -- Franciscus Wormordi: Haandbog om den rette 
Euangeliske Messe (1539). Bl. S. 2-3.</footnote>. 
Endnu langt ned imod vor Tid synes
der i afsides Egne af Sverige at være Spor af, at Fæstensgaverne
fremdeles blev udvekslede i Kirken.

Men allerede i Katolicismens Dage havde man søgt at
fortrænge denne Skik ved en anden, der, ihvorvel den var hentet
fra en noget forskellig Forestillingskres, dog synes egnet til at
afløse de altfor virkelige Fæstensgaver. Det var <sp>Udvekslingen
af Trolovelsesringe</sp>.

Denne Skik lignede den nordiske. Guldringen var jo ligesom
de sædvanlige Fæstensgaver, Halskæder og Armbaand, et Smykke
af ædelt Metal. Ogsaa i Norden var Ringen kendt som
Sindbillede. Dunkle Spor synes endog at tyde paa, at man heroppe i
den hedenske Tid maaske havde brugt at lade Fæsteparret
tilsværge hinanden Troskab, idet begge lagde Haanden paa 

Gudehovets hellige Ring. Forsaavidt var Jordbunden forberedt for den
nye Skik.

Naar desuagtet selv den mægtige katolske Kirke ikke havde
formaaet helt at tvinge denne igennem, saa kom det af, at man <sp>i
Norden</sp> haardnakket <sp>vedblev at betragte Brugen af
Trolovelsesring som en fremmed Skik</sp>. Og heri havde man Ret.
Nærmere set var der en ikke ringe Forskel baade paa Fæstens-gave 
og Trolovelsesring, og paa Ringens Betydning efter nordisk
og efter sydlig Opfattelse.

Fæstensgaven nedstammede fra den gamle nordiske Slangering, 
hvis afhugne Stykker kunde bruges som Betalingsmiddel.
Dens Værd laa ikke i dens kunstige Forarbejdning, men i dens
Metalværdi; jo videre, jo tykkere, jo flere Vindinger des bedre.
Denne Oldtidsbetragtning havde endnu ikke tabt sig i det 16de
Aarhundrede. Fæstensgaven var fremdeles, hvad enten den
havde Form af Armbaand eller af Halskæde, at værdsætte efter
Vægt. Det gjorde intet, om Kædens Led kun var plumpe "S"'er,
naar blot de vejede til. Man anskaffede sig ikke nyt kunstfærdigt
Arbejde til Fæstensgave, man tilbyttede sig gamle Smykker efter
Vægt.

Ganske modsat Trolovelsesringen. Dens Betydning laa i dens
Form. Det var uvigtigt, om den var tynd eller tyk, let eller tung,
naar den blot -- selvafsluttet, uden Begyndelse og Ende -- kunde
betegne den evige Troskab.

Hertil kom, at der vistnok var en oprindelig Forskel paa
Tydningen af den runde Ring i Syden og i Norden. I Syden saa man
i Ringen, der vendte tilbage i sig selv, kun et sindrigt Tegn,
Tegnet paa Troskab. Fæstet paa Fingeren forlenede den med samme
Dyd, eller mindede dog derom som Pligt. I Norden derimod
havde den runde Ring været mere end Sindbillede, den havde
været selve Billedet af det højeste: Solen, Guden, det almægtige
Liv. Som Kongering kunde den da vel bæres som Højhedstegn
om Panden; det gik og an at sværge Troskab ved den, som den
sad i Gudehovet. Men at stykke den ud til Hvermand, bære den
paa Fingeren til daglig, var en Formastelse.

Brugen af <sp>Trolovelsesring var af sydlig Oprindelse</sp> og
<sp>ældgammel</sp>. Skikken havde hersket længe før
Kristendommens Dage baade hos Romerne og andre Folk ved Middelhavet
<footnote>Tertullian: Apologeticus. 6 cap.; de idolatria 16 cap. -- 
Ambrosius: Epistolæ 34. -- Juvenals Satirer. 6: "digito pignus 
fortasse dedisti". -- Viollet-de-Duc: Dictionnaire raisonné du 
mobilier francais. III 19. </footnote>. 

Godkendt af Kirken havde den gamle Skik taget ny Vækst hos
de samme Middelhavsfolk. Det var dér ikke længere blot
Fæstemanden, der med en Ring trolovede sin Fæstemø. Jesusbarnet
fæstede dermed den hellige Katharina som sin aandelige Brud
(Fig. 29). Paven fæstede med samme Tegn Bisperne til deres
Embede. Dogen i Venedig fæstede paa Byens Vegne Havet som Brud 
o. s. v.<footnote>Danske Magazin 4de Række II 376. </footnote>.

Anvendelsen af Trolovelsesring havde da for Pavekirken allerede den
hjemlige Vanes Vægt; men den fik endnu dybere Betydning. Dette
var nemlig omtrent det eneste Punkt ved Bortfæstningen, hvor Præsten fik
Lejlighed til at optræde selvstændigt paa Kirkens Vegne. Ellers var han jo blot
Faderens Stedfortræder. Men idet Kirkens Tjener indviede og
paasatte Trolovelsesringene, føjedes her et nyt og betydningsfuldt 
Led til, som manglede ved den verdslige Bortfæstning og
just ved sit hemmelighedsfulde Præg egnede sig til at paavirke
Sindene.

<img>
Fig. 29. Jesusbarnet fæster den hellige Katharina som Brud.
(Maleri af Corregio i Louvre i Paris.)

Ifølge Romerkirkens Forskrifter blev da <sp>ved den kirkelige
Trolovelse en Hovedvægt lagt paa Overrækkelsen af
Trolovelsesringene</sp>. Vel vekslede Skikkene noget efter Tid
og Sted, men, hvor det gik an, skulde Præsten gøre saa meget ud
deraf som muligt: indvie dem, løfte dem mod Himlen med Bøn
om, at Herren vilde velsigne dem, bestænke dem med Vievand
og sluttelig paasætte dem i Navnet Faderens, Sønnens og den
hellige Aands.

*


Idet Romerkirken i Middelalderen søgte ogsaa i Norden at
gennemføre disse sydlige Trolovelsesskikke med Overrækkelse
af <sp>Trolovelsesringe</sp>, stødte den her paa en Modstand af
dobbelt Art. Dels var, som vi saa, Nordboerne kun lidt tilbøjelige til
at lade Trolovelsesringe afløse Fæstensgaverne, om end blot i
Kirken; dels var man heroppe vant til netop i Forholdet mellem
Mand og Kvinde at bruge andre Troskabstegn end Ringen.
Troskab i Kærlighed betegnedes fra ældgammel Tid vistnok hos alle
gotogermanske Folk enten ved en i Fællesskab knyttet Knude
(heraf det engelske <i>true-love knot</i>)<footnote>John Brand: 
Observations on the popular antiquities of Great Britain. II
(London 1849) S. 108 fgg. </footnote> eller ved at en rund Mønt,
helst en Guldmønt, brødes sønder og hver af Parterne beholdt
sin Halvdel deraf. Denne sidste Form for Troskabspant synes
at have været meget yndet og stemmede jo ogsaa med tilsvarende 
Forpligtelsesformer paa andre Omraader. I Danmark var Skikken
i det 16de Aarhundrede vistnok ved at tabe sig,
men saavel fra England som fra Tyskland foreligger der
Vidnesbyrd om, at den dér endnu var temmelig almindelig brugt
<footnote>John Brand: Observations on the popular antiquities 
of Great Britain. II (London 1849). S. 89 fgg. -- Dr. Daniel 
Hofmann: Eine Predigt am dritten Sontage des Aduents vber das 
Euangelium Matthei XI. (Helmstadt 1581.) 4to. </footnote>.

<img>
Fig. 30. Christian II's Trolovelsesring til Dronning
Elisabeth. Overskrift: ave maria gr(atia).
(Rosenborg.)

Romerkirken i Norden var da ilde stedt med sine Trolovelsesringe. 
De var for fattige til at erstatte Fæstensgaver, og Pladsen
som Troskabstegn var alt besat. Ikke desto mindre kæmpede
Kirken med Iver ogsaa paa dette Omraade, og om end det gik
langsomt, lod Fremgang sig dog tydeligt spore (Fig. 30). Det
sidste Indlæg fra katolsk Side leveredes i Danmark af Christiern
Pedersen i hans Jærtegns Postille, hvori det hedder:

"Hvordan bør den Kærlighed være mellem Husbonden og
Hustruen? Her svare Doctores til og sige, at den Kærlighed,
som de skulle have imellem dem, bør at overgange al den Ting,
som til er i Verden; og det betyder den Guldring, som de gives

til Hobe med. Samme Ring bør at være af Guld og trind og
sættes paa fjerde Finger.

"Først skal han være af Guld. Thi at ligervis som Guld
overganger al den Malm i Verden er, saa bør og Kærlighed i
Ægteskab at overgange al den Kærlighed, som til er paa Jorden, thi
Vorherre siger selv i den hellige Læst: En Mand skal overgive
Fader og Moder og blive hos sin Hustru. Her maatte nogen
spørge, om man bør mere at elske sin Hustru end sine Forældre.
Her svares til, at man bør mere at elske sin Hustru, og man bør
mere at hædre sine Forældre.

"I anden Maade bør samme Guldring være trind, at han haver
ingen Ende, at betegne, at den Kærlighed, som er i Ægteskab,
skal være evig, uden al Ende. Endog at Ægteskab skilles ad
formedelst Døden, dog bør Kærlighed alligevel at holdes, at den
ene skal gøre Almissegerninger og lade gøre Gudstjeneste efter
den andens Død.

"I tredie Maade skal Ringen sættes paa den fjerde Finger at
betegne, at de skulle have hjertelig Kærlighed til hverandre, thi
at vise Mestere og Læger skrive, at der ganger en Aare fra
Hjertet og til den fjerde Finger, fordi sættes Ringen paa hannem, at
deres Kærlighed skal være trofast af Hjertens Grund"<footnote>
Christiern Pedersens Danske Skrifter. Udg. af C. J. Brandt og 
R. Th. Fenger. I 181. </footnote>.

Da Reformationen indførtes i Danmark og Norge, var man
netop naaet saa vidt, at Brugen af Trolovelsesring var bleven
almindelig, eller dog temmelig almindelig hos de højest stillede.
Oplysende i saa Henseende er allerede Frants Wormordsens
Ord i hans Haandbog af 1539, hvor det om denne Del af
Handlingen hedder: "Her beder Præsten dem, at de giver hverandre
Haand med Trolovelsens Ring eller Fæstendegave, og lægger
deres højre Hænder tilsammen og siger" o. s. v.<footnote>
Franciscus Wormordi: Haandbog om den rette Euangeliske Messe (1539). 
Bl. S. 2-3. </footnote>. Men endnu
mere oplysende er det Vink, som Peder Palladius ved samme
Lejlighed giver Præsten: "Her skal man agte, om det er
Herrefolk, som bruger Trolovelsesring; da skal Præsten tage Ringen
af Brudgommen og sætte hannem paa Brudens Finger, før han
beder dennem give hverandre deres Hænder"<footnote>P. Palladius: 
Søndages oc Helligedages Episteler o. s. v. (Meydeborgk 1556).</footnote>.

At Forholdene var omtrent tilsvarende i Bergen kan ses af
følgende Skildring fra Aar 1562 af en adelig Trolovelse: Efter at
Jost Herremand havde erklæret for alle tilstedeværende, at han 

vilde have Magdalena salig Hr. Jacobs paa Askevolds Efterleverske 
til sin Ægtehustru og leve og dø med hende, holdt
Sognepræst Hr. Michel en Tale, der endte saaledes: "Da fattes der nu
intet andet til, uden at de skulle troloves med Trolovelsens Ring
efter gammel Sædvane. Tog da Jost Herremand en Ring og satte
paa Magdalenis Haand, og saa lagde Hr. Michel deres Hænder
sammen og sagde" o. s. v.<footnote>Norske Magasin I 200. </footnote>.

I Løbet af det 16de og 17de Aarhundrede skred Udviklingen
jævnt fremad i <sp>Danmark og Norge</sp>, idet Borgerstanden og
lidt efter lidt ogsaa Bondestanden, fulgte Adelens Eksempel. En
Maalestok for Skikkens Udbredelse ved det 17de Aarhundredes
Slutning kan hentes fra, at det paa den Tid var et almindeligt
Mundheld i Danmark: "Naar Fingeren er ringet, er Pigen
tinget"<footnote>Peder Syv: Danske Ofdsproge I (1688). S. 216. 
</footnote>. Og omtrent paa samme Tid hedder det om Bønderne i
Nordhordeland og Voss i Norge: "Fæstemanden forærer sin
Fæstemø en forgyldt Sølvring, hvilken han dog ikke leverer
hende, forinden Præsten udi Trolovelsen nævner disse Ord: saa
giver hverandre Eders Hænder derpaa, da han sætter den paa
hendes Langfinger, idet han rækker hende Haanden"<footnote>
Folkevennen 8de Aarg. (Kristiania 1859.) S. 268 og 280. </footnote>.

I Danmark og Norge ophørte med Reformationen Ringspaasættelsen 
at være et paabudt Led af den kirkelige Handling.
Mødte Fæstemanden med Ring, var det godt, og Præsten
overrakte i saa Fald Fæstemøen den. Men nødvendigt var det ikke.
Det blev kun mere og mere almindeligt, fordi det ansaas for fint.

I <sp>Sverige</sp> derimod, hvor man bevarede langt flere af de
katolske Skikke, fastholdtes ogsaa denne. Ifølge Haandbogen af
1529 skulde Præsten tage Ringen og velsigne den med Bøn.
Derpaa overleverede han den til Fæstemanden, der vendte sig
mod Fæstemøen og sagde: "Jeg, N. N., tager dig, N. N., nu til
min Ægtehustru, til at elske Dig i Nød og Lyst, og til et sikkert
Tegn giver jeg Dig denne Ring." Hvortil hun svarede: "Jeg,
N. N., tager Dig, N. N., nu til min Ægtebonde, til at elske Dig i
Nød og Lyst, og til et sikkert Tegn tager jeg af Dig denne Ring."
Efter disse Ord satte Fæstemanden Ringen først paa hendes
Pegefinger, saa paa Langfingeren og endelig paa hendes
Ringfinger, idet han sagde: "I Navnet Faderens, Sønnens og den
hellige Aands." I Løbet af 200 Aar skete der ikke anden Forandring
i denne Skik, end at hendes Udtryk "Ægtebonde" i Haandbogen 

af 1548 rettedes til "Ægtemand", og Aar 1693 befaledes der, at
det skulde være Præsten og ikke Brudgommen, der nævnede
Treenighedens Navn<footnote>Sven Bælter: Historiska Anmärkningar 
om Kyrko-Ceremonierna. (2dra Upl. Sthlm. 1783.) S. 521-22. </footnote>.

I Norden som i Syden opstod der nogen Tvivl om, <sp>paa
hvilken Haand</sp> Trolovelsesringen rettelig skulde anbringes. Ifølge
den ældgamle Anskuelse, der havde faaet yderligere Vægt ved at
godkendes af Kirkefædrene, burde den sættes paa venstre Haand,
til hvis Ringfinger der jo antoges "at gaa en Aare lige fra Hjertet".
Men dette kom i Strid med, at Ringen som Troskabens Tegn
selvfølgeligt burde anbringes paa den Haand, med hvilken
Troskabsløftet afgaves, altsaa den højre.

Disse forskellige Synsmaader affødte Strid og tilsvarende
Afvigelser i Skik, ikke blot i Norden, men Evropa over. I det 16de
Aarhundrede var Striden i fuld Gang. Af og til greb Kirken ind
til Gunst for den venstre Haand, uden dog at kunne hidføre
Enighed. Det fjerde Kirkemøde i Milano Aar 1576 paabød
saaledes at anbringe Ringen paa venstre Haand. Men i Kirkeritualet
for Bordeaux af 1596 maatte man dog give efter for
Befolkningens Betragtningsmaade og betegne den højre Haand som
Ringens rette Plads<footnoteJohn Brand: Observations on the popular 
antiquities of Great Britain. II (London 1849). S. 97. </footnote>. 
I Danmark synes med Reformationens
Indførelse den højre Haand at have erhvervet sig Forretten. At noget
lignende har været Tilfældet i Sverige kunde vistnok sluttes af,
at det Aar 1614 maatte offentligt paabydes at anbringe Ringen paa
venstre Haand<footnote>Sven Bælter: Historiska Anmärkningar om 
Kyrko-Ceremonierna. (2dra Upl. Sthlm. 1783.) S. 522. </footnote>. 
Uenigheden om dette Punkt vedvarer som bekendt endnu.

Derimod synes det at have været enestaaende for Norden, at
anbringe Ringen paa Langfingeren i Stedet for paa fjerde Finger.
Saa vidt man kan skønne opstod denne Skik hos Landbefolkningen. 
Den lader sig vistnok først paavise i Norge<footnote>Folkevennen 
8de Aarg. (Kristiania 1859.) S. 268 og 280. </footnote>, og har holdt
sig i flere Egne baade dèr og i Danmark indtil vore Dage.

Hele Norden over var der i det 16de Aarhundrede stadig kun
Tale om <sp>een Ring</sp> (Fig. 31 og 32), den, som Fæstemanden satte
paa Fæstemøens Haand. Paa Dansk kaldtes denne Ring vel i
Reglen "Trolovelsens Ring", men ofte ogsaa "<sp>Vieringen</sp>"
<footnote>"Item haver vor Fader Lodeuiig Munck, salig med Gud, givet 
vor Moder til Fæstendegave en Es-Kjæde, som er her tilstede; item gav 
han hende og en skjøn Safirs <sp>Wijijring</sp>". Kopi af Peder Munks 
og Ludvig Munks Indførsel. Danske Adelsbreve Fasc. 47. Munk. -- "To 
Ringe, Vieringen medberegnet". Kold. Rosenvinge: Gamle Danske Love 
IV 456. -- "Vieringen derudi beregnet". Sjæll. Tegnelser 24 Septbr. 
1651. R. A. </footnote>.
Denne sidste Benævnelse sigtede enten til, at det var den Ring,
der var bleven indviet af Præsten, eller ogsaa til, at det var den,
hvormed deres Pagt viedes. I sidste Fald kunde i Navnet muligt
fjæle sig et dunkelt Oldtidsminde fra den Tid, da Pagten maaske 

<img>
Fig. 31. Een Ring.
(Efter Olaus Magnus 1555.)

var bleven viet ved, at Parret lagde Haand paa Gudehovets Ring.
I samme Retning kunde muligt ogsaa pege en ret mærkelig Skik,
som haardnakket holdt sig i Sverige. Ifølge Haandbøgerne skulde
Fæstemanden staa med Ringen i Haanden, medens han sagde til
Fæstemøen: "jeg tager dig nu til min Ægtehustru" o. s. v. og hun
derpaa svarede ham. Men endnu Aar 1783 var det Skik trods
dette Paabud, at Fæstemand og Fæstemø, naar de saaledes
forbandt sig, samtidigt lagde Haand paa Ringen<footnote>
Sven Bælter: Historiska Anmärkningar om Kyrko-Ceremonierna. 
(2dra Upl. Sthlm. 1783.) S. 521. </footnote>.

At der kun brugtes <sp>een Ring</sp> var ikke noget for Norden
ejendommeligt. Saaledes var det, eller havde det dog været, Skik
baade i Italien, Frankrig (Fig. 33) og England (Fig. 34). Men i det

<img>
Fig. 32. Hos Guldsmeden for at købe Ringen.
(Efter Olaus Magnus 1555.)

<img>
Fig. 33. Trolovelse.
(Mercuri: Costumes historiques.)

16de Aarhundrede trængte sydfra den vistnok <sp>østerlandske Skik</sp> 
ind, at <footnote>enhver af de tvende skulde have sin Ring</footnote>. I Kirkeritualet 
for Bordeaux af 1596 omtales saaledes to Ringe, der begge velsignes 
af Præsten, og af hvilke Præsten fæster den ene paa Brudgommens Finger, 
og Brudgommen fæster den anden paa Brudens<footnote>ohn Brand: 
Observations on the popular antiquities of Great Britain. II
(London 1849). S. 97 Anm. </footnote>.

Til Norden naaede
denne Skik først i Slutningen af det 17de Aarhundrede. Endnu i
Aaret 1661 hedder det, som vi ovenfor saa, om Knud Thots og
Sophie Brahes Trolovelse: "fik Sophia sin Ring og sit Armbaand"
og "fik han sit Armbaand". Men allerede kort efter foregik der
Forandring ved de fyrstelige Trolovelser. Det er uden Tvivl
hertil, der sigtes i følgende Samtale i "Grevens og
Friherrens Komedie":

Grevinden: "Hør Børn! Med Bruderingen hvor mage vi det? Var der 
ingen hos, da vores Prinsesse havde Bilager?" -- Friherreinden:
"Jeg var der vel; men hvem kunde tænke, det skulde engang komme 
til os at bruge samme Maner! Derfor gav man ikke nøje Agt paa al
Ting«<footnote>Suhm: Nye Samlinger til den Danske Historie II 72. 
</footnote>.

<img>
Fig. 34. Den Ring, som Sir Thomas
Gresham (1544) gav sin Brud.
(Efter Fairholt.)

Omtrent samtidigt trængte den nye Skik ind
i Sverige, ligeledes først for fyrstelige Personers Vedkommende.
Betegnende for nordiske Forhold er det, at Skikken her straks
antog Præg af de ældgamle Fæstensgaver, idet Ringene ikke gaves
af Præst til Brudgom og af denne til Brud, men veksledes mellem
Parret Omtrent Aar 1698 maatte derfor i Sverige ved fyrstelige

Personers Bryllup Ritualet ændres derhen, at den kvindelige
Parts Svar kom til at lyde: "Jeg, N. N., tager dig, N. N., nu til
min Ægtemand, til at ære og elske dig i Nød og Lyst, til et sikkert
Tegn giver jeg dig i lige Maade denne Ring«<footnote>Sven Bælter: 
Historiska Anmärkningar om Kyrko-Ceremonierna. 2dra Upl. Sthlm. 1783.) 
S. 521. </footnote>.

Som sædvanligt optoges den nye Skik hurtigt af Adel og Borgerstand. 
Hos Nordens Bondestand derimod vil man endnu spredt kunne finde
alle Udviklingens Led: ingen Ring, een Ring, to Ringe.

*

<img>
Fig. 35. Haandfæstning i Hamborg omtrent Aar 1500.
(Miniatur i Hamburg. Stadtrechte 1493.)

Saa snart Fæstemanden idet 16de Aarhundrede havde sat Ringen paa
sin Fæstemøs Finger, lagde Præsten <sp>Parrets højre Hænder i
hinanden</sp>, sin egen venstre Haand ovenpaa (Fig. 35) og sagde: "Hvad
Gud haver til Hobe føjet, skal intet Menneske adskille". Derpaa vendte
han sig mod Forsamlingen og sagde: "Efterdi at Hans N. og Margrete N.
have begæret hverandre i Ægteskab og det aabenbarligen bekendt for
Gud og Verden, og have derpaa givet hverandre deres Hænder og
Trolovelsens Ring [eller Fæstensgave], saa siger jeg dennem Ægte at 
være i Navn Faders, Søns og Helligaands. Amen"<footnote>De forskellige 
Ritualbøger stemmer ikke ganske overens. Ordene "Hvad Gud haver 
tilsammen (til Hobe) føjet o. s. v." kommer hos Fr. Wormordsen og 
P. Palladius 1556 før, hos P. Palladius 1564 efter Forkyndelsen af 
Parret som Ægtefolk. Ordene, hvormed dette forkyndes, afviger ogsaa 
noget. </footnote>.

Indtil dette Tidspunkt havde Menigheden holdt sig tilbage og
ikke, som Brug var ved den verdslige Handling, taget Del med i
Haandfæstningen ved at lægge sine Hænder ovenpaa Parrets og
Faderens. Men nu styrtede Slægt og Venner frem og stadfæstede
Handlingen ved at dunke Parret i Ryggen. Rabelais siger, som
før omtalt, at dette i Frankrig skete, naar "Bruden var afkysset",

det er: lykønsket af alle. Ærkebiskop Olaus Magnus siger, at
Dunkningen foregik, "idet Ringen paasattes"<footnote>Olaus Magnus: 
Historia de gentibus Septentrionalibus. (Romæ 1555.) Fol.
p. 481. </footnote>. Rimeligst er det dog at
forstaa denne Tidsangivelse som blot omtrentlig og antage, at
man i Norden ventede, indtil Præsten havde talt ud, og der kom
et Ophold i Handlingen. Dette skete netop nu, idet <sp>Handlingen</sp>,
der hidtil i Reglen var foregaaet udenfor Kirkedøren, her
afbrødes, og Resten af den <sp>henlagdes til Kirkens Indre foran
Alteret</sp>.

Naar man var kommen til Ro herinde, oplæste Præsten de
endnu i vor Tid ved Vielse brugelige Stykker af Bibelen: Om
Kvindens Skabelse, Pauli Formaning til Ægtefolk (i Epheserbrevets 
femte Kapitel), Forbandelsen efter Syndefaldet, og
Herrens Velsignelse af det første Menneskepar. Derpaa lagde
Præsten sine Hænder paa Parrets Hoveder, fremsagde en Bøn for
Ægtefolk, og hermed var den kirkelige Handling omme<footnote>
Om Afvigelserne i det enkelte mellem de forskellige Ritualbøger 
i det 16de Aarh. se nærmere C. T. Engelstoft: Liturgiens Historie 
i Danmark. S. 293 fgg. </footnote>.

Som det vil ses, lignede den kirkelige Bortfæstning i høj Grad
den verdslige. Præsten optraadte blot som en Stedfortræder for
Fæstemøens Fader, lagde Parrets Hænder sammen og lyste saa
Kirkens Velsignelse over deres Pagt. Her som hist faldt
Handlingen i to Dele: <sp>Trolovelsen</sp>, under hvilken de to Fæstefolk
var de egentlig handlende og tilsagde hinanden deres Tro; og
<sp>Giftermaalet</sp>, der bestod i, at Faderen eller Præsten "gav de
tvende til Hobe" eller "gav dem til sammen udi den hellige
Ægteskabsstand"<footnote>Historisk Tidsskrift 5te Række VI 79. 
</footnote>.

I denne gamle Fremgangsmaade og den dertil svarende
Betragtning af hele Forholdet indtraadte der imidlertid kort efter
Aarhundredets Midte en tydelig Usikkerhed. Den Uro, der
opstod, skrev sig fra det simple Spørgsmaal: Hvad var de to nu,
efter at Handlingen var fuldbyrdet? <sp>Var de trolovede eller
var de gifte?</sp> -- Svaret maatte lyde: Begge Dele. -- Ja, men
var de da Ægtefolk? -- Selvfølgelig, Præsten havde jo forkyndt
dem at være Ægtefolk i Navnet Faderens, Sønnens og den
hellige Aands, og inde i Kirken foran Alteret havde han yderligere
meddelt dem Herrens Bud: Vorder frugtbare og formerer eder!
-- Men dette gik paa ingen mulig Maade an, der var jo ikke
engang endnu lyst for dem! Her maatte paa et eller andet Sted,
hvor det saa var, ligge en meget mislig Fejltagelse til Grund. 


Vi skal senere søge at forstaa Grunden til den hele Forvirring.
Her vil vi foreløbig nøjes med at se, hvorledes man søgte at hjælpe
sig ud deraf. Man anvendte det Middel, der synes os saa
ligefremt, men faldt Datiden fremmed: at sondre mellem Trolovelse
og Giftermaal, og derimod at erklære Giftermaal, Vielse og
Bryllup for eet og samme.

Aar 1555 vedtoges det paa et Møde i København af alle Bisper
i Danmark: "Udi Fæstensøl skal ingen Præst eller nogen anden
give nogen sammen, men aleneste høre deres Trolovelse til
sammen og være Vidnesbyrd dertil, indtil saa længe de gives sammen
i Kirken"<footnote>H. Rørdam: Danske Kirkelove I 463. </footnote>. 
Det var i Overensstemmelse hermed, at Udtrykkene
forandredes i de kirkelige Haandbøger, hvoraf Præsterne
betjente sig ved slige Lejligheder. I Peder Palladius' Haandbog af
1538 og endnu i den af 1556 var Præstens Virksomhed ved
Bortfæstningen bleven betegnet paa en meget utydelig eller, om man
saa vil, paa en altfor tydelig Maade, idet det herom hed:
"Brudevielse eller Trolovelse for Kirkedøren eller i Kirken skal ske med
disse Ord" o. s. v. Der var altsaa dengang i Virkeligheden ingen
Forskel mellem disse to Handlinger. Men i Peder Palladius'
Alterbog af 1564 kom Overskriften til at lyde alene saaledes:
"Brudevielse skal ske i Kirken med disse Ord" o. s. v.<footnote>
P. Palladius: Enchiridion siue Manuale vt vocant. (1538.) Bl. M. 
-- P. Palladius: Søndages og hellige Dages Episteler o. s. v. 
(Meydeborgk 1556.) Bl. C. c. 1111. -- P. Palladius: Alterbog 1564. 
Bl. M. m. 5. </footnote>. Præstens
Virksomhed derimod ved den kirkelige Bortfæstning eller
Trolovelsen, som den fra nu af næsten udelukkende kaldtes, skulde
altsaa for Fremtiden være en anden.

Hvorledes blev den? Der udstedtes vel ikke straks nogen
lovbefalet Ordning desangaaende, men vi kan dog dels af enkelte
omtrent samtidige Opskrifter<footnote>Præsten Saxe Jensen Eigbys 
liturgiske Optegnelser i Thottske Haandskrift-Samling no. 100 
8vo. (Samlgn. Kirkehistoriske Samlinger III 149). -- Præsten  
Joh. Severini Optegnelser. 1574.(?) Disse kender jeg kun i N. 
Jacobsens Afskrift; han anfører Thottske Haandskriftsamling 
no. 90 8vo som sin Kilde, men her har jeg ikke kunnet finde 
dem. -- Formula desponsationis. i Donat. varior. no. 15 4to. 
Universit. Bibliot. I Afskrift hos N. Jacobsen. </footnote>, 
dels af, hvad der siden fastsloges som Kirkeskik, saa nogenlunde 
slutte os til den sædvanlige Fremgangsmaade.

Hovedtanken var at <sp>indskrænke Bortfæstningen til en
blot Trolovelse</sp>. Naar da altsaa de tre sædvanlige Spørgsmaal
var besvarede, og Præsten skulde til at give de tvende til Hobe",
nøjedes han med at sige: "Saa giver da herpaa hverandre eders
Hænder!" men afholdt sig fra at lægge sin Haand oven paa deres.
Dette indskærpedes Præsterne paa det eftertrykkeligste<footnote>
Caveat pastor ne suam addat manum propter varias caussas. Saxe 
Jensens ovenanførte Optegnelser -- Minister non imponat manum 
suam copulandorum manibus Biskop Jacob Madsen i Kallske Haandskr. 
Saml. no. 492. 4to. -- Chr. IV's norske Kirkeordinans 1607. Paus 
Saml. III 483« -- "Dog uden Haandspaalæggelse"  Danmarks  og  
Norges Kirkeritual  1761  o. s. v. </footnote>, thi
herved blev den egentlige "Fæstning" ufuldbyrdet og "Giftermaalet"
fandt ikke Sted. Medens de saaledes holdt hinanden i Haanden,
sagde Præsten til dem: "Efterdi at I tilforn have indbyrdes 

samtykt og tilsagt hverandre eders Ægteskabs Tro og det samme nu
aabenbarligen bekendt for Gud og denne kristne Forsamling, og
derpaa givet hverandre Hænder, saa forkynder jeg eder rette
trolovede Folk at være baade for Gud og Mennesker i Navn Gud
Faders, Gud Søns og Gud den hellige Aands. Amen"<footnote>
Forordnet Alterbog udi Danmark og Norge 1688. </footnote>. I Fyn
forbød dog Biskob Jacob Madsen sine Præster at bekræfte
Trolovelsen i Treenighedens Navn<footnote>Jacob Madsen i Kallske 
Haandskr. Saml. n. 492. 4to.. Afsnit X desponsatio et conjugium. 
</footnote>.

Derefter vendte Præsten sig til Menigheden og talte omtrent
saaledes: "Kære Venner! I er nu saa vel Vidnesbyrd til dette
som jeg, at disse ærlige Personer haver trolovet hverandre paa
Ægteskabs Vegne. Naar der derfor er lyst tre Gange for dennem
af Prædikestolen og gjort den kristne Menigheds Bøn for dennem,
og der er ingen Forhindring udi nogen Maade, vil jeg ydermere
gøre dennem den Tjeneste, jeg pligtig er paa mit Embeds Vegne.
Gud give dennem Lykke, Benedidelse og Salighed til Liv og Sjæl
evindelig! Amen"<footnote>Præsten Saxe Jensen Eigbys liturg. 
Optegn. Mnsc. Thott. no. 100. 8vo. -- Præsten Johan Severini 
Optegnelser (Mnsc. Thott. no. 90. 8vo) ? afskrevet af N. 
Jacobsen. -- Formula desponsationis. Donat. varior. no. 15. 
4to. Univ. Bibl. Alle tre Formularer ligner meget hverandre. 
</footnote>.

Hermed var den kirkelige Handling til Ende. Som det vil ses,
havde Præsten været forsigtig og taget sine Forholdsregler, saa
at han med frelst Samvittighed kunde sige, at her ingen Vielse
eller Giftermaal havde fundet Sted. Men et Spørgsmaal var det,
om han ogsaa var bleven forstaaet af de paagældende, eller om
ikke hans tagne Forbehold havde været altfor fint.

Her viste den daglige Erfaring, at det kun havde lidt at sige,
om Præsten vilde have Haand med i, hvad der foregik, eller ej.
Bortfæstningen var saa ældgammel en Skik, og dens Betydning
trængt saa dybt ind i Folkebevidstheden, at dens Virkning ikke
svækkedes, fordi en Præst i hin Tid, hvor saa meget kirkeligt
var blevet ændret, lempede lidt ved de vante Ord og Former.
Hovedsagen var der: Samtykket, Gaverne og de tvendes
Haandslag i Vidners Overværelse. <sp>Efter den almindelige
Antagelse var Parret nu "gift"</sp>.

Hvor svært det faldt at komme ud af denne Tankegang fremgaar 
maaske tydeligst af, at endog Kirken selv havde ondt ved
klart at udtrykke, hvad den mente. Haandspaalæggelsen afholdt
man sig vel fra, men de tre Spørgsmaal, der gik forud og burde
være tilpassede efter de nye Forhold, bar endnu længe Spor af
den tidligere Forbindelse. Skøndt man saaledes i Alterbogen for
Danmark og Norge af 1688 havde faaet dem formet rigtigt, faldt 

man i Kirkeritualet af 1761 tilbage igen og spurgte Fæstemanden,
om han "herefter vilde leve saa med hende som en Dannemand
med sin Ægtehustru"<footnote>Forordnet Alterbog udi Danmark og 
Norge. Kbhvn. 1688 og dito 1760 har rigtigt: "som en Fæstemand 
bør at leve med sin trolovede Fæstemø (Kvinde) og en Dannemand 
i Fremtiden med sin Ægtehustru". Urigtigt forkortet i Dannemarkes 
og Norges Kirke-Ritual. Kbhvn. 1761. S. 311 fgg. </footnote>.

Var det saa svært for Kirken at vænne sig til det nye, maatte
det falde endnu sværere for Befolkningens store Masse<footnote>
Kirkehistoriske Samlinger III 6, 506. </footnote>.
Forgæves søgte Menigmand at forstaa den besynderlige Tankegang,
ifølge hvilken Fæstefolk ikke "var givne til Hobe", men dog
heller ikke maatte skilles ad. Langt simplere var den Forklaring,
at denne nyoprettede Stand, der skulde gaa forud for
Ægtestanden, snarere betegnede en Mellemtilstand, en Prøvelsens Tid,
hvor man vel var gifte, men dog atter kunde skilles. At denne
Forklaring har slaaet an, kan ses af et Nødraab som dette fra
Roskilde Landemode 1593: "Det skal ingenlunde tilstedes dem,
som blive trolovede, at drage sammen, førend de blive viede; thi
Kapitlet haver meget med saadant at gøre, at de ville skilles fra
hinanden igen, efter at have prøvet hinanden"<footnote>
Kirkehistoriske Samlinger VII 33. </footnote>.

Paa den egentlige solide Del af Befolkningen bed dog denne
frie Fortolkning lige saa lidt som Frederik den Andens nye Lov,
om at Trolovede, der levede som Ægtefolk, skulde straffes med
Bandlysning4. Slige Nyheder formaaede ikke at rokke ældgammel
Sæd. Fæstefolks Pligter og Rettigheder var noksom kendte fra
Arilds Tid. Folkets store Flertal levede da videre paa den gamle
Opfattelse, uden at agte hverken paa Luther eller Frederik den
Anden. Hvor grundfæstet den gamle Opfattelse var, at Fæstefolk
var Ægtefolk, kan ses af, at trods den senere Ophævelse af den
kirkelige Trolovelse i Danmark og Norge Aar 1799 er det
fremdeles almindelig Skik hos Nordens Landbefolkning at begynde
det ægteskabelige Samliv, hyppigt endog aabenlyst at flytte
sammen, naar Fæstningen har fundet Sted, og det er "blevet gjort
vist". Medens saaledes den lutherske Trolovelse ikke harmægtet
helt at udrydde de ældgamle Begreber om Bortfæstning, har
disse derimod øvet en betydelig Indflydelse først paa den
kirkelige "Trolovelse" og siden paa dennes Afart, den moderne
"Forlovelse". Den kirkelige Trolovelse naaede just af denne Grund
aldrig frem til fuldt at faa udtrykt, hvad der egentlig var dens
inderste Tanke. Og dens senere Afløser "Forlovelsen" tog i Arv
vidt dreven Omgangsfrihed med endnu friske Spor af forbindende
Præg, der i Forening med dens lette Opløselighed har gjort den 

til et enestaaende og besynderligt Forhold, ukendt udenfor
Nordtyskland og Skandinavien og kun forstaaelig ud fra bestemte
historiske Forudsætninger.

*

Just fordi Bortfæstningen i det 16de Aarhundrede vedblev at
bevare sin Betydning, fejredes ogsaa fremdeles med gammel
Højtidelighed det Gilde, der ventede Deltagerne, naar Mødet i
Storstuen hævedes eller man vendte hjem fra Kirken: <sp>Fæstensøllet</sp>. 
Vel gjordes der Forsøg fra Regeringens Side paa at afskaffe
Saadanne Gilder, men her som saa ofte lader den virkelige
Tilstand sig bestemme ikke ud fra, hvad Forordningerne paabød,
men fra, hvad de gentagne Gange forgæves søgte at ophæve.

Tilsyneladende var det en nøgtern, selvspægende Slægt, der
bestandigt knappedes af med endnu haardere Fordringer.
Allerede Kong Hans havde i sin almindelige Købstadsret forbudt
overhovedet "at gøre Fæstensøl med Kost". Dog sporedes her
en svag Lysstribe af Mulighed, idet der tilføjedes: "Hvo det gør
uden Borgemesteres Lov dertil, har forbrudt 3 Mark til Konningen 
og Staden"<footnote>Kolderup-Rosenvinge: Gamle danske Love V 533. 
</footnote>. Sikrede man sig altsaa blot Borgemestrene som
Gæster, var her altsaa dog Udsigt til en glad Dag. Men Christian
den Fjerde gik endnu strengere til Værks. Aar 1600 forbød han
i Flensborg helt at holde Gilde ved slig Lejlighed. Kun hvis der
var udenbys med, maatte man give disse lidt Aftensmad<footnote>
Chr. IV's Policeyordn. f. Flensborg 1600. Corp. Statut. Slesvic. 
II 284. </footnote>. Og
Aar 1624 skærpedes dette yderligere for Kongerigets
Vedkommende. Det tillodes vel her at gøre Fæstensøl i fire eller fem
Par Folks Nærværelse, men disse syntes fordømte til Sult og
Tørst, thi det tilføjedes lige efter: "skal ingen Vin, Brændevin
eller nogen Slags Drik, ej heller nogen Spisning, Konfekt eller
indsyltet Tøj frembæres i, for eller efter Trolovelsen"<footnote>
Sjællandske Tegnelser l Maj 1624. R. A. </footnote>. Saa var
dog Konsistorium ved Københavns Universitet en Kende barmhjertigere. 
Ogsaa det forbød Aar 1621 alle, der var Universitetets
Love undergivne, at nyde ved "de smaa Trolovelser om
Søndagen efter Froprædiken" nogen "Drik af hvad Navn nævnes
kan"; men det tillod i det mindste at lædske de nødlidende med
lidt surt, dog "intet uden indsyltet Ingefær eller Citroner
Gæsterne at for sætte"<footnote>L. Engelstoft: Universitets- og 
Skole-Annaler 1807. I 208-9. </footnote>. 


Vender man sig fra disse Forbud til de virkelige Forhold, saa
toner der En et ganske anderledes muntert Kor i Møde. Det
vrimler af Beretninger om, hvorledes den og den ganske
aabenlyst har holdt et storartet Fæstensøl, ikke blot i Hjemmet paa
en Hverdag, men Pinsedag i Stadens fornemste Lavshus eller
paa selve Raadhuset. Og Koret bliver saa fuldttonende, at det
slaar igennem og blander sig endog ind i selve Forordningerne.
Der kommer en hel ny Klang, naar Konsistorium - alt imens
det giver Studenterne, Bogtrykkere og Bogbindere Anvisning paa
"intet uden indsyltet Ingefær eller Citroner" -- byder Professorer,
Doktorer og Licentiater ved deres Fæstensøl ikke mere at
"forspise" end "160 Potter Vin med anden Danskøl"
<footnote>Smsteds. </footnote>. Man kommer
uvilkaarligt til at smile, naar der oven paa Christian den Fjerdes
haarde Bestemmelser mod Fæstensøl følgeren ny kongelig
Meddelelse om, at Regeringen ingenlunde er til Sinds at ville tillade
Undersaatterne ved listige Paafund at bringe vore Forordninger
udi Foragt. Kongen "er nemlig kommen i Erfaring", at den hele
Virkning af Forordningen har været, at "mange anretter et lige
stort og kosteligt Gæstebud, men blot en Dag eller to efter, at
Trolovelsen er forrettet, saa at Fæstensøl Navn alene og ikke
Bekostningen afskaffet befindes". At denne Belæring dog ikke
har været ganske uden Frugt for Regeringen fremgaar af, at slige
Fester nu ikke længer forbydes, men tillades mod en Afgift<footnote>
Chr. IV's Forordning om Bryllup og Fæstensøl. Dat. Glückstadt 
3 Juli 1640. </footnote>.
Endelig mærker man, at nu vendes der, og man føler atter fast
Grund under Foden, naar den næste Forordning under Frederik
den Tredje tillader Gejstlige og Borgere til Fæstensøl at se 24
eller 28 Mennesker, holde Gilde en Dag igennem og traktere
dem "med seks Retter Mad foruden nogen Konfekt"<footnote>
Fredr. III's Forordn, af 4 Novbr. 1655. </footnote>.

Naar Gildet endelig var omme, og Gæsterne skiltes ad, kunde
ogsaa Fæsteparret begive sig til Ro. Hvorvidt dette skete i
Samlag, afhang alt fra Aarhundredets Begyndelse af forskellige
Forhold og Hensyn, hvortil Reformationen føjede nye.

Som det vil erindres var jo ofte Fæstemøen kun et Barn. I
sligt Fald maatte den modnere Alder afventes, førend Parret
flyttede sammen. En ikke usædvanlig Fremgangsmaade under
Saadanne Forhold havde det blandt Adelen i den katolske Tid
vistnok været at lade <sp>den første Fæstning være verdslig</sp>
og siden, naar Fæstemøen var bleven voksen, lade den <sp>bekræfte</sp> 

<sp>ved en kirkelig Fæstning</sp>, der saa toges i Betydning af
<sp>Giftermaalet</sp>, hvorefter Parret flyttede sammen. Først efter
Sammenflytningen fandt saa den afsluttende Vielse Sted.

Denne Fremgangsmaade, der jo egentlig kun var nødvendig,
hvor Fæstemøen endnu var Barn, synes for Adelens Vedkommende 
i Slutningen af den katolske Tid at være gaaet over til at
anses for den mest passende, ogsaa hvor Fæstemøen var voksen.
I Kong Hans' almindelige Købstadret gjordes et Forsøg paa
ligeledes at gennemføre den hos Borgerstanden<footnote>Kong 
Hans's almindelige Købstadsret. § 28. Begyndelsen. </footnote>. 
Men i samme Lov
skinner dog tydeligt nok den gammeldags Betragtningsmaade
igennem, at ved Fæstningen var det egentlige Giftermaal
foregaaet. Hvor nemlig Loven omtaler det Tilfælde, at en Kvinde,
efter at være bleven lovlig fæstet til en Mand, forholdes ham, og
der nægtes ham at faa Bryllup, tillader Loven ham "at tage hende
ud af hvad Hus, hun er udi, med Raadets Tilhjælp". "Vil nogen
beskærme hende for hannem og fanger han Skade derover, da
have han det for Hjemgæld. Kan han ikke fange hende uden
Døren eller Huset, da bryde op og være sagesløs". Og kort og
klart udtrykkes den gamle Opfattelse, naar det i samme Lov i
bestemt Modsætning til kirkeligt Giftermaal og Vielse siges: "Avle
de Børn sammen udi Fæste, det er ægte Hustrus Børn"<footnote>
Kong Hans's almindelige Købstadsret. § 28 og 32. </footnote>.

Dette var altsaa ved Reformationens Indførelse den ældgamle
Betragtningsmaade, der vel hos de højere Stænder var overgroet
af nogle Anstandshensyn, og ligeledes i de Tilfælde, hvor Alderen
forbød ægteskabeligt Samliv, for en Stund maatte lempe sig efter
Forholdene, men forøvrigt betegnede den Grundforudsætning,
hvorpaa Sæd og Skik hvilede. Hos Folkets store Flertal var
Regienden, at <sp>Fæstemand og Fæstemø sov ved hinandens
Side</sp>.

Men mod denne Skik skete der Anskrig et Par Aartier efter
Reformationens Indførelse. Det droges nu stærkt i Tvivl, hvor
vidt Fæstefolk var Ægtefolk, og det forbødes i enkelte Egne
udtrykkeligt at tage sig Hustru uden at lade sig i Præsts
Overværelse trolove og vie for Kirkedøren med hende<footnote>
H. Rørdam: Danske Kirkelove II 39. </footnote>. Herved
kastedes der en ny Brand ind, og skøndt Virkningen af Forbudet
næppe sporedes synderligt, hvad Natten eller Fæstensøllet
angik4, faa føjedes dog herved et nyt Hensyn til, der yderligere
forvirrede Begreberne. At Fæstefolkene uden videre sov sammen, 

var nu ikke længer blot simpelt, men blev snart tillige strafbart.
Ifølge Frederik den Andens Ægteskabsordinans af 1582 skulde
"saadanne straffes af deres Øvrighed, naar de af Sognepræsten
bliver paamindte". Fremturede de deri, skulde de udelukkes fra
Sakramentet, og vilde de endda ikke rette sig, skulde de
"aabenbarligen sættes i Band"<footnote>H. Rørdam: Danske Kirkelove 
II 341. </footnote> Ikke desto mindre vedblev dog Folkets
store Flertal at følge gammel Skik, og hvad mere var, ifølge
Folkets nedarvede Retsbegreber gjorde man heri kun, hvad der var
tilladeligt.

Det er hele denne ved Reformationen opstaaede Forvirring,
som vi i det følgende skal søge en Forklaring paa.

*

<h1>9</h1>

<sp>Den Forvirring, som herskede i det 16de Aarhundrede</sp> 
angaaende det simple Grundspørgsmaal: hvorledes bør et
Ægteskab rettelig stiftes, kunde ved første Øjekast synes utrolig
i en ellers dog saa vidt fremskreden Tid. Tilstanden bliver dog
mere forstaaelig, naar vi erindrer, at det 16de Aarhundrede var
en Overgangens, en Omvæltningens Tid, hvor paa dette Omraade
ikke mindre end tre forskellige Former kæmpede med hinanden:
den endnu ikke helt afskaffede <sp>hedenske</sp>, den <sp>katolske</sp> og
<sp>den nye</sp>, der var ved at danne sig som Udtryk for
Reformatorernes Syn paa denne Sag. Kun ved at rede disse Former ud fra
hinanden og se dem i deres historiske Følgeorden kan vi fatte
Sammenhængen i det Virvar, som Summen af dem dannede.

Den ældste Bestanddel var det, som vi ovenfor har kaldet
"<sp>den verdslige Bortfæstning</sp><img>". I denne forekom tydeligt nok
Spor af den <sp>hedenske</sp> Oldtids Skikke. Det var Røster fra
Hedenold, naar de tvende lovede hinanden deres Tro og bekræftede
Løftet ved Gaver, og naar derpaa Faderen gav dem tilhobe, idet
han lagde deres Hænder sammen og sagde: "Jeg giver dig min
Datter til Hæder og Hustru, til halv Seng og halvt Bo, til Laas og
til Lukke og alt halvt Vundet". Og urgammel var uden Tvivl
ogsaa den ejendommelige Fælles-Besegling, naar sluttelig alle
tilstedeværende traadte til, lagde deres Haand ovenpaa de tre's og
knyttede "Haandfæstningens" store Knude. 


Da Kristendommen ved sit Komme til Norden havde truffet
disse gamle Forhold, var den her som andetsteds gaaet frem
med Lempe. Den begyndte med at anerkende det bestaaende og
nøjedes blot med at tilbyde sin Velsignelse til enhver, der maatte
ønske den. Betydningen af den "Vielse", som Kirken saaledes
tilbød, fattes imidlertid først ret, naar man mærker sig dens
Omfang. Nu har Ordet "Vielse" kun holdt sig i Betydning af
Ægteskabsindvielse; men dengang viede Kirken med gavmild
Haand alt, hvad en barnlig Befolkning maatte bede den om:
Mennesker og Dyr, Mark og Eng, Hus og Afgrøde, og ved
Brylluppet ikke blot Ægteparret, men lige saa vel Gildebordet og
Brudesengen<footnote>A. D. Jørgensen: Den nordiske Kirkes Grundlæggelse. 
S. 586. </footnote>. Og modnedes end lidt efter lidt Begreberne, saa
at Fæsteparrets Vielse i Kirken opfattedes som det egentlig
betydningsfulde, saa bevarede dog denne et Særpræg, der noksom
bestemte dens Værd: den betingede ikke Ægteskabet, thi dette
var alt indgaaet, da den verdslige Fæstning fandt Sted. Den
kirkelige Vielse var blot en Velsignelse af det <sp>alt sluttede</sp>
Ægteskab.

Hermed var det Grundforhold udtrykt, som trods Kirkens
senere Modstand dog vedblev at holde sig Middelalderen
igennem: <sp>Ægteskabets Retsgyldighed afhang af dets
Overensstemmelse med den verdslige Lov</sp>, derimod <sp>ikke af
nogen</sp> ved dets Indstiftelse foretagen <sp>kirkelig Handling</sp>. Nu
som før laa det afgørende Punkt i det ved Haandfæstningen
fastslaaede fælles Samtykke.

Efterhaanden som Kirkens Vælde tiltog, søgte den at drage
Ægteskabet ind under sit Retsomraade. Tydeligst gav dette sig
til Kende ved de stadigt skærpede Forbud mod beslægtedes
Giftermaal. Det lykkedes dog ikke ad denne Vej at ophæve den
verdslige Bortfæstnings retslige Betydning. Bøder, Kirkestraf,
mulig Skilsmisse kunde blive Følgen af nærbeslægtedes
Giftermaal, men var Fæstningen gaaet lovligt for sig, blev dog 
Børnene at anse for ægte.

Et endnu skarpere Angreb mod den verdslige Retsopfattelse
rejste Pave <sp>Innocens den Tredje</sp>, da han <sp>erklærede
Ægteskabet for et Sakrament</sp>. Heri laa nemlig, at det var
uopløseligt i Live som i Døde. Hverken Ægteskabsbrud eller nogen
anden Brøde kunde nu længere gøre Skilsmisse tilladelig; ja end 

ikke Døden medførte en saadan, den overlevende maatte ikke
gifte sig paany.

Disse Bestemmelser forekom selv Pavemagten saa haarde, at
man fandt det rettest samtidigt at løsne Baandene lidt paa et
andet Punkt. Innocens den Tredje hævede Forbudet mod
Ægteskab imellem beslægtede i syvende Led og indskrænkede det til
det fjerde Led<footnote>Se f. Eks. Kurtz: Lærebog i Kirkehistorien 
§ 135. 1. </footnote>.

Heller ikke dette Angreb var i Stand til at omstyrte de
nordiske Retsforhold. Vel er det sandsynligt, at det kan have haft
til Følge, at de tidligere saa hyppige Skilsmisser nu
indskrænkedes; men eet ophævedes ikke, det var den overlevendes <sp>Ret
til at indgaa nyt Ægteskab efter Ægtefællens Død</sp>. Paa
dette Punkt maatte Romerkirken vige. Den indskrænkede sig
til at forbyde Præsterne, under Straf af Embedsfortabelse, at
lyse Velsignelse over Enkemænd eller Enker, naar de giftede
sig paany. Men den opnaaede ligesaa lidt at faa det andet
Ægteskab erklæret for retsligt ugyldigt som overhovedet at faa
kirkelig Vielse erklæret for nødvendig til et Ægteskabs Retsgyldighed.
Hvad Kirken selv mente i saa Henseende var dog klart nok og
kommer f. Eks. tydeligt frem i en Beslutning som denne paa
Kirkemødet i Oslo Aar 1436: "Ingen Mand eller Kvinde, som
indtræder i andet Ægteskab, bør modtage Kirkens Velsignelse,
med mindre den ene af Ægtefolkene, eller begge, ikke i det
første Ægteskab have modtaget Velsignelsen, thi da skal den
meddeles dem i det andet. De Præster, som med Vidende velsigne
det andet Ægteskab, have derved forbrudt deres Embede og
kunne kun løses fra denne Brøde af deres Biskop"<footnote>
R. Keyser: Den norske Kirkes Historie II (Christiania 1858). 
S. 205, 308, 327, 491. </footnote>.

Rent retslig set var da Romerkirken ved Middelalderens
Slutning ikke naaet væsentlig videre frem i sit Forsøg paa at inddrage
Ægteskabet under sit Magtomraade. Endnu gjaldt det samme som
ved Kristendommens Komme til Norden: <sp>Ægteskabets
Indgaaelse var en verdslig Handling, der fuldbyrdedes ved
den verdslige Fæstning</sp>. Den Vielse, som Kirken havde at
byde, var et Efterspil, hvis Betydning Kirken kunde anslaa saa
højt, som den vilde -- den var og blev dog kun en unødvendig
Godkendelse af det alt fuldbyrdede.

Men hvad Kirken ikke opnaaede i aaben Tvist med den
nordiske Retsbevidsthed, det tilegnede den sig, delvis i det mindste, 

ad fredelig Vej ved en ganske simpel omgaaende Bevægelse. Her
i Norden fulgte den i saa Henseende, saa vidt det lader, samme
Fremgangsmaade som i det øvrige Evropa. Da den ikke kunde
naa at faa den verdslige Fæstning erklæret for retslig ugyldig,
overtog den selv Faderens eller nærmeste Frændes Rolle og
besørgede selv verdslig Bortfæstning.

Naar dette er begyndt, lader sig ikke sikkert angive. Det var
og blev jo Enkelt-Tilfælde og blev aldrig helt Regel. Sandsynligheden 
er dog for, at man tidligt er slaaet ind paa denne Vej.
Netop jo mere anset Kirken var, og jo vanskeligere det faldt
fyldestgørende at udføre Faderens eller nærmeste Frændes Hverv
med alle de dertil hørende Taler og Formularer, des nærmere
maatte det ligge at overlade alt dette til Stedets Gejstlige, der
havde saa mange Forudsætninger til at optræde som værdig
Talsmand paa Faderens Vegne. Ganske de samme Hensyn, der, som
vi ovenfor har set, i det 16de Aarhundrede og senere førte til at
bede Præsten være den ordførende, maatte langt tidligere have
ført til det samme.

Man henvendte sig ikke forgæves. Kirken var altid redebon.
Selv om det væsentlig var de samme Ord som ved den verdslige
Bortfæstning, saa fik de nu ligesom en dybere Bund. Og det gjorde
særlig Virkning, naar Præsten sluttelig tilføjede: " Hvad Gud haver
sammenføjet, skal intet Menneske adskille", eller naar han,
medens Haandknuden beseglede det skete, helligede denne ved at
læse et Fadervor. Hvad enten det lød paa Landets Tungemaal
eller paa det for Mængden Uforstaaelige Latin: Qvod Deus
conjunxito. s. v. og Pater noster! saa havde det noget eget højtideligt
ved sig. Med fin Takt foreskrev ikke Rituale Romanum nogen
aldeles fast Formular ved denne Lejlighed, men overlod det til
Kirketjeneren selv alt efter Tid og Forhold eller de enkelte
Landsdeles Sæd at vælge de rette Ord<footnote>C. T. Engelstoft: 
Liturgiens Historie i Danmark. S. 292. </footnote>.

At Bortfæstningen dog ogsaa under denne Form endnu kun
var en verdslig Handling, som Præsten blot havde paataget sig
at udføre, betegnedes ved den Skik, der holdt sig lige ned til
Reformationstiden: at den foregik <sp>udenfor</sp> Kirkedøren, idet kun
Præsten stod i denne, Parret og Forsamlingen udenfor
<footnote>Se ovenfor S. 170.</footnote>. Men i
Norden som i Syden ønskede Kirken at drage den helt indenfor
Døren og gøre den til en ren kirkelig Handling. Vi har allerede 

tidligere omtalt Forsøget paa at faa Fæstegaverne ved denne
Lejlighed afløste af de viede Jrolovelsesringe. Et andet Forsøg i
samme Retning, hvor Kirken naaede endnu videre frem, var
Paa-budet om, at intet Giftermaal maatte finde Sted uden forudgaaet
kirkelig "<sp>Lysning</sp>".

I hvilket Omfang Kirken her har faaet sat sin Vilje igennem,
er vanskelig fuldt at overse. Men i og for sig var det en meget
naturlig Bestemmelse, naar Ægteskab mellem beslægtede indtil
fjerde Led var forbudt, da at sikre sig Overholdelsen heraf ved
forud for enhver Forbindelse at lade gaa en Frist af nogle Uger,
i hvilke det paatænkte Ægteskab, offentlig anmeldt, forelaa til
Prøvelse. Og ganske svarende til Datidens Forhold var det at
lade den offentlige Anmeldelse foregaa ved en Forkyndelse i
Kirken. For saa vidt faldt Statens og Kirkens Interesser her
sammen.

Kirken gik imidlertid et Skridt videre end nødvendigt, idet
den forandrede den offentlige Anmeldelse til en Anmodning om
kirkelig Bøn for Parret. I den ved Reformationens Begyndelse
brugelige Formular var denne Omdannelse forlængst fuldbyrdet.
Efter Frants Wormordsens og Peder Palladius' indbyrdes lidt
afvigende Forskrifter, begge Efterligninger af Luthers, lød
Indholdet omtrent saaledes: "Hans N. og Margrethe N. ville give
dennem tilsammen udi den hellige Ægteskabs Stat. Derfor
begære de den hellige Kirkes almindelige Bøn for dennem, at det
maa blive dennem til Lykke i et gudfrygtigt Levned. -- Om
Nogen haver derudi at sige, da gøre sig det i Tide eller tie sig
stille derefter. -- Gud give dennem sin Naade og Velsignelse!
Amen"<footnote>Franciscus Wormordi: Haandbog om den rette Evangeliske 
Messe (1539). Bl. S. -- P. Palladius: Søndages oc hellige Dages 
Episteler o. s. v. (Meydeborgk 1556) </footnote>.

Hvis det fuldt var lykkedes Kirken at tvinge denne sin
Lysning igennem, vilde den derved have gjort al Bortfæstning,
ogsaa den verdslige, afhængig af sig. Vist er det, at den naaede et
godt Stykke frem. Vil man have en Maalestok for, hvor vidt den
overhovedet naaede i sine Forsøg paa at tilegne sig den
verdslige Bortfæstning, lægge man Mærke til følgende to Lovbud: I
den saakaldte Lundske eller Helsingborgske Stadsret hedder
det: "Hvilken Mand, der vil fæste sig Kone eller Mø til Hustru,
da skal han hende med Præst-Vidne og andre gode Mand og
Kvinde fæste"<footnote>Kolderup-Rosenvinge: Samling af gamle 
danske Love V 54. </footnote>. Her paabødes det altsaa, at Bortfæstningen

skulde foretages om end ikke af en Præst, saa dog i dennes
Overværelse. Og i Kong Hans' almindelige Købstadret kom det
til at hedde: "Naar lovligt fæstet er, da skal Sognepræsten dér,
som hun boer, lyse tre samfælde Søndage for hendes Giftermaal.
Siden maa de sagløs sammen gives og vies, om ingen Gensigelse
imod er"<footnote>Samme Skrift V 530-31. </footnote>.

Selve denne sidste Bestemmelse synes imidlertid at antyde,
ad hvilken Vej den verdslige Fæstning fremdeles vidste at hævde
sin Uafhængighed. Det var jo nemlig klart, at skulde den gøres
afhængig af kirkelig Lysning, maatte dette ske ved, at Lysningen
krævedes foretagen efter "Ja-Ordet", men førend den egentlige
"Fæstning", saa at denne overhovedet ikke kunde finde Sted
uden forudgaaet Lysning. Spor af denne Ordning træder ogsaa
frem i kirkelige Udtalelser, senest i Biskop Lage Urnes
Bestemmelser af 1517<footnote>Kirkehistoriske Samlinger V 283. 
</footnote>. Men selve det, at hint Kong Hans's Lovbud
stiller "Fæstning" og "Lysning" i forkert Orden, viser noksom,
at det ikke var lykkedes Kirken helt at faa Magt over den
verdslige Fæstning. Lovens følgende Ord afkræfter paa en
ejendommelig Maade det lige udtalte om Lysningens Nødvendighed: "Avle
de Børn sammen udi Fæste, det er ægte Hustrus Børn".

Forholdet ved Middelalderens Slutning var da altsaa dette:
Hvor meget end Kirken havde søgt at tilegne sig den verdslige
Bortfæstning, dels ved at lade sine Tjenere udføre den, dels ved
at udstyre denne Art Fæstning med nye Skikke (Trolovelses-ringe), 
dels endelig ved at søge al Fæstning gjort afhængig af
kirkelig Lysning, saa <sp>hævdede</sp> dog fremdeles <sp>den verdslige
Fæstning sin Uafhængighed</sp>. Ægteskab indgaaet paa denne
Vis uden Kirkens Mellemkomst var endnu som fordum
lovgyldigt. Sit skarpeste Udtryk fandt denne Modsætning imellem
kirkelig og verdslig Lov i Dommen over selve den katolske
Gejstligheds Ægteskabsforbindelser. Kirkeligt set var disse kun
syndige og vanærende Frilleforhold. Verdsligt set derimod var
de, for saa vidt tilbørlig Fæstning var gaaet forud og Frænders
Samtykke opnaaet, ikke ulovlige og Børnene at anse for ægte<footnote>
R. Keyser: Den norske Kirkes Historie II 434. S. 195. </footnote>.

*


Som vi ovenfor har set, var det Middelalderen igennem Skik
at <sp>bortfæste</sp> især <sp>Kvinder</sp> i en meget ung Alder, længe
<sp>førend de var myndige</sp>. Idet Kirken paatog sig at besørge
Bortfæstning, rettedes da naturligt det Spørgsmaal til den, hvorvidt
den godkendte denne Fremgangsmaade, eller om den ikke holdt
paa, at en. Kvinde ikke burde bortfæstes, førend hendes virkelige
Samtykke kunde opnaas.

Hvis Romerkirken ganske uden alle Bihensyn skulde have
besvaret dette Spørgsmaal, er der vel ingen Tvivl om, at den vilde
have forbudt at bortfæste umyndige. Men ved et saadant Svar
vilde den dels have sat sig op imod en meget almindelig Sædvane,
dels betydeligt indsnævret Antallet af de Bortfæstninger, som det
kunde falde i Gejstliges Lod at besørge udført. <sp>Kirken</sp> svarede
derfor, at den <sp>var villig til at besørge alle Slags
Bortfæstninger</sp>, baade af umyndige og myndige, men tilføjede dog,
at der var en vis Forskel mellem disse to Arter af Forbindelse.
Ved "sponsalia de futuro", som det kaldtes, det vil sige, naar en
umyndig bortfæstedes og altsaa gav sit Samtykke til i Fremtiden
at ville indgaa Ægteskab med den, til hvem vedkommende nu
fæstedes -- ved denne Art Bortfæstning "stiftedes ikke
Ægteskab i og for sig". Dette skete kun ved den egentlige
Bortfæstning (sponsalia de præsenti). Men ganske vist maatte det
indrømmes, at naar en saadan umyndig bortfæstet senere havde
Samleje med sin Fæstemand, saa gik derved "Fremtids-Samtykket" 
over til at være et "virkeligt Nutids-Samtykke", og gyldigt
Ægteskab forelaa fra det Øjeblik af<footnote>J. Nellemann i 
Historisk Tidsskrift 5te Række I 365. </footnote>.

Med dette Forbehold følte Kirken sin Samvittighed lettet. Og
Fæstemanden, der havde sikret sig en rig lille Brud, kunde heller
ikke have noget at indvende derimod. Den verdslige Lov
hjemlede ham nemlig Ret til senere naarsomhelst at gøre sine
Rettigheder som Brudgom gældende<footnote>Se f. Eks. Bestemmelserne 
i Kong Hans's almindelige Købstadsret § 31 og 32. </footnote>. 
For den almindelige Bevidsthed 
gled derfor denne Sondring mellem sponsalia de futuro og
sponsalia de præsenti vistnok temmelig upaaagtet hen. Selv kirkeligt
set havde den uden Tvivl langt mere Præg af en Undskyldning
end af en praktisk Hindring. Det var ogsaa en Selvfølge, at
kirkelig Lysning skulde finde Sted forud for begge Arter af
Bortfæstning<footnote>Kirkehistoriske Samlinger V 283. </footnote>.

Maatte Kirken saaledes paa dette Punkt kun modstræbende 

13*
give sit Minde til en Ordning, der var mere afpasset efter Tidens
Forhold end efter Kirkens Værdighed, kunde den paa et andet
nærliggende Omraade byde lempeligere Kaar end den verdslige
Lovgivning. Denne krævede ikke blot Pigens, men ogsaa hendes
Faders eller nærmeste Slægtnings Samtykke; manglede dette,
var Straffen derfor Tabet af hendes Gods eller dog i det mindste
Brugsretten deraf. Og det ansaas for en Selvfølge, at
Bortfæstningen burde foregaa i en talrig Kres af Slægt og Venner.
<sp>Kirken</sp> derimod krævede kun selve Parternes Samtykke og
<sp>godkendte hemmelig Bortfæstning</sp> uden Slægts og Venners,
uden Menigheds Nærværelse. Hvad en Præst i Smug havde
sammenføjet, var efter Kirkeretten fuldkomment retsgyldigt
Ægteskab, naar blot Parternes Samtykke i fornødent Fald kunde
bevises<footnote>J. Nellemann i Historisk Tidsskrift 5te Række I 366. 
</footnote>.

Det vil let forstaas, at denne Kirkens Lære om hemmelige
Trolovelser stærkt maatte friste til Misbrug. En samvittighedsløs
Gejstlig havde her et Middel til at trække Søgningen til sig. Vi
kender for lidt til Forholdene i Norden til fuldt ud at kunne
maale de uheldige Virkninger af disse Bestemmelser. Kun de
hyppige Indskærpelser af, at Lysning ikke maatte undlades, og
senere Luthers og Reformatorernes heftige Sprog mod
"hemmelige Trolovelser" lader os ane, at denne Art Forbindelser maa
have ført til store Udskejelser. Vil man imidlertid have et
Billede af, hvad Læren om umyndiges Bortfæstning og hemmelige
Trolovelser kunde føre til, naar de fik Lov til at løbe Linen ud.
læse man følgende Beskrivelse af Forholdene i England i
Begyndelsen af det 18de Aarhundrede:

"I England kunde et retskraftigt Ægteskab afsluttes paa ethvert
Sted, til enhver Tid, af enhver ordineret Præst, uden at det
nogensteds førtes til Bogs, og uden Forældrenes eller Formynderens
Tilladelse, naar blot Brudgommen var 14 og Pigen 12 Aar
gammel. Ganske vist skulde man have en stemplet Tilladelse til at
lade sig vie i Stilhed, men dette blev ikke paaset, og Manglen af
en <i>licence</i> (Bevilling) opfattedes kun som en Overtrædelse af
Loven om stemplet Papir. Enhver kan sige sig selv, til hvilke
Misbrug sligt maatte føre. En Mængde Gejstlige og især Gældsfanger 
i Fleetfængslet eller Gejstlige af slet Ry, der havde opstaaet
deres Bopæl i Nærheden, levede af at vie Folk paa denne Maade. 

Næsten enhver Vinbod havde en Fleet-Gejstlig i sin Sold, og
Plakater i Vinduerne gav Underretning derom, ligesom ogsaa
forbigaaende kunde blive overraskede ved det Spørgsmaal: "Sir! kunde
De ikke have Lyst til at blive gift?"

En enkelt Præst havde paa denne Vis viet 6000 Par om Aaret,
en fængslet Gejstlig paa een Dag 173 Par. Først Aar 1753
lykkedes det at gennemføre en Lov herimod. Oplysende ogsaa for
nordiske Forhold er det, at denne Lov i Parlamentet
bekæmpedes blandt andet med den Indvending, at den vilde hindre yngre
Sønner i at skaffe sig rige Piger til Ægte<footnote>Johannes 
Steenstrup: Den danske Bonde og Friheden 2den Udg. S. 146-47. </footnote>.

Med Romerkirkens Lære om den hemmelige Trolovelses
Berettigelse var en af de sidste Skranker falden for den almindelige
Sædelighed. Den Slutning laa nemlig saa nær, at selv om Kirken
muligt krævede en Gejstligs Nærværelse ved en saadan
Trolovelse, saa fordredes ikke sligt af den verdslige Lov. Man maatte
paa verdslig Vis kunne holde hemmelig Trolovelse ved i Enrum
at blive enige om straks at indgaa ægteskabelig Forbindelse.
Beretninger fra det 16de Aarhundrede om denne ejendommelige
Art "lovlige" Forbindelser er bevarede baade fra Tyskland og
England. Det hurtige Ægteskab sluttedes ved, at man enten
søn-derbrød en Mønt og hver af Parterne gemte sin Halvdel som
Pant, eller at man hver især først fremsagde de ved kirkelig
Trolovelse brugelige Ord. En mærkelig engelsk "Husholdningsbog" 
fra Aar 1537 meddeler herom følgende: "Mange Mænd
bruge, naar de ikke kunne faa deres urene Begær med en
Kvinde, saa blot at love hende Ægteskab; de udveksle da
indbyrdes Troskabsløfte, idet han siger: "Jeg tager nu Dig,
Margrete! til min Viv og derpaa giver jeg Dig min Tro!" hvortil hun
svarer paa samme Vis. Naar dette er gjort, gaar de ud fra, at de
nu har Lov til at fremme deres urene Vilje, og Handling følger
efter, ikke uden Guds store Fortørnelse og deres Sjæles
Fortabelse"<footnote>John Brand: Observations on the popular 
antiquities of Great Britain. II (London 1849) 89 fgg. -- 
Dr. Daniel Hoffmann: Eine Predigt am dritten Sontage des 
Aduents über das Euangelium Matthei XI. (Helmstadt 1581.) 4to. 
</footnote>.

Som Modstykke til Kirkens Godkendelse af hemmelig
Trolovelse, der i sine Misbrug kunde føre til helt at ophæve al
kirkelig Orden paa dette Omraade, frembød den verdslige Lov i
Danmark en Bestemmelse af lige saa farlig Art. Det hed nemlig
i jydske Lov, og dette Lovsted paaberaabtes endnu i det 16de
Aarhundrede oftere i Domme baade i og udenfor Jylland: "Hvo 

som haver <sp>Slegfred</sp> i Gaarde med sig og ganger aabenbarlig
med at sove, og hun haver Laas og Lukke og søger Æde og
Drikke med ham i tre Vintre, hun <sp>skal være ret Husfrue</sp> og
Adelkone"<footnote>Jydske Lov I 27. -- Smlgn. J. Nellemann: Hist. 
Tidsskr. 5te Række I 370 fgg. </footnote>. 
Ved tre Aars aabenlyst Samliv som Hustru kunde
altsaa en Frille, uden at en eneste Bestemmelse om lovlig
Bortfæstning var sket Fyldest, forfremmes til Ægtehustru og
tilsvarende Følger indtræde for hendes Børn. Det var unægtelig et
Lovbud, der misbrugt syntes at kunne sprænge al lovlig Orden
lige saa grundigt som den af Kirken godkendte Lære om
hemmelig Trolovelse.

Søger vi at danne os et Billede af de til slige Bestemmelser
svarende, virkelige Forhold, saa synes ved første Øjekast alt at
svømme ud i ubestemt Ubundenhed. Dette første Indtryk er dog
næppe det rette. Gammeldags Hævd og Folkets sunde Sans har
sikkert samlet netop Landets bedste og toneangivende Slægter
om de faste Former. I denne Folkets egentlige Midtstrøm møder
vi da fremdeles Side om Side de to gamle Mærkerækker for
Ægteskabs Stiftelse: den verdslige med dens "Tiltale",
"Gensvar" og "Haandfæstning", og den kirkelige med dens sponsalia
de futuro og sponsalia de præsenti, samt Vielsen efter Brylluppet.
Alt tyder paa, at netop Landets Adel og enhver, der ellers havde
Evne til at følge sin Lyst, ikke ensidigt benyttede en enkelt af
disse to Veje, men knyttede dem sammen, lod -- ofte vistnok
paa vilkaarlig Vis og efter tilfældigt Tykke -- verdslig Fæstning
udfylde og eftergaa af kirkelig Handling, verdsligt Bryllup af
Kirkens Velsignelse. Just ved saaledes at køre Sporene sammen og
forene alle Handlingerne mente man bedst at omgærde det nye
Forhold, der stiftedes.

Men lige saa sikkert var det, at nærmere set maatte Tilstanden
siges at være stærkt i Forfald. Hin Trang til at benytte alle
Former var selv et Udtryk for, at Lovløsheden var til Stede, den var
en Art Selvtægt derimod. Men værre end denne var al den
Usædelighed, der i Ly baade af gejstlig og af verdslig Ordning
frit havde Lov at brede sig. Her maatte ske en Forandring, en
Reformation var nødvendig.
Saa længe Trangen til Forbedring blot i Almindelighed var til
Stede, kunde Romerkirken tage Afstand derfra og delvis hævde
sin Værdighed ved at lære: Alt, hvad Ægteskab angaar, er af
lavere Art, kun den ugifte Stand er den Gud velbehagelige. Men
Spørgsmaalet blev brændende, Trangen til Afgørelse uafviselig,
da Munken Luther vovede at lære: Ugift Stand er kun Djævelens
Hylster, Ægteskabet er den ene sande, guddommelige Stand.

Som bekendt blev dette Stridsspørgsmaal en af Hovedgrundene 
til, at Nordtyskland og Skandinavien udskilte sig fra
Romerkirken. Med Urette vilde man dog betegne den Tilstand, der
herskede i Norden før Reformationen, som den ægte katolske, og
hvad der ændredes herved som ene Luthers Værk. Forholdene
forud betegner en <sp>Forfalds-Tilstand, der var fælles for
hele Evropa</sp>; i de sydlige Lande foretoges Udrensningen med
Kirkens egne Midler og paa Kirkens egen Grund; i Nordevropa
havde den tillige en Udskillelse fra Moderkirken til Følge.

Den Forbedring af de Ægteskabet vedrørende Forhold, som
saaledes samtidigt tilsigtedes syd og nord for Alperne, maa ses i
sin indre Forbindelse for helt at forstaas. <sp>Reformationen
indenfor Romerkirken</sp> foretoges under den Form, at
<sp>Kirken</sp> forbød den blot verdslige Bortfæstning og <sp>inddrog al
Bortfæstning under sig</sp>. Vel tillod den, at sponsalia de futuro
(umyndiges Bortfæstning) fremdeles maatte foregaa under alene
verdslig Form, men samtidig svækkede den Betydningen af denne
Art Forbindelse ved at ophæve den gamle Regel: at saadan
Forbindelse blot ved senere ægteskabeligt Samliv kunde gaa over til
retsgyldigt Ægteskab. Ligeledes afskaffedes hemmelig Trolovelse,
Kun den Form for Bortfæstning anerkendtes da som ægteskabsstiftende, 
hvor begge de myndige Parter i Nærværelse af Præst
og to eller tre Vidner afgav deres Samtykke til at ægte hinanden
<footnote>Historisk Tidsskrift 5te Række I 366 og III 708-11. </footnote>.
Naar de saaledes var forenede, var de Ægtefolk, hvad enten de
saa desforuden efter Brylluppet mødte i Kirken for at modtage
Kirkens Velsignelse eller ikke.

Denne Ordning var simpel og klar og bar tydelige Spor af
Romerkirkens gamle Evne til at gribe ordnende ind. Det var jo
heller ikke et nyt, pludseligt indtraadt Forhold, her skulde
ordnes. Kirken havde haft Tid nok til at lære Misbrugene at kende
og afveje de dertil svarende Midler.

Anderledes med <sp>Luther</sp>. Han skulde, idet han brød med
Moderkirken, paa en Maade gennemløbe hele Fortidens
Udvikling. Da han tilmed stod som Forkæmper for en ny
Tankegang, som han kun ved Hjælp af den verdslige Magt, men uden
fuld kirkelig Myndighed skulde gennemføre, saa blev hans og hans
Hjælperes Færd ganske naturligt præget af en vis Usikkerhed i
Valget af Midlerne.

Luther begyndte, ligesom Romerkirken i sin Tid, med at
erklære alt Ægteskabet vedkommende for noget Kirken ligegyldigt.
I Bogen om "Brudevielse" skriver han saaledes: "Det er et
almindeligt Sprog: saa mange Lande, saa mange Sæder. Efterdi at
Bryllup og Ægteskabsstat er en verdslig Haandtering, da bør os
aandelige eller Kirketjenere intet at ordinere eller regere derudir
men lade hvert Land og Stad heri nyde og beholde sin Brugelse
og Sædvane. Sommesteds føre de Bruden tvende Gange tii
Kirken, baade om Aftenen og om Morgenen, sommesteds ikke uden
een Gang; somme forkynder og oplyser deres Ægteskab paa
Prædikestolen to eller tre Uger tilforn. Dette og alt andet saadant
lader jeg Herrer og Fyrster, Borgmestre og Raad skaffe og gøre,
som de vil. <sp>Det kommer mig intet ved</sp>"<footnote>Luthers 
sämmtliche Werke. (Irmischer) XXIII 208-9. -- Petrus Palladius: 
Söndagers oc hellige dagers Episteler o. s. v. (Meydeborgk 1556.) 
Bl. C. 1-2. </footnote>. Endnu stærkere
Udtryk brugte Luther Aar 1530 i Skriftet om "Ægteskabssager":
"Jeg værger mig fast, raaber og skriger, at man skal overlade
slige Sager til den verdslige Øvrighed, og, som Kristus siger, lade
de Døde begrave deres Døde"<footnote>Luthers sämmtliche Werke 
(Irmischer) XXIII 93. </footnote>.

Men, ligesom Romerkirken i sin Tid, saaledes opdagede ogsaa
Luther snart, at det vilde være urigtigt at overlade hele dette
Omraade i den verdslige Magts Vold. Hensyn til Menighedens
Tarv saa vel som Kappestriden med Katolicismen ledte ham
hurtigt til at inddrage Ægteskabssagerne under den nye Kirke.
Det er disse Hensyn, der allerede kommer til Orde i hans Bog
"Om Brudevielse", naar det hedder:

"Men naar man begærer af os, at vi skulle for Kirkedøren eller
i Kirken læse Guds Velsignelse og bede vor Bøn over Brud og
Brudgom eller vie dem tilsammen, da ere vi skyldige det at gøre.
..... Efterdi at man haver hidtil bruget saa drabelig stor Prang
med Munke og Nonner i deres Indvielse -- endog at deres Stat
og Væsen er ugudelig og klar menneskelig Tant og Digt, som
ingen Grundvold haver i Skriften -- hvor meget mere skulle vi 

ære denne gudelige Stat og med mange herlige Stykker vie Brude
og Brudgomme tilsammen og bede for dennem og ære dennem"
o. s. v.<footnote>Efter Peder Palladius' Oversættelse i 
Enchiridion af 1538 og Alterbog af 1556. </footnote>.

Hvorledes tænkte da Luther og Reformatorerne sig den nye
Ordning? Ja, her bristede det paa fuldt Overblik saa vel som
Klarhed i det enkelte. Og dette kan ikke undre. Først Aar 1564
naaede jo Romerkirken paa Kirkeforsamlingen i Trient til
tydeligt at udtale, paa hvad Maade den mente at burde bekæmpe den
for Haanden værende Brøst og rettelig ordne Forholdet. Men
hvorledes skulde da Luther alt omkring Aar 1530 kunne have
været helt klar herpaa? Hertil kom, at hans Opgave foruden at
omfatte langt flere end dette ene Spørgsmaal tillige paa dette
enkelte Omraade var videre rækkende end Romerkirkens. Han
skulde ikke blot regelbinde Formerne for Ægteskabets Stiftelse,
men samtidig skulde han bekæmpe den katolske Lære om
Klosterlivets Fortjenstlighed og hævde Læren om Ægteskabet som
den Gud velbehagelige Stand. Og disse to sidste Punkter
udgjorde aabenbart for ham de vigtigste.

Følgen blev, at den lutherske Ordning af Formerne for
Ægteskabets Stiftelse ikke blev et fast og klart afsluttet Hele, men
kom til at gennemløbe en Udvikling. Dreven af en indre
Nødvendighed bar denne Udvikling fremad mod en Ordning omtrent
som den katolske af 1564. Men de ledende var ikke fra første
Færd sig Maalet fuldt bevidst; de førtes med af Forholdene fuldt
saa meget som de styrede. For Danmarks Vedkommende
fremkaldte dette en <sp>Overgangstid</sp> fra Reformationens Indførelse
indtil Aar 1582, et Tidsrum, hvori -- alt imens Maal og Midler
klarede sig for Kirkens Mænd -- <sp>Forvirringen i de virkelige
Forhold samtidig naaede et Højdepunkt</sp>.

Det Maal, som foresvævede Luther og med ham de danske
Reformatorer, var at samle alt, hvad der hørte til Ægteskabets
Stiftelse, til een Handling, som Kirken og det verdslige Samfund
endrægtigt skulde søge at gøre saa værdig, klar og afgørende som
muligt. Det blev derfor ved Reformationens Indførelse i Danmark
bestemt i Kirkeordinansen og den saakaldte Odenseske Reces:
Herefter maa ingen gives tilsammen, der 1) enten er hinanden
beslægtede i tredje Led 2) eller endnu i deres umyndige Aar
3) eller kun lønligt trolovede uden deres Vilje, som de er 

undergivne, 4) eller endelig Saadanne, "som ikke er tilforne een Sinde
og anden aabenbare forkyndte udi Kirken, og med en almindelig
Bøn have ladet sig hjælpe hos Gud"<footnote>H. Rørdam: Danske Kirkelove 
I 74. 137-38. </footnote>.

Hermed syntes alle Misbrug umuliggjorte. Fortidens sponsalia
de futuro skulde være afskaffede, og "ingen gives sammen, førend
de er kommen til Skelsalder og kunne paa baade Sider give deres
Ja og Samtykke dertil". De mislige, lønlige Trolovelser skulde
være afskaffede, om hvilke Luther havde brugt de stærke Ord:
"Jeg kalder det lønlig Trolovelse, naar det sker mod Forældrenes
Vidende og Vilje, om saa end Tusinde ellers overværer den"
<footnote>Luthers sämmtliche Werke XXIII 95. -- Smlgn. Frants 
Wormordsens Udtalelse 1546 i H. Rørdam: Danske Kirkelove II 14. 
</footnote>. Endelig krævedes forudgaaet Lysning i Kirken.

Som det vil ses, var den til Grund liggende Tanke denne: Hvad
der gør Ægteskabet fast og helligt er <sp>Samtykket</sp>, men vel at
mærke: <sp>alle Parters Samtykke</sp>. <sp>Gud</sp> maa først give sit
Samtykke ved ikke at sætte Slægtskabshindring; <sp>Parret</sp> maa give
sit Samtykke ved som myndige at svare Ja; <sp>Forældrene</sp> maa
give deres Samtykke (ingen lønlig Trolovelse); og <sp>Menigheden</sp>
maa endelig give sit Samtykke, idet den, naar Lysningen sker,
ikke gør Indvending, men beder for Parret. Taget i denne fyldige
Forstand stod det gamle latinske Ord ved Magt: consensus non
concubitus facit matrimonium eller, som det lød paa Dansk:
"Samtykke gør Ægteskabet, ikke Lejermaalet"<footnote>Peder Syv: 
Danske Ord-Sproge I 83. </footnote>.

Men naar saa dette enstemmige Samtykke var til Stede, maatte
Parret ogsaa gives sammen. Herom udtrykker Kirkeordinansen
sig saaledes: "Men hvor som to nu er, der ingen Hinder er hos
i disse eller andre Maader, de maa udi Kirkens Nærværelse, efter
Landsens vedtagne Sæd, af Kirkens vedtagne Tjenere lade sig
samle efter den Skik og Maade, som staar i Doctor Mortens lille
Catechismo"<footnote>H. Rørdam: Danske Kirkelove I 74. </footnote>. 
"De <sp>maa</sp> lade sig samle af Kirkens Tjenere",
men nødvendig var denne kirkelige Form for Giftermaal ikke.
De kunde lige saa vel gives til Hobe af Brudens Fader ved
verdslig Bortfæstning. I dette Stykke var Hovedmændene for
den danske Kirkeforbedring fuldt enige med Luther og
Melanchthon<footnote>Nellemann: Historisk Tidsskrift 5te Række 
I 372-79. </footnote>.

*



Med disse Forholdsregler mente man i Danmark at have klaret
Vanskelighederne. Den betydeligste Talsmand for denne
Reformationens første Tidsalder var Sjællands Bisp, Peder Palladius.
Og simpelt og letfatteligt fremstillede han Sagen for de
sjællandske Bønder: "Ingen maa leve til Hobe uden Ægteskab, i Skænds
Levnet. Men ingen maa heller leve tilsammen i Ægteskab, uden
at de kunne bevise deres Ægteskab". Et Ægteskab -- saaledes
er hans følgende Tankegang -- kan nu ganske vist sluttes lovligt
paa to forskellige Maader, enten ved verdslig Fæstning i Hjemmet
eller ved <sp>Vielse af Præst for Kirkedøren</sp>. Men hvilken af
disse Maader, der er at foretrække, er let nok at forstaa, thi den
ene <sp>afgiver et langt sikrere Bevis</sp> end den anden for, at
Ægteskabet er blevet lovlig sluttet.

"I vide ikke, hvad Fare eder og eders Børn paahænger, naar
I ere ikkun trolovede eller hjemme tilsammen givne aleniste, og
ikke komme for Kirkedøren tilsammen og lade eder vie. Der
kunde være een Mand eller to til Stede, den Tid I blev saa
hjemme givne sammen; de kunne dø bort førend I selv. Der
kunde komme en efter eders Død og kalde eders Barn en
Horesøn. Hvormed vil han da bevise sine Forældre at have været to
Ægtefolk, naar de ere alle bortdøde, som paa den Tid hos vare?
Men dersom I gjorde Bryllup heller ellers lod eder vie sammen i
Kirken, da kunde der komme unge Børn til eders Bryllup, ti eller
tolv Aar gamle, som siden voksede op og kunde bære Vidnesbyrd
om eders Ægteskab hundrede Aar derefter, om nogen vilde kalde
eders Børn Horebørn. Derfor er Vielse skikket af gammel Tid
Ægtefolk til Gode; ellers vil der komme Klammer efter eders
Død, og I sætte en ond Klud paa eders Børns Kaabe, naar som I
forsmaa at komme til Kirke og lade eder vie tilsammen".

Hvis noget Ægtepar, slaaet heraf, skulde fortryde, at de i sin
Tid kun havde ladet sig give sammen i Hjemmet ved verdslig
Bortfæstning og ikke vie af Præst for Kirkedøren i mange
Vidners Paasyn, saa kunde det gøres godt endnu: "Hvo som hertil
haver det forsømt, da kunne I endnu give eders Sognepræst det
til Kende, saa kan han kalde eder af eders Stole en Søndag, naar
Tjenesten er ude, og sige saa tilden gode Almue: I gode Kristne!
Disse to Personer ville nu aabenbare deres Ægteskab, saa ville
vi gerne høre deres Bekendelse. Mand! bekender du, at hun er 

din Ægtehustru, og at I ere trolovede og givne hjemme tilsammen? 
-- Ja, det bekender jeg. -- Kvinde! bekender du, o. s. v.
Saa giver.hverandre eders Haand derpaa i denne Almues
Nærværelse" o. s. v.

Sluttelig forklarede Peder Palladius kort sine Tilhørere de
nye Regler, som Kirkeordinansen havde indført, og fremhævede
særligt Bestemmelsen om, at Lysning fremtidig skulde gaa forud
for hvert Ægteskab, hvad enten dette saa sluttedes for
Kirkedøren eller i Hjemmet: "Herefter maa ingen gives tilsammen,
hverken af Præstemænd eller andre, førend der er lyst tre Gange
af Prædikestolen om deres Ægteskab, om der kunde være nogen,
som kunde have noget deri at sige". Men naar de saa -- saaledes
ender han -- er givne sammen af Præst eller Lægmand -- saa er
de ogsaa Ægtefolk, Ordinansen forlanger ikke mere af dem.
"<sp>Ikke behøve</sp> de alle sammen <sp>gøre Bryllup</sp>, som lade dem
vie af Sognepræsten. Det giver sig vel selv. Hvo det formaar, han
gøre Bryllup; men hvilke, som ikke formaa at gøre Bryllup, de
komme alligevel til Kirken og lade dem vie og gaa siden hjem
tilsammen og æde, hvad Gud haver givet dem, tilsammen"<footnote>
Peder Palladius: En Visitatz Bog, udg. af Sv. Grundtvig. S. 82-83. 
</footnote>.

Det Bryllup, hvortil Peder Palladius her sigtede, var den store
og kostbare Fest, der i den katolske Tid for de velstaaende var
fulgt, ofte længere Tid, efter Bortfæstningen. Ved denne
Slutningsfest var Parret paany blevet givet sammen, havde i alle
Gæsternes Nærværelse besteget Brudesengen og Dagen derpaa
i Kirken modtaget Præstens Velsignelse. Om hele dette store
Festtilbehør sagde Peder Palladius med Rette, at det var ikke
Hvermands Sag at bekoste sligt; havde nogen Raad dertil, nu vel,
saa maatte han gerne gøre det, men nødvendigt var det ikke.

Ifølge Palladius'Opfattelse laa da altsaa Hovedpunktet i
"<sp>Vielsen</sp>", og under dette Navn, der tidligere egentlig havde betegnet
den ved det store Bryllup meddelte kirkelige "Velsignelse"
(benedictio) forstod nu baade han og de fleste i hans Samtid <sp>den
af Præst udførte Bortfæstning for Kirkedøren</sp>. Denne
var, som vi har hørt, efter Palladii Mening langt at foretrække
for den verdslige Bortfæstning i Hjemmet.

Ser man imidlertid nøjere til, saa er det eneste Bevis for dens
større Fortrinlighed, som Peder Palladius anfører, at den er mere
vidnefast, for saa vidt her er flere til Stede. Det er altsaa af 

retslige, ikke af kirkelige Grunde, at Palladius anbefaler den. Og i en
Tid, hvor Retsprotokoller og Kirkebøger var ukendte, kan man
heller ikke nægte, at hans Tankegang var overbevisende: Som
uskreven Kirkebog betragtet var den store nyhedslystne Hob
foran Kirkedøren ved Højmessetid langt mere paalidelig end
nogle, maaske drukne, Slægtninge i en afsides Storstue.

Der kan dog næppe være nogen Tvivl om, at Peder Palladius
foretrak kirkelig Vielse af mere end blot retslige Grunde. Som
Kirkens Tjener maatte han sætte den højt over den verdslige
Bortfæstning. Vil man have et Indtryk heraf, saa lægge man
Mærke til, at han ved Omtale af Lysningen glemmer at fremhæve,
at man heri ogsaa havde en ganske god Form for den ønskede,
kirkelige Offentliggørelse. Han vogtede sig vel for at drage den
Slutning, der maatte ligge Datiden nær: Naar Lysningen har gjort
Forbindelsen vidnefast, kan man godt nøjes med at lade
Bortfæstningen udføre i Hjemmet af "andre" og behøver ikke at gives
sammen for Kirkedøren af "Præstemand".

Var end Peder Palladius i sit Hjerte imod den verdslige
Bortfæstning, saa bekæmpede han dog ikke dens Retsgyldighed. I den
Henseende forholdt han sig ganske som Luther og Melanchthon.
Det Maadehold, som Peder Palladius saaledes viste, svandt
imidlertid hurtigt hos den lidt yngre Slægt, og inden kort Tid gjorde
flere af de nye Bisper, besjælede af kirkelig Nidkærhed,
ligefremme Overgreb, der ikke lod sig forsvare ud fra Kirkeordinansen
og kom i bestemt Strid med den verdslige Lov.

*

Den Vej, ad hvilken man ledtes frem til <sp>kirkelige Overgreb</sp>, 
synes at have været den af Palladius omtalte: Hvorledes
Folk, der tidligere havde været verdsligt bortfæstede, nu skulde
forholde sig. I Aaret 1546 opstillede man paa Kirkemødet i
Antvorskov det ikke ubillige Forlangende, at Præster, med hvilke
sligt var Tilfældet, skulde i Kirken forkynde deres Ægteskab
<footnote>H. Rørdam: Danske Kirkelove I 256. </footnote>.
Men Aar 1550 gik Bispen i Fyn langt videre, idet han udstedte
følgende voldsomme Bestemmelse om Lægfolk i samme Tilfælde:
"Mod de ugudelige, som ikke ville lade sig komme udi Ægteskab 

aabenbarligen for den hellige Kirke, skal handles med, som med
Bolere og Skørlevnere"<footnote>Samme Skrift I 299. </footnote>.

Hvad fremtidige Ægteskaber angik, saa havde Peder Palladius' 
Broder Niels, Biskop i Skaane, Dristighed nok til Aar 1554
at lære sine Præster: "<sp>at intet Ægteskab er gyldigt, uden
at en Gejstlig har viet Parret</sp>", samt "at Ingen maa gives
og vies tilsammen uden i Kirken"<footnote>Samme Skrift I 396-97. 
</footnote>. Til denne sidste Bestemmelse 
var han dog saa forsigtig at tilføje: "med mindre det er en
Adelsmand".

Medens disse Skridt alle kun var foretagne af Gejstlige, gik
man i Norge paa samme Tid endnu videre. Aar 1552 udstedte
Bergens Lensmand, Biskop, Borgmestre og Raad følgende
Forordning: "Hvor tvende Personer ville til Hobe komme i
Ægteskab, førend Bryllup kan blive gjort, da skal de have to, tre eller
fire Par Folk derover til Vidnesbyrd, og lade Præsten haandfæste
og give dem tilsammen"<footnote>N. Nicolaysen: Norske Magasin I 584. 
</footnote> o. s. v.

Og Aar 1555 lykkedes det endog Bispen i Oslo og Hammer
Stift, Frants Berg, at faa udvirket en kongelig Skrivelse, hvori
der truedes med, at Lensmanden skulde straffe alle dem, der
"fordriste sig til at tage sig Hustruer og ikke efter den menige
kristelige Skik lade sig udi Præstens Overværelse troloves og
vies med dennem for Kirkedøren og dog alligevel holder dem for
deres Hustruer"<footnote>Paus Samlinger af kongelige Forordninger 
S. 315-16. -- Christian den Tredies Historie II 509-10. -- H. Rørdam: 
Danske Kirkelove II 38-40. -- Historisk Tidsskrift 5te Række 
III 328-30 og 706-12. </footnote>.

Dette mærkelige Kongebrev, hvori, under Form af en Advarsel
til en enkelt Landsdel, <sp>hele den tidligere Retsorden styrtedes 
over Ende</sp>, fik dog næppe nogen videre Betydning<footnote>
Det er Spor af en lignende kongelig Befaling eller muligt blot 
Eftervirkning af den samme, naar Aar 1573, for Stavanger Stifts 
Vedkommende, ægteskabeligt Samliv uden Vielse paatales som strafbart. 
Norske Rigsregistranter II 59-60. -- Det danske Rigsarkivs "Norske 
Samlinger" II Fasc. 2 no. 9. </footnote>. Hvor 
vidt det har virket paa Stedet selv, faar staa hen. I de andre
Landsdele medførte det ingen Forandring. Da 25 Aar efter en
anden Bisp i Oslo og Hammer Stift skrev ned til Sjællands
Biskop for at faa Klaring paa dette og andreTvivlsmaal og spurgte:
"Gøres det fornødent, at Præsten skal være til Stede hjemme i
Huset, hvor Folk troloves sammen?" Saa lød Svaret i
Overensstemmelse med den gamle Retsregel: "Trolovelser kunne finde
Sted, uden at nogen Ordets Tjener er til Stede<footnote>H. Rørdam: 
Danske Kirkelove II 319. Som det vil ses, deler jeg altsaa ikke
den af H. R. i samme Skrift S. 39 Anm. 1 udtalte Antagelse.</footnote>".

Disse Bestræbelser for at berøve den verdslige Bortfæstning
dens Retsgyldighed var altsaa lige saa mange kirkelige Overgreb,
Udbrud af en Stemning, der samtidig var oppe baade i katolske
og lutherske Lande og her som hist endte med Kirkens Sejr. 

Indtil Aar 1582 var de for Danmarks Vedkommende i fuldstændig
Strid med gældende verdslig Lov. Men hvor afgørende end denne
Omstændighed kunde være for Udsigten til ved Rettens Hjælp
at tvinge disse Paastande igennem, vist er det, at selve det, at de
fremførtes, maatte i høj Grad bidrage til at forvirre Folkets
Begreber.

Ved Siden af denne Bevægelse, der gik ud paa at udvide
Kirkens Myndighed, løb en anden Strøm i modsat Retning. Trods
de ved Reformationens Indførelse givne bestemte Forbud
fastholdt man den gamle Skik at <sp>bortfæste Børn</sp>. Vi har tidligere
set denne Skiks Ælde og Udbredelse. Vi skal nu se, hvilke
gennemgribende Følger dens Vedbliven medførte for Udviklingen.

Med god Grund havde man i Odense, Aar 1539, indsat den
Bestemmelse i Kirkeordinansen: "Efter denne Dag skal ingen
tilsammen gives udi deres umyndige Aar og førend de er komne
til Skelsalder, og de da kunne paa baade Sider give deres Ja og
Samtykke dertil". At denne Betingelse opstilledes var en simpel
og klar Følge af Reformatorernes Grundbetragtning: alle
Parternes Samtykke, baade Guds, Forældrenes, Parrets og
Menighedens er nødvendige til Indgaaelse af Ægteskab. Og det røbede
et aabent Blik for, hvad der havde været Drivfjedren til de
tidlige Forbindelser, naar følgende Udvej anvistes for dem, der
fremdeles maatte ønske dem:

"Om nogen desuagtet vil forsige sin Datter udi hendes
umyndige Aar, da skulle de ligevel ikke gives sammen enten af
Præsten eller andre, men skal gøres dennem nøjagtige Forvisninge,
Lovning og Borgen med Segl og Brev imellem, paa Penninge
eller anden Forpligtelse, hvilken den, som da ikke vil holde
samme Løfte, naar de er komne til deres myndige Aar, skal give
eller fornøje den anden Part efter den Kontrakt og Forpligtelses
Lydelse, som dennem derom imellem gjort og forbrevet er, efter
som det er Sædvane udi andre, fremmede, omkringliggende
Lande"<footnote>H. Rørdam: Danske Kirkelove I 137-38. </footnote>.

Vi har tidligere søgt at anskueliggøre den Udvej, som her
anvistes, ved med Nutids Udtryk at betegne den som "en Art
Væddemaal om Ægteskab, eller Brudekøb paa Tid". Vi har nu
Forudsætningerne til at forstaa Lovens Indhold udtrykt i Datids
Former. Indholdet var: Det skal ikke være nogen forment, naar 

han opdager en rig, lille Arving, at gøre "Tiltale" om hende,
altsaa at fri. Det skal heller ikke være hendes Fader forment at give
godt "Gensvar", altsaa "Jaord". Men de maa ikke lade det komme
til "Bortfæstning", hverken verdslig eller ved Præst. Det højeste,
man maa gøre, er, som jo Skik og Brug er imellem "Jaord" og
"Bortfæstning": at lade Pengevilkaarene skriftlig opsætte og
begge Parterne underskrive Kontrakten. Hvis saa engang i Tiden
den ene Part nægter sit Samtykke til Giftermaalet, er
vedkommende naturligvis fri, men den fastsatte Pengesum skal lige fuldt
udbetales til den forsmaaede Part.

Man skulde tro, at det her opstillede Krav paa begge Parters
virkelige Samtykke var saa naturligt og den anviste Udvej saa
tidssvarende, at ingen væsentlig Modstand havde kunnet rejse
sig mod Lovens Anvendelse. Dette blev dog langtfra Tilfældet.
Og Grunden er let forstaaelig. Thi, nærmere set, var Loven i
Strid baade med gammel Sædvane og Retsbevidsthed og med
Reformatorernes egne Ord. Fra ældgammel Tid havde man
betragtet Faderen som den, der bortgiftede Datteren efter sit Tykke
og ikke efter hendes Forlov. Alt var indrettet herpaa, hvorfor da
nu kaste Tvivl ind i et utvivlsomt Forhold! Den anviste Udvej
var slet og ret kun latterlig, thi den var et Tilbud til Faderen om
at maatte betale Penge til for at lade Datteren faa sin Vilje. Og
Reformatorerne, der her krævede voksen Alder til Datterens
Samtykke, de forlangte jo dog, at hun som voksen blindt skulde
samtykke i Forældrenes Valg, thi "disse er Guds Stedfortrædere
og forstaar den Sag langt bedre end hun". Men naar hun
alligevel skulde rette sig efter de ældres Valg, hvorfor saa ikke lade
dette ske i den Alder, hvor sligt faldt lettest, som Barn?

Det hele Lovbud faldt da goldt til Jorden. Hvad hjalp det, at
det gentoges Aar 1547 i den københavnske Reces?<footnote>Den 
Kjøbenhavnske Reces af 1547. § 23. (Kolderup-Rosenvinge: Gamle 
Danske Love IV 214-36). </footnote>. Den gamle
Skik gik sin vante Vej uforstyrret. Nu som før bortfæstede og
trolovede man Døtre i deres umyndige Alder.

Men herved fik Reformatorernes Drøm om at samle, hvad der
hørte til Ægteskabets Stiftelse til én Handling, sit Grundskud.
Thi naar Ægteskabets Stiftelse strakte sig fra det 5te Aar, hvor
det maaske blev indgaaet, til det 16de, hvor det først blev
fuldbyrdet, saa udkrævedes her mindst to Handlinger til at afmærke
dette lange Tidsrum. Og hvilken af disse Handlinger skulde saa 

være den afgørende, den virkelig Ægteskabs-stiftende? Sund
Sans syntes at maatte svare: den sidste. Men gammel, saavel
verdslig som kirkelig Skik svarede: den første.

Sagen var nemlig den, at <sp>Bortfæstningen</sp>, den verdslige saa
vel som den kirkelige, ifølge <sp>sin Natur kun var én Handling</sp>.
Ganske vist havde man i den katolske Tid søgt at dele den i to,
men uden væsentlig Nytte. Verdsligt set var Parret gift, naar de
havde lovet hinanden Tro og Faderen havde givet dem til Hobe.
Den Gentagelse, som man stundom udførte, naar de senere som
voksne holdt "Bryllup", og de stilledes foran en opredt Seng, paa
ny lovede hinanden Tro, hvorefter Faderen overgav
Fæstemanden Bruden paa Sengen, det var kun en mat Efterklang uden
retslig Betydning. Og kirkeligt set var ligeledes sponsalia de futuro
Hovedhandlingen, der efter romersk Kirkeret gik af sig selv over
til at betegne gyldigt Ægteskab, blot ved at Parret levede som
Ægtefolk. Ifølge gammel Opfattelse blev de, der bortfæstedes som
Børn, ogsaa <sp>virkelige Ægtefolk som Børn</sp>.

Ligeoverfor disse Vanskeligheder fulgte de danske Reformatorer 
den farlige Fremgangsmaade: i Tillid til Lovens Forbud mod
umyndiges Giftermaal at lukke Øjnene saa længe som muligt for
de virkelige Forhold. Endnu 1546 talte Skaanes Biskop i al
Almindelighed om at "begge Parters Samtykke skal kræves, thi vi
bør ikke have Skinnet af at billige tvungne Ægteskaber og støtte
Voldsfærd"<footnote>H. Rørdam: Danske Kirkelove II 15. </footnote>. 
Men herved greb Ondet blot om sig og angreb nu
ogsaa en anden Hovedbestemmelse, Loven om Lysning. Ifølge
Ordinansens Ord: "Der skal ingen gives tilsammen udi Ægteskab,
som ikke er tilforne én Sinde og anden aabenbare forkyndte udi
Kirken" o. s. v. skulde kirkelig Lysning gaa forud for den
Hovedhandling, ved hvilken Folk blevÆgtefolk. Og at denne først skulde
foretages med voksne, var en fælles Forudsætning for
Ordinansens og Reformatorernes Udtalelser i det hele om denne Sag.
Men naar nu bindende Ægteskab kunde stiftes og virkelig
stiftedes mellem Børn, saa smuttede jo i disse Tilfælde Parrene under
Paabudet om Lysning og blev Ægtefolk uden den. Og hvad hjalp
det, at Lysning her muligen kunde kræves bagefter, naar det var
for silde? Lysningen var jo indstiftet for at afværge Ægteskaber,
imod hvilke lovlig Indsigelse maatte ske, ikke for at komme
bagefter som selvmodsigende Forespørgsel. Ad den éne og samme

Vej, umyndiges Giftermaal, begyndte altsaa nu den nye Ordnings
Grundpiller at komme i Drift og forsvinde.

Peder Palladius synes endnu ikke fuldt at have haft Øje for
denne Ulempe. I hvert Fald søger han i sin Visitatsbog endnu
ligesom at dysse Vanskeligheden til Ro, idet han siger: "Herefter
maa ingen gives tilsammen, hverken af Præstemænd eller andre,
førend der er lyst tre Gange af Prædikestolen om deres
Ægteskab, om der kunde være nogen, som kunde have noget deri at
sige. At de trolove hverandre disimellem udi gode Folks
Nærværelse, med det Vilkaar, at ingen kan forhindre deres
Ægteskab, naar der lyses for dem, det forbydes ingen".<footnote>
P. Palladius: En Visitatzbog, udg. af Svend Grundtvig. S. 83. </footnote> -- Nej,
ganske vist. Men sæt de nu trolovede hinanden som smaa ganske
"uden Vilkaar", og derefter som voksne ansaa sig for Ægtefolk,,
saa var Lysningen helt sprungen over.

*

Omkring Midten af Aarhundredet blev Forvirringen saa stor,,
at Øvrighedens Indskriden syntes nødvendig. Den verdslige
Myndighed tog imidlertid heraf kun Anledning til i Aaret 1547
at fornye det magtesløse Forbud mod umyndiges Giftermaal,
<sp>Bisperne var da henviste til at tage sig selv til Rette</sp>.

<sp>Der var to Veje at gaa</sp>, enten at bøje sig for Forholdene og
henlægge Lysningen til et tidligere Punkt eller at omdanne selve
Bortfæstnings-Skikkene.

I Katolicismens sidste Dage havde man undgaaet Skærene <sp>ved
at kræve Lysning forud for det første Skridt</sp> paa
Ægteskabets Bane, forud for sponsalia de futuro. Saaledes havde f. Eks,
Biskop Lage Urne befalet det Aar 1517 i Roskilde.<footnote>
Kirkehistoriske Samlinger V 283. </footnote> Skøndt dette
var i Strid med Reformatorernes oprindelige Tanke, saa greb dog,
nu enkelte Bisper til dette Middel. I Skaane f. Eks. forbød vel
Niels Palladius Aar 1554 bestemt denne Fremgangsmaade,<footnote>
H. Rørdam: Danske Kirkelove I 396. </footnote> men
hans Efterfølger, Tyge Asmussen, godkendte den Aar 1568.<footnote>
H. Rørdam: Historiske Kildeskrifter 2den Række II 320 Anm. </footnote>
Sjællands Biskop havde Aar 1560 gjort noget lignende ved at
befale at lade lyse forud for hvert Fæstensøl.<footnote>
Kirkehistoriske Samlinger IV 470. -- Iøvrigt er hele dette 
Forhold noget uklart og maa opfattes forskelligt alt efter 
den Maade, hvorpaa man fortolker Ordinansens Ord. Peder 
Palladius forstod disse saaledes, at kirkelig Lysning skulde 
finde Sted forud for ethvert Giftermaal, kirkeligt eller 
verdsligt: "Herefter maa ingen gives tilsammen, hverken 
af Præstemænd <sp>eller af andre,</sp> førend der er lyst 
tre Gange af  Prædikestolen". (En Visitatz Bog, udg. af 
Grundtvig S. 83). J. Nellemann mener, at Ordinansen kun 
foreskrev Lysning som Betingelse for at opnaa kirkelig Vielse.
Hist. Tidsskr. 5te Række I 397 Anm.) Jeg gaar ud fra, at P. 
Palladius's Opfattelse, selv om den ikke er fuldt juridisk 
forsvarlig, dog har været den almindelige hos Datiden.
</footnote>

Mere fristende var det dog at <sp>omdanne Bortfæstnings</sp>-Skikkene, 
saa at de kom til at passe til Virkelighedens Krav,
Manglen ved dem var jo den, at Parret retslig taget straks blev
Ægtefolk, selv om den ene af Parterne endnu kun var et Barn, 

Men man maatte kunne forme en Første-Handling svarende til
dette Forhold, saaledes at der ved denne Lejlighed kun <sp>afgaves
et Løfte</sp>, men ikke fuldbyrdedes en afgjort Forbindelse.

Denne Tanke var ikke ny. Romerkirken havde været inde paa
den samme ved at sondre mellem sponsalia de futuro og
spon-salia de præsenti. Men Adskillelsen var ikke bleven gjort dyb
nok; efter romersk Ret gik jo den første Art af sponsalia afsig
selv over til at være den anden, blot ved at ægteskabeligt Samliv
fuldbyrdedes.

Det gjaldt da om at gøre Forskellen tydelig, betegne den første
Handling saa klart som muligt som en blot forberedende men
ikke fuldbyrdende. Med dette Maal for Øje skred man til Værket
<sp>og delte da den gamle Bort fæstning idens to Led,
Trolovelse og Giftermaal</sp>. Det første Led gjorde man til en
selvstændig Handling, der altsaa blot kom til at indeholde, at Parret
udtalte Ønsket om at ægte hinanden og tilsagde hinanden deres
Tro. Her skulde der stoppes; der maatte ingen Haandfæstning
finde Sted, de maatte ikke gives sammen. Det egentlige
"Giftermaal" eller "Vielsen", som det efter Præstens Velsignelse
hyppigt kaldtes, skulde udgøre den senere Hovedhandling.

Denne Maade at hugge Bortfæstningen over i to Handlinger,
Trolovelse og Giftermaal, var i visse Henseender en sindrig
Udvej. Den tilfredsstillede den forhaandenværende Trang til to
Mærkepunkter. Ganske vist var den et Brud paa Reformatorernes
oprindelige Tanke: Ægteskabet fuldbyrdet ved kun een Handling.
Men det var dog kun den alleryderste Spids af denne, man havde
brudt af og givet selvstændig Betydning. Nu kunde ikke blot
Gejstlige med uskadt Samvittighed "trolove" Børn; de "gav dem
jo ikke til Hobe". Men nu kunde man ogsaa vente ad denne Vej
efterhaanden at drage al verdslig Bortfæstning ind under Kirken.
Thi overalt, hvor der "trolovedes" i Hjemmet paa denne Vis,
dér maatte Parret, selv om de kaldte sig Fæstefolk og mente at
være fæstede sammen, ufejlbarligt møde for Præsten for at blive
viede til Ægtefolk.

Denne sidste Omstændighed stod imidlertid i Forbindelse med
Sagens allermisligste Side. Der laa nemlig noget i høj Grad
<sp>tvetydigt</sp> i den hele Handling og dens Navn. Den kaldtes
"Trolovelse" i Modsætning til den senere "Vielse" eller "Giftermaal". 

Men med Navnet "Trolovelse" havde man i lange Tider betegnet
Bortfæstning ved Præst, sponsalia, der jo i sig indbefattede begge
Handlinger baade Trolovelse og Giftermaal. Faa lignende Vis
var i andre Folkesprog <i>sponsalia</i> gaaet over til at blive Navnet
paa Bortfæstning, paa Fransk i Ordet <i>épouser</i>, paa Norsk i
<i>pusa</i>,<footnote>R. Keyser: Den norske Kirkes Historie II 308, 327. 
</footnote> der begge betegnede at tage til Ægte. "Trolovelse" i
gammeldags Forstand betød da Indgaaelse af Ægteskab, i ny Forstand
derimod blot et Løfte derom. Men der var den største
Sandsynlighed for, at Menigmand vilde overse denne nydannede Forskel
og i Tillid til gammel Skik anse Trolovede for Ægtefolk. Herved
vilde imidlertid opstaa et nyt Onde af ligesaa betænkelig Art som
det, man ønskede at afskaffe.

Gejstligheden oversaa imidlertid denne Fare og ivrede for
Forandringen.

Naar <sp>denne nye Art af Trolovelse</sp> først er opstaaet er
vanskeligt at sige. Den er uden Tvivl bleven prøvet først
spredtvis. Men paa Bispemødet i København, Aar 1555, gjordes den til
almindelig Regel for hele Danmark. Den Form, hvorunder den
fastsloges, er betegnende. Atter her vovede man sig saa vidt frem
som muligt mod det stadige Maal, at afskaffe verdslig Fæstning
som ægteskabsstiftende. Man brugte derfor det uklare Udtryk:
"Udi Fæstensøl skal ingen Præst <sp>eller nogen anden</sp> give nogen
sammen, men aleneste høre deres Trolovelse tilsammen og være
Vidnesbyrd dertil, indtil saalænge de gives sammen i Kirken".
Skulde nogen Lægmand blive skræmt af Udtrykket: "nogen
anden" og derved lade sig afholde fra at bortfæste paa gammel Vis,
desbedre. Derimod maatte man lige overfor adelige være yderst
varsom i sine Udtryk. Man nøjedes derfor med uklare Udtalelser
om, at de ikke maatte gives sammen i Fæstensøl, thi der var jo
ikke lyst for dem. Paa den anden Side behøvede de heller ikke
at troloves af Præst, "thi det er udspurgt tilforn med dennem".
Naar de da møder i Kirken for at vies, "troloves de ikke
tilsammen igen, men aleneste forkyndes, at de ere trolovede tilforne"
<footnote>H. Rørdam: Danske Kirkelove I 463. </footnote>.
Naar man havde med adelige at gøre, var det altid rigtigst at give
et Forbud Form af en Forrettighed.

Denne Ordning traadte uden Tvivl straks i Kraft. Dette kunde
synes at være i Strid med, at der endnu i Peder Palladius's
Haandbog af 1556 intet Hensyn toges til den nye Art af 

Trolovelse, men Fremgangsmaaden ved Brudevielse og Trolovelse
betegnedes her paa gammel Vis som en og samme. Dette stod
dog vist blot i Forbindelse med, at Bogen blev trykt paa saa
fjærnt et Sted, nemlig i Magdeburg, hvor Rettelser i den gamle
Tekst kun med Vanskelighed lod sig foretage. I den næste
Udgave af 1564, trykt i København, var al Misforstaaelse fjærnet,
dér taltes kun om Brudevielse<footnote>P. Palladius: Enchiridion 
siue Manuale ut vocant. (1538.) Bl. M. -- Franciscus Wormordi: 
Haandbog om den rette Evangeliske Messe (1539.) -- P. Palladius:
Söndagers oc hellige dagers Episteler o. s. v. (Meydebofgk 1556.) 
Bl. C. c. 1111: <sp>"Brudevielse eller Trolovelse</sp> for Kirkedøren 
eller i Kirken skal ske med disse Ord" o. s. v. -- Derimod i P. 
Palladius: Söndages oc hellige Dages Episteler o. s. v. (Kbhvn. 1564.) 
Bl. Mm. 5: "<sp>Brudevielse</sp> skal ske i Kirken med disse Ord". 
</footnote>.

At Kirken med Kraft søgte at gennemføre sin nye Bestemmelse, 
foreligger der flere Eksempler paa. Aar 1566 befalede
saaledes Sjællands Biskop sine Præster at "lade dem staa
aabenbart Skrifte, som ligge hos deres Trolovede, førend de komme
til Kirken". Paa denne nye Art af Brøde anvendtes nu
Betegnelsen "at begynde Ægteskabet af Løsagtighed"<footnote>
Kirkehistoriske Samlinger IV 489, 506. -- Hist. Tidsskrift 5te 
Række I 391. </footnote>.

*

Som vi har set, traf altsaa den nye, lutherske Kirke i Danmark
paa egen Haand to vigtige Afgørelser, den ene uopfordret,
nemlig <sp>Afskaffelsen af verdslig Bortfæstning</sp>, den anden mere
nødtvungent, nemlig <sp>Indførelsen af en ny Art Trolovelse</sp>.
Begge disse Forholdsregler led imidlertid af en Hovedmangel,
de var <sp>blot kirkelige, ikke godkendte af Staten</sp>. Bisperne
savnede al Myndighed til paa egen Haand at afgøre sligt. Dette
viste sig, naar Overtræderne af de nye Bestemmelser skulde
drages til Ansvar. Hvad hjalp det, at "Bispen daglig arbejder
paa, at et almindeligt Kongebrev herom maa komme til
Landsting"<footnote>Kirkehistoriske Samlinger IV 490. </footnote>, 
eller at der var Enstemmighed i Landemode-Salen. De
Lensmænd, der var Formænd i de nye Ægteskabs-Retter,
maatte dømme efter Ordinansen og forresten efter verdslig Lov;
men i ingen af disse forlød der noget om Bispernes nye
Bestemmelser.

Følgen blev da, at Gejstlige, naar de selv skulde optræde som
Dommere, følgerigtigt maatte udtale sig og dømme imod, hvad
de i deres Hjerte ansaa fot Ret. Hvor lyder det f. Eks. ikke
gammeldags og ukirkeligt i en Tid, hvor verdslig Bortfæstning
bekæmpedes og "de skulle staa aabenbart Skrifte, som ligge hos
deres Trolovede", at høre Niels Hemmingsen i Sagen mod
Præsten Iver Bertelsen udtale følgende: "Det haver altid været 

holdet her udi Riget, at de Folk, som hinanden have trolovet, og
derover haver været Vidnesbyrd og Bevisning, og de have givet
hinanden Fæstendefæ, de Folk ere Ægtefolk for Gud og Verden.
Hvilket altsammen at have været mellem Eder og den Pige
bevisligen findes. Thi ere I Ægtefolk"<footnote>Kirkehistoriske 
Samlinger III 29-30. </footnote>.

Niels Hemmingsens Kendelse vidner om hans Evne til klart
og uhildet at kunne holde sig til gældende Ret. Men hvor nu
disse Evner ikke var til Stede, hvor i en Domstol i
Ægteskabssager Formanden var svag og Meddommerne ivrige for den
kirkelige Opfattelse, dér maatte Dommen kunne komme til at
falde ud stik imod Lov og Ret. Og Faren herfor voksede, jo
længere Tid der gik, og jo mere den kirkelige Opfattelse fik
Hævd. De Forhold, hvori man endte, skildres simpelt og uden
Omsvøb af Regeringen selv i følgende Ord: "Med
Ægteskabssager, som for Kapitlerne indstævnes og dér skulle dømmes,
gaar fast uskikkeligt til, saa at undertiden udi lige og ens Sager
ikke dømmes paa det ene Kapitel som udi det andet, men
adskillige Domme tværtimod hverandre udgives, hvoraf stor
Urigtighed foraarsages"<footnote>H. Rørdam: Danske Kirkelove II 339. 
</footnote>.

<sp>Alt endte saaledes i grænseløs Forvirring</sp>. Datiden var
ikke i Stand til at besvare det simple Spørgsmaal,
Grundspørgsmaalet i enhver Ægteskabsordning: <sp>naar var Folk lovlige
Ægtefolk? Der gaves tre, fire forskellige Svar herpaa</sp>, 
alle lige sikre, men indbyrdes modsigende. Folkets brede
Lag gik endnu ud fra, at de var lovlige Ægtefolk, der var lovligt
fæstede sammen. Dog foretrak ikke faa, at den, der gav dem til
Hobe, burde være ikke Brudens Fader, men hellere en Præst
paa hans Vegne. Den nye, lutherske Gejstlighed og hvo, der
fulgte den, holdt for største Delen paa, at virkeligt, sandt og
gyldigt Ægteskab først stiftedes ved, at Parret blev viet af Præst for
Kirkedøren eller i Kirken. Den højere Adel endelig, der iagttog
alle Former, turde end ikke betragte to, der var saaledes gifte,
som Ægtefolk. Den krævede endnu, at de skulde holde Bryllup,
det vil sige: paa gammeldags Vis i stor Forsamling gives
sammen paa Sengen, Bruden smykkes med Brudekrone og danses
ud af Pigernes Række o. s. v., o. s. v. For at nævne et
Eksempel blandt de mange: I Marts 1557 gav Biskop Niels Palladius
fra Skaane i Frue Kirke i København Erik Rosenkrans og 

Jomfru Helvig Hardenberg "efter Guds Orden og Skik
tilsammen udi den hellige Ægteskabsstand"; men deres Bryllup fandt
først Sted halvandet Aar efter, i September eller Oktober 1558
<footnote>Historisk Tidsskrift 5te Række VI 79. </footnote>.
Man kunde længe nok erklære saadan Opsættelse af
ægteskabeligt Samliv for urimelig, latterlig o. s. v. Et Spørgsmaal var det
dog, om, naar "Bryllup" overhovedet skulde fejres, det saa dog
ikke vilde være mere latterligt, hvis Brudgom og Brud her mødte
som gamle Ægtefolk, Bruden bærende paa een Gang
Jomfrukrans og en Lille paa Armen. Vist er det, at de allerfleste
Stormænd i Norden opsatte Samlivet til efter Brylluppet. Da Erik
den Fjortende handlede herimod og nøjedes med af Ærkebispen
af Upsala at være viet til Karen Månsdotter, forlangte han sin
Broder Hertug Johans Erklæring for, at dette Ægteskab af ham
skulde agtes for "et ret og fuldkomment Ægteskab, endog
Kirkegangen og de Ceremonier, der plejer at være ved Bryllup, nu
ikke straks kunde holdes paa Grund af den nærværende Krig og
andre forefaldende Lejligheder"<footnote>A. G. Ahlqvist: Karin 
Månsdotter. (Sthlm. 1874.) S. 43, 47-48 med Anmærkninger. </footnote>.

Et tilsyneladende simpelt Middel mod den hele Forvirring var
at lade alle de omspurgte Handlinger: Bortfæstning, Trolovelse,
Vielse og Bryllup fuldbyrde umiddelbart efter hinanden. Dette
Middel blev ogsaa af og til anvendt<footnote>Nicolaysen: Norske 
Magasin I 290-91. </footnote>. Men det havde den Mangel,
dels at Bryllup krævede store Forberedelser og derfor
vanskeligt kunde sættes i Forbindelse med Bortfæstning, dels -- og
dette var det afgørende -- at det kun var de allerfærreste, der
havde Raad til at holde "Bryllup". Flertallet af Befolkningen
naaede kun frem til en eller to af de forudgaaende Handlinger.
Men her havde nu Gejstligheden føjet ny Forstyrrelse til ved
Indstiftelse af en ny Art Trolovelse. Fra Aar 1555 var ingen, der
af Ærefrygt for Kirken lod Bortfæstning ske ved Præst, sikker
paa, at Parret derved blev virkelige Ægtefolk.

I slig Forvirring var altsaa den første lutherke Ordning endt.
Og denne Forvirring virkede ikke blot indadtil sløvende og
nedbrydende paa Folkets sædelige Begreber; den benyttedes tillige
udenfra til Angreb paa hele Reformationen. For at forstaa den
ledende Gejstligheds pinlige Stilling maa man erindre den Vrede
og Forargelse, som Luthers Lære om Ægteskabet havde vakt
ved sin Fremkomst og fremdeles var Genstand for hos alle
Katoliker. Fik nu ikke disse Ret, naar de betegnede Luthers 

Frafald som blot Udslag af de dyriske Drifter, og Tilstanden i
Norden, hvor Ægteskabet ikke længere var et Sakrament, men
enhver kunde gifte sig, hvordan og hvor tidt han vilde, som et
sandt Sodoma og Gomorrha? Og dobbelt rammende blev denne
Dadel, efter at Romerkirken paa Kirkeforsamlingen i Trient Aar
1564 havde fjærnet fra sig, hvad der heftede ved den af Mangler,
og særlig givet Ægteskabets Indstiftelse faste Former. Forholdene
i Norden var naaede til et Punkt, hvor en Ordning fra ny af var
nødvendig. Regeringen maatte skride ind, hvis ikke altfor meget
skulde blive sat paa Spil.

*

Endelig skred da Regeringen ind. Alt herhen hørende
ordnedes ved "Kongelig Majestæts <sp>Ordinans</sp> lydende om
<sp>Ægteskabssager</sp>", af Aar 1582<footnote>H. Rørdam: 
Danske Kirkelove II 339-53. </footnote>.

Hvis man fra det foregaaende skulde slutte, hvorledes denne
nye Ordning maatte være bleven, saa laa det nær at antage, at
nu vilde verdslig Bortfæstning blive afskaffet og den lutherske
Tanke endelig blive gennemført: at Ægteskabet skulde stiftes ved
kun een Handling. I saa Fald vilde, som let forstaaeligt var, den
nye Ordning i Danmark være kommen til i Hovedtrækkene at
stemme med, hvad der for Katolikernes Vedkommende var
blevet bestemt paa Kirkeforsamlingen i Trient Aar 1564.

Men dette skete ikke. I Danmark afskaffede man kun den
verdslige Bortfæstning og inddrog Ægteskabet helt under Kirken
-- Kirkemagten var jo i Fremgang hos Protestanter som hos
Katoliker -- men man benyttede ikke den tilsyneladende
gunstige Lejlighed til at gennemføre Luthers Tanke om kun een
ægteskabsstiftende Handling.

Grundene hertil var vistnok af forskellig Art. Maaske frygtede
man Skinnet af at have foretaget denne nye Ordning ganske efter
katolsk Mønster. Gejstligheden, der blev raadspurgt, havde næppe
heller endnu fuldt overskuet alle de mislige Følger af den Aar
1555 foretagne Tvedeling ved Indførelsen af den nye Art af
Trolovelse. Og endelig, selve de Forhold, der havde fremkaldt denne
Tvedeling, bestod endnu. Nu som forhen trolovede man Døtrene
bort som Børn, ja, saa vidt det kan skønnes, var Skikken snarere
i Tilvækst end i Aftagen.


Man nøjedes da med i den nye Ordning igen at udtale et
Forbud imod umyndiges Trolovelse -- hvor lidet det frugtede kan
ses af den følgende Konges eget Eksempel: Christian den Fjerde
havde paa een Gang tre Døtre trolovede i en Alder af omkring
ni, ti Aar -- men for Resten indrettede man hele Ordningen paa,
at umyndiges Trolovelse fremdeles kunde finde Sted.

Man fastholdt altsaa Tvedelingen og bestemte, at <sp>fremtidigt
skulde alle</sp> de Personer, der agtede at indgaa i den hellige
Ægteskabs-Stat, <sp>først troloves og siden holde Bryllup</sp>.
For at give den nye Ordning saa ærværdigt et Præg som muligt,
forudskikkede man følgende "historiske" Indledning: "Efterdi
at Ægteskab er Guds egen Ordning og Indskikkelse, hvilken
derfor bør at begyndes med al Alvorlighed og Gudfrygtighed,
da have de vise og gudfrygtige <sp>Forfædre uden al Tvivl
villet saa skikke det</sp>, at de Personer, som agtede at indgaa
den hellige Ægteskabs-Stat, skulle først troloves og siden før
Brylluppet lade lyse tre Gange for dennem paa tre Søndage,
hver efter hinanden, aabenbare fra Prædikestolen i den kristne
Kirkes Forsamling, paa det at, dersom nogen var, der kunde
lovligen forhindre saadant Ægteskab, at der imidlertid kunde
granskes og forfares, førend Ægteskab blev fuldkommet".

Hvad enten nu de "vise og gudfrygtige Forfædre uden al Tvivl
havde villet skikke det" just paa denne Maade eller ikke, saa blev
det nu slaaet fast, at Ægteskabet fremtidigt skulde stiftes ved
tvende Handlinger svarende til den gamle Bortfæstnings to Led:
Trolovelse og Giftermaal. Den første skulde hedde:
"<sp>Trolovelse</sp>" og bestaa i, at Parret lovede hinanden deres Tro.
Den anden skulde eller kunde hedde "<sp>Bryllup</sp>" og bestod i
at Parret blev "viet og givet sammen udi Kirken". <sp>Vielse,
Giftermaal og Bryllup var altsaa fra nu af et og samme</sp>.

Hvilken af de to Handlinger der var Hovedhandlingen, kunde
der ikke være Tvivl om, thi Lysningen i Kirken skulde først gaa
forud for Brylluppet. Derfor maatte det selvfølgelig ikke tilstedes
Folk, om de var nok saa retteligt trolovede, at "søge Seng med
hverandre, førend de er viede og givne sammen i Kirken. Hver,
der fordrister sig derimod at gøre, skulle straffes af deres
Øvrighed, naar de af Sognepræsten blive paamindte. Og dersom de,
der saaledes ere trolovede sammen, ligge udi et ondt Levnet og 

forholde at lade dennem vie tilsammen for Kirkedøren,, skal
Sognepræsten sætte saadanne en vis Tid for, inden hvilken de skulle
komme til Kirken og lade sig kristeligen vie og give tilsammen.
Hvis de ikke det gøre, skal han aabenbare forbyde saadanne
Sakramentet, og dersom de endda ikke ville rette sig, da skulle de
for saadan deres Forargelses Skyld aabenbarligen sættes i Band".

<sp>Brylluppet skulde altsaa være Hovedhandlingen</sp>.
Trolovelsen skulde dog være langt mere end et blot almindeligt,
mundtligt Løfte. Ogsaa den skulde være en offentlig Handling
og foregaa enten i Kirke eller dog i hvert Fald i Præsts
Overværelse: "Faa det alting kan gaa des ordentligere og
skikkeligere til, skal efter denne Dag ingen Trolovelse ske, foruden
at Præsten og fem andre Vidnesbyrd i det mindste ere der
overværendes".

Trolovelse og Bryllup var altsaa, om end skilte baade i Tid
og i indre Værd, dog tvende Dele af en og samme Fælleshandling. 
Trolovelsen betegnede, som Niels Hemmingsen udtrykte
det, Begyndelsen til Ægteskabet, Brylluppet Fuldbyrdelsen
<footnote>Nærmere udviklet i N. Hemmingsen: Libellus de 
conjugio, repudio et divortio. (Lipziæ 1572.) </footnote>.
Begge lod sig kun hæve under visse, i Ordinansen nærmere
opregnede Betingelser. Det var tydeligt nok, at det var Billedet af
den ene og forbindende Bortfæstning, der havde foresvævet dem,
der affattede denne Ordning.

Skøndt den nye Ordinans forbød umyndiges Trolovelse eller
dog anførte "Trolovelse, som skeer udi nogens umyndige Aar"
blandt de Arter af Trolovelse, som "ikke skal holdes", var den
dog, som vi har set, selv fremgaaet af den ved denne Skik
fremkaldte Trang. Det, at den anviste lovlige Former for hele denne
Skik, var netop et af dens væsentligste Fortrin. Thi iøvrigt led den
af <sp>betydelige Mangler</sp>.

Hertil kunde maaske allerede regnes, at dens Affattelsesform
ikke var saa juridisk skarp og omskuende, at den fik alle Rester
af Fortids Retsanskuelse luget op med det samme. I denne
Henseende delte den dog kun Skæbne med næsten alle de øvrige
protestantiske Landes Ægteskabslovgivninger. Og Danmark
taaler paa dette Punkt vel Sammenligning med de andre Lande,
idet man herhjemme allerede inden Aarhundredets Slutning
havde ved Herredagsdom (af 19de Juni 1596) faaet fastslaaet
den Retsgrundsætning, som næppe var tydeligt nok udtrykt i 

Ordinansen: at Trolovelse ikke gaar over til at blive Ægteskab
blot ved Parternes ægteskabelige Samliv, men gyldigt Ægteskab
kan kun stiftes ved kirkelig Vielse<footnote>J. Nellemann i 
Historisk Tidsskrift 5te Række I 395-411 og III 701-6. </footnote>.

En langt væsentligere Mangel ved den nye Ordinans var dens
bevidste Uklarhed paa et afgørende Punkt. Med Flid havde den
valgt Betegnelsen "Trolovelse" for den første indledende
Handling, uagtet det var alle vitterligt, at herved havde mange indtil
fornylig forstaaet den samlede Handling, nemlig den ved Præst
udførte Bortfæstning. Dette Navn var dog blevet valgt paa
Bispemødet 1555 og fastslaaet 1582, fordi man netop ønskede at
fremhæve, at de to nye Handlinger ikke var noget nyt, men blot den
gamle Bortfæstnings to Led: Trolovelse og Giftermaal. I
Bortfæstningen lige saa vel som i den nye Ordning betegnede netop
"Trolovelse" kun et indledende Løfte, der umuligt af nogen
kunde misforstaas som fuldt Ægteskab. Det var derimod en dum
og vildledende Sprogbrug, naar man fra den katolske Tid havde
vænnet sig dl at kalde kirkelig eller gejstlig Bortfæstning
(sponsalia) for "Trolovelse", thi i det mindste som sponsalia de
præsenti svarede denne fuldt ud til Giftermaal. Det var netop denne
urimelige Sprogforvirring, der ved den nye Ordning skulde faa
sit Dødsstød.

Ordinansen havde paa dette Punkt den mest indlysende Ret,
men kom just derved til at begaa den mest indlysende Uret.
<sp>For at faa et sprogligt Udtryk renset, forplumrede
man et Retsbegreb</sp>. Benævnelsen "Trolovelse" blev saa
langt fra at være en Oplysning, at den netop blev en Fælde. Thi
det kunde enhver sige sig selv, at en hel Befolkning, der i
Aarhundreder havde været vant til at forstaa ved "Trolovelse" den
Art Giftermaal, hvorved Præst er til Stede, nu umuligt kunde
bringes til ot forstaa, at en "Trolovelse" behørigt udført af Præst
ikke var Giftermaal. Det var da ogsaa kun et lille Mindretal, der
virkelig fattede Forskellen mellem før og nu. Hovedmængden
af Befolkningen betragtede fremdeles "Trolovelsen" som det
egentlig ægteskabsstiftende, "Bryllup" derimod ligesom forhen,
som en Fest, det ikke var Hvermands Sag at holde. Ogsaa hvad
denne anden Hovedhandling angik, var de nye Benævnelser
uheldigt valgte.

Gejstlighedens ihærdige Forsøg paa at forklare Befolkningen

den nye Ordning frembød et paa een Gang haabløst og dog
pudsigt Skue. Det lykkedes virkelig hist og her at vække
Forestillinger om, at den nye Art af Trolovelse var en løsere Art
Forbindelse end den tidligere. Men Mængden opfattede dette paa
sin Maade. At Trolovede havde Lov til at leve sammen som
Ægtefolk, var givet, men det nye maatte da altsaa være saaledes
at forstaa, at Trolovede nu efter sligt Samliv havde Lov til atter
at skilles, naar de var kede af hinanden. Aar 1593 meddeler
Sjællands Biskop, at Kapitlet i Roskilde, der skulde dømme i
Stiftets Ægteskabssager, havde meget med saadant at gøre: "at
Trolovede, der var flyttede sammen, vilde skilles fra hinanden
igen efter at have prøvet hinanden"<footnote>Kirkehistoriske 
Samlinger VII 33. </footnote>. For at bekæmpe denne
meget farlige Tankegang maatte Kirken lægge særlig Vægt paa,
at Trolovelse var en Begyndelse til Ægteskab og kun rent
undtagelsesvis atter kunde hæves. Men herved arbejdede den netop
den gamle Opfattelse i Hænde, der ansaa Trolovede for
berettigede til ægteskabeligt Samliv. Denne Opfattelse holdt sig
haardnakket, saa længe Trolovelse som offentlig Handling overhovedet
bestod. Hvor indgroet den var, ses bedst af, at den i det 19de
Aarhundrede af Folkets bredere Lag er bleven overført paa den
nye, langt løsere Art af Forbindelse: Forlovelse.

*

Idet Ægteskabs-Ordinansen af 1582 svigtede Reformatorernes
Grundtanke, at lade den ægteskabsstiftende Handling være kun
een, og i Stedet for indførte Tvedelingen, undergravede den selv
Betydningen af denne Handling, der efter dens egen Opfattelse
dog burde være Hovedhandlingen, nemlig "Brylluppet". Men
samtidigt kom den ved sin Iver for at hævde Kirkens Anseelse
til at anvise den Vej, ad hvilken ogsaa den første Handling,
"Trolovelsen", en Gang i Tiden skulde blive fjærnet.

Ordinansen af 1582 var en fuldstændig Sejr for Gejstligheden,
for saa vidt nu al verdslig Bortfæstning skulde være afskaffet og
der fremtidigt skulde være Præst til Stede baade ved Trolovelse
og ved Bryllup. Men just denne <sp>Gejstlighedens Trængen
sig frem</sp> indeholdt en Fare for Sagen. Hvad var det nemlig
for en Gejstlighed, der nu skulde være med overalt? Ikke hin 

katolske, der havde talt Landets bedste Slægter i sig, og som det
var en Ære at betjenes af, men den nye lutherske, som enhver
Adelsmand holdt sig for god til at indtræde i. Men skulde disse
tarvelige Præster være med ved enhver Trolovelse, sank det at
have gejstlig Betjening ved en saadan ned til at være almindeligt
og altsaa simpelt.

Indtil Aar 1582 havde mange Adelsmænd af gammel Vane
benyttet gejstlig Bortfæstning; men fra dette Aar, da <sp>Præsts
Nærværelse blev lovbefalet, maatte Stemningen slaa om</sp>.
Ikke ganske uden Grund saa man noget krænkende i den
Bestemmelse: "Efter denne Dag skal ingen Trolovelse ske,
foruden at Præsten og fem andre Vidnesbyrd i det mindste ere der
overværendes". Præsten mødte jo her som en Slags Overvidne,
der enten ligefrem ledede Handlingen eller dog ved sin
Nærværelse gav de andre Vidnesbyrd deres Vægt. Men det var dog
vel galt for fem Adelsmænd, som retsgyldige Vidner at blive sat
i Klasse under een Gejstlig. Ganske naturligt blev fra nu af
Præsten lidt efter lidt en stødende Skikkelse ved adelig Trolovelse.
I Stedet for vendte man tilbage til den tidligere Skik, hvor Slægt
og Venner som Vidner mødtes i Hjemmet; den paabudte
gejstlige Trolovelse ændredes om i Lighed med den gamle verdslige
Bortfæstning. Allerede Aar 1555, da man først forsøgte
Tvedelingen indført, synes Bisperne at have maattet indrømme
Adelen Ret til at undvære Præst ved Trolovelse<footnote>
H. Rørdam: Danske Kirkelove I 463. </footnote>. I
Ægteskabs-Ordinansen af 1582 berøres dette Punkt ikke, men vi veed, at
adelig Trolovelse kort efter stundom fandt Sted uden Gejstliges
Nærværelse. I Christian den Femtes Danske Lov fik endelig
denne Forret Ord: "Ingen Trolovelse skal ske, uden at Præsten
og fem andre Vidnesbyrd i det mindste ere der overværende.
Holdes dog iblandt dennem, som ere i Rangen eller af Adel, og
dennem som lige med Adel agtes, for fuldt Ægteskabs Løfte, hvor
begge Parterne i seks af fælles Venners Nærværelse tilsige
hverandre Ægteskab og give hinanden fuldt Jaord"<footnote>
Chr. V's Danske Lov 3-16-11. </footnote>.

Men herved var Trolovelse ved Præst stemplet som noget af
lavere Art. Flere og flere søgte at unddrage sig den, og Aar 1799
afskaffedes Trolovelse helt som offentlig Handling. Forlængst
var den Gang den gamle Skik, at trolove Børn, ophørt. Efter
næsten tre Hundrede Aars Forløb sejrede da endelig 

Reformatorernes Grundtanke, at <sp>lade den ægteskabsstiftende Handling
være kun een</sp>. Under Navn af Bryllup eller Vielse stod den
gamle Bortfæstning, udført af Præst, nu igen tilbage som den ene
gyldige Form for Indgaaelse af lovligt Ægteskab.

*

<h1>10</h1>

Af det foregaaende vil det være klart, at Trolovedes
<sp>Skilsmisse</sp> kun med Vanskelighed kunde finde Sted. I den katolske
Tid havde Grunden hertil været let forstaaelig: Trolovede var
jo givne sammen, det vil sige gifte; men Ægteskabet var et
Sakramente, hvis Virkninger ikke atter kunde hæves hverken i Live
eller ved den ene Parts Død. De faa Eksempler paa Trolovedes
Skilsmisse, som vi kender fra den katolske Tid, angaar da ogsaa
saadanne Tilfælde, hvor det ægteskabelige Samliv ikke endnu
var begyndt, og hvor det havde vist sig, at Parterne var for nær
beslægtede til overhovedet at maatte ægte hinanden. Det mest
bekendte Eksempel herpaa i Danmark var Henrik Rosenkrans's
og Jomfru Margrethe Gyldenstjernes Skilsmisse Aar 1530.

Denne Begivenhed vakte i sin Tid, som naturligt var, betydelig
Opsigt. Sagen angik jo to af Landets mægtigste Slægter og havde
derhos en hemmelig Historie, hvis Traade vi endnu nogenlunde
kan følge. Henrik Rosenkrans's Søster Mette, der var gift med
Erik Banner, var imod Broderens Giftermaal med Jomfru
Gyldenstjerne, da hun havde fattet Nag til denne og skal have lovet,
at saavidt det stod til hende, skulde de aldrig faa hinanden. Hun
søgte derfor paa enhver Maade at stemme Broderen ilde mod sin
Trolovede og vække Skrupler hos ham mod Forbindelsen. Fuldt
saa megen Virkning paa Henrik Rosenkrans som Søsterens
Overtalelser lader dog Synet af Jomfru Clara Bille til at have haft
Hvad enten det nu var denne Jomfrus Skønhed eller hendes
Dyder eller Faderen Anders Billes Rigdom, der gjorde stærkest
Indtryk paa ham, saa besluttede han sig til at hæve Trolovelsen
med Jomfru Margrethe Gyldenstjerne for at ægte den anden.

Som Paaskud brugte han, at han og hans Trolovede var
Næst-søskendebørn, og at han frygtede for, at "da de var hinanden 

saa nær i Slægt og Byrd, Ægteskab ikke skulde blive dennem
til Lyksalighed paa Sjælens Vegne". Dette Paaskud er i flere
Henseender mærkeligt. At han har haft Ret i sin Slægtskabs-Angivelse 
er der ingen Tvivl om. Men undre maa det, at under
slige Omstændigheder en Trolovelse overhovedet har kunnet
finde Sted; og naar den har fundet Sted og tilmed bestaaet i flere
Aar, at man saa ikke i Mellemtiden har indhentet Pavens
Bevilling til Ægteskab. En af hendes Brødre, Knud Gyldenstjerne,
var dog Biskop i Odense.

Om den nærmere Forklaring paa alt dette tier Beretningerne.
Vi kan kun slutte, at det maa have været et haardt Sammenstød,
da de to mægtige Slægter i denne Anledning tørnede sammen i
København i Juli Maaned 1530. I tre Dage varede Striden. "Var
al Slægten derover i tre Dage; da er det nu, Gud des Lov!
kommet til en god Ende". Forliget gik ud paa, at begge Parter
nu skulde "være hinanden ledige, kvitte og adskilte, og hver
maatte forsee sig med Giftermaal, eftersom Gud vil dennem
tilføje". Henrik Rosenkrans skulde skikke Bud til Rom og skaffe
paveligt Brev og Fritagelse for enhver mulig Virkning af deres
tidligere Trolovelse, -- "flye hende at hun maa gifte sig igen",
som et samtidigt Privatbrev udtrykte det. Sluttelig afgav Hr.
Henrik den Æreserklæring til Jomfru Margrethe, at han ikke
vidste andet med hende end Ære, Dyd og Godt, og at hun varen
ærlig og god Jomfru; vilde nogen hende andet paasige, skulde
han være den, som vilde hjælpe til det at paatale og afværge
baade med Haand og med Mund, med Ord og Gerning.

Efter at derpaa Fæstensgaverne fra begge Sider var
tilbagegivne, fandt endelig den egentlige Skilsmisse Sted, idet paa
gammeldags Vis et Klæde blev skaaret itu imellem dem. Det var
samme Skik, som omtales i Visen om Aksel og Valborg:

<tab> Saa fulgte de dennem til Alteret hen,
<tab> Fik dennem Klædet i Hænde;
<tab> De løste det Baand og vare ej sen,
<tab> Thi Svenden var Jomfruens Frænde.

<tab> Det Klæde mellem dem skaaret blev,
<tab> Hver fik af dennem et Stykke,
<tab> Saa lever den aldrig i Verden saa gæv,
<tab> Der selver kan raade sin Lykke.

<tab> De toge Guldringen af Fingeren hen
<tab> Og Armbaandet af hendes Haand.
<tab> De fik den Ridder sin Gave igen.
<tab> Opløst var Kærligheds Baand<footnote>
Abrahamson, Nyerup og Rahbek: Udvalgte Danske Viser fra Middelalderen III 273. </footnote>.

Om Bevæggrundene til Henrik Rosenkrans' Færd gav de
følgende Dages Begivenheder tilstrækkelige Oplysninger. I Løbet
af nogle faa Dage lod han nemlig ved samme Møde i København
"tiltale" Anders Bille angaaende hans Datter, Jomfru Clara,
erholdt "Ja-Ord" og blev fæstet til hende. En samtidig
Brevskriverske søger at pynte saa meget som muligt paa det skete ved
den kostelige Undskyldning ret i Tidens Aand: Han skiftede nok
Fæstemø, men det havde ikke saa meget at sige, thi begge
Jomfruers Slægtninge var væsentlig de samme:

"Og maa du vide, at Hr. Anders Billes Datter Clara er hannem
tilsagt nu siden, saa de skulle gives til Hobe i Dag eller i Morgen.
Gud give, det blive til Lykke og Salighed! Og bliver han i den
samme Slægt, de var Vennerne (*c: Slægtningene) tilfælles paa
baade Sider".

Dømte end saaledes enkelte mildt om, hvad der var sket, saa
lod dog Sagens senere Udfald sig udlægge som Vidnesbyrd om,
at ingen ustraffet kunde tage Kirkens Trolovelse forfængelig.
Thi underligt kørtes der i Ring med alle Hovedpersonerne.
Henrik Rosenkrans fæstede vel Jomfru Clara Bille i København 1530,
men Brylluppet trak ud. Først udsattes det et Par Aar, saa kom
Grevens Fejde med al dens blodige Uro. Selv sad han som
Lensmand paa det vigtige Gulland; der var ikke Tale om at drage til
Stege og hente sin Brud. Og imedens maatte hans tilkommende
Svigerfader Anders Bille overgive sig og sværge Fjenden
Troskab. Datteren fangedes, da Stegehus blev overrumplet og
plyndret. Af al Slægtens fordums Rigdom var nu kun Søholms Mure
og "blotteste Jorden" tilbage.

Endelig syntes det at skulle dages. Christian den Tredje tog
"paa alle de Fruers og Jomfruers Forbøn", som var i København
under Rigsdagen 1536, atter den frafaldne Anders Bille til Naade.
Løsladt af Fængslet friede denne forarmede Svigerfader straks,
som forstandigt var, til en rig Arving. Hans Datter, Jomfru Clara
Bille, sejlede fra Stegehus op til den ventende Fæstemand paa
Gulland, hvor det saa længe udsatte Bryllup endelig skulde fejres. 

Smykket som Brudgom og ledsaget af et prægtigt Følge tumlede
han sin Ganger paa Strandbredden, medens Skibet nærmede sig.
Da blev det vælige Dyr vildt og kastede ham af. Han var død, da
Jomfru Clara gensaa ham.

Henrik Rosenkrans's Søster, Fru Mette, der af Nag til
Jomfru Margrethe Gyldenstjerne havde faaet sin Broder til at hæve
Trolovelsen, fik lige saa ublid en Skæbne. En tidlig Død kaldte
hende bort fra hendes Ægtemand Erik Banner. Og denne ægtede
derpaa Genstanden for hendes bitre Had, Jomfru Margrethe
Gyldenstjerne. "Fru Mette vilde ikke unde mig sin Broder, nu
maa hun unde mig sin Mand", sagde denne, der nu atter blev
Fæstemø. Og anden Gang i disse skiftende Forhold kunde det
med Føje siges om den nye Forbindelse: "Og bliver hun i den
samme Slægt, de var Vennerne tilfælles paa baade Sider"
<footnote>Skilsmisse-Forliget N. K. S. no. 1301 e. Fol. -- 
Vedel Simonsen: Familie-Efterretninger om de danske Ruder 
I 198. -- Dito: Saml. t. Hagenskovs Slots Historie S. 36. 
-- Hofman: Danske Adelsmænd II 89-90. -- Allen: De tre 
nordiske Rigers Historie IV 1, 198-201. -- Dansk Biografisk 
Leksikon. Anders Bille. </footnote>.

*

Da Luthers Lære indførtes i Danmark, opgav man Læren om
Ægteskabet som Sakramente. Skilsmisse kunde nu i visse
Tilfælde finde Sted. Dette var en af de nye Lærdomme, der fra
katolsk Side lagdes Luther mest til Last, og som man paastod
vilde nedbryde al Agtelse for Ægteskabet. I det virkelige Liv kom
den dog næppe til at medføre betydelige Følger, thi man synes
at have holdt stærkt igen paa dette Punkt og ikke været meget
villig til at tillade Ægtefolks Skilsmisse. Det samme var Tilfældet
med Trolovedes.

I det første Tidsrum fra Aar 1536-1582 var "Trolovelsen" jo
endnu hyppigt det samme som Bortfæstning, altsaa lig med
Giftermaal. Reglerne for Ægtefolks og Trolovedes Skilsmisse blev
da ens. Begge Arter af Skilsmisse kunde kun finde Sted ifølge
Dom. Et Blik paa et Par af de mest bekendte Sager vil lettest
oplyse os om Fremgangsmaaden ved disse.

Aar 1540 paadømte Landets samtlige Biskopper i Forening
med Professorerne ved Københavns Universitet en Sag, der,
baade hvad Parternes Navne og Sagens Indhold angik, havde
særligt Krav paa Interesse. Parterne var den siden saa bekendte
<sp>Birgitte Gøye</sp>, dengang tjenende i Dronning Dorotheas
"Jomfrukammer", en Datter af Rigens Hovmester Hr. Mogens Gøye

og altsaa hørende til en af Landets fornemste Slægter. Hendes
Modpart var <sp>Jesper Daa</sp> til Enggaard (Gyldensteen) i Fyn.
Begge Parter var egentlig enige, for saa vidt som de i Forening
begærede at "maatte være frie og ledige fra hverandre", altsaa
at <sp>deres Trolovelse maatte blive hævet</sp>. Det Spørgsmaal,
der forelagdes til Besvarelse, var da dette for Datids Forhold
betegnende: "om disse Personers Trolovelse har været ret
Ægteskab eller ej".

Meningen med dette Spørgsmaal var ikke den at faa oplyst,
om de Paagældende havde levet som Ægtefolk. Hvis sligt havde
fundet Sted, vilde de jo overhovedet ikke have kunnet begære
at skilles som Trolovede, de var jo i saa Fald Ægtefolk. Om
denne Side af deres Forhold herskede der næppe nogen Tvivl,
og det fremgik da ogsaa af alles samstemmende Vidnesbyrd, at
intet saadant havde fundet Sted. Hun beviste, at siden hun som
elleveaarig var bleven trolovet med Jesper Daa, "havde hun
aldrig i de forløbne 15 Aar vist noget Kærligheds eller
Elskeligheds Tegn imod ham enten med liflige Ord, Skænk eller anden
Del, som det plejer at ske mellem ret Fæstemand og Fæstemø,
men hun gad aldrig gerne se ham eller høre ham nævne uden
stor Sorg og bedsk Graad". Hendes Fader, tre Brødre, en Søster
samt flere andre Vidner beedigede, aldrig at have "fornummet,
at hun havde Vilje og Kærlighed til Jesper Daa, men hun græd
altid og holdt sig ilde, saa tidt hun saa ham eller hørte hans Navn
nævne". Naar nu hertil kom, at hun allerede for tolv Aar siden,
straks efter at hendes Stifmoder var død, havde i Kolding givet
ham sin Hjertens Vilje tilkende, at hun ikke vilde have ham og
tilbageleveret ham Fæstensgaven, samt at han tilstod, at han
"efter den Tid, hun sagde ham Nej, aldrig havde beklaget sig,
men var aldeles tilfreds og lod det saa blive" -- saa skulde man
tro, at den Sag var let at klare, og at der ikke behøvedes et
gunstigt stemt Kongepar, otte Bisper og en halv Snes Professorer
for at faa den Trolovelse yderligere hævet.

Ikke desto mindre forholdt det sig saa. Spørgsmaalet lød jo,
"om disse Personers Trolovelse havde været ret Ægteskab eller
ej.". Kunde der intet mangelfuldt eller uregelret paavises ved
selve Trolovelsesakten, saa var de dengang lovformeligt blevne
givne til Hobe og var altsaa Ægtefolk.

Der kunde imidlertid paavises noget saadant. Hertil kunde
allerede regnes, at Birgitte Gøye kun havde været 11 Aar
gammel, altsaa umyndig, da hun bortfæstedes, ihvorvel Forbudet
herimod var udstedt noget senere og følgelig maatte gives
tilbagevirkende Kraft. Men i hvert Fald var det givne "Samtykke"
ikke ganske i Orden. Efter Reformatorernes Lære krævedes der
til gyldigt Ægteskab alle Parters Samtykke: Guds, Forældrenes,
Parrets og Menighedens. Men her var Parrets Samtykke
ufuldstændigt. Thi det kunde ikke kaldes Samtykke fra Birgitte Gøyes
Side, naar hun lokket og tvungen havde afskrevet den
Haandskrift, der forelagdes hende, kun af Frygt for Faderens og
Moderens Trusler havde hvisket: "Ja! og modstridende ladet
Stifmoderen hænge hende Jesper Daaes Fæstensgave om Halsen.

Ad denne Vej slap Parret lykkeligt fri. "Til ret Ægteskab
hører sand, hjertelig og alvorlig fri Villie og Samtykke paa begge
Sider, hvilket ikke findes at have været mellem disse to; thi har
der ikke været ret Ægteskab for Gud imellem dem". Saaledes
sejrede da endelig efter femten Aars utrættelig Kamp Birgitte
Gøyes Udholdenhed. Hun havde næppe naaet sit Maal, hvis hun
ikke havde haft det Held at staa Kongeparret nær, være en
Datter af Rigets øverste Embedsmand og have en Mængde gode
Vidner tilrede. Oplysende for Birgitte Gøye personlig er det, at
hun gennemkæmpede hele denne Strid alene af Lyst til
Uafhængighed, ikke paa Grund af Tilbøjelighed for nogen anden
Mand. Paa den gamle Dom, som den endnu findes, staar der
skrevet: "Universitetets Dom i København imellem Jesper Daa
og min kære Husfru Birgitte Gøye, og paa den Tid, da denne
Dom gik, var det utænkt af hende og mig, at vi af Guds Forsyn
skulde komme sammen. Herluf Trolle, egen Haand"<footnote>
Danske Magazin 3die Række I 172-76. </footnote>.

Faldt det saa svært at blive skilt, hvor Forholdene var
gunstige, maatte det synes næsten umuligt for almindelige Trolovede
at faa Forbindelsen hævet. Dommen over Præsten Iver Bertelsen 
afgiver et Eksempel. Han lader til at være falden i Hænderne
paa Folk af tvivlsom Art. Først nægtede nemlig hans Fæstemøs
nærmeste Slægt at holde, hvad der var lovet ham ved
Bortfæstningen. Saa krævede hun Penge for at give Afkald paa ham. Men
endelig slap han dog fri. Han fik deres og de hans Brev for, at 

begge Parter nu var hinanden kvit. Havde der fundet
ægteskabeligt Samliv Sted mellem ham og hende? "Nej, var der ej! det
veed jeg vel, at de som ere Ægtefolk maa ikke købe sig fra
hverandre med Penge". Ikke desto mindre var Dommerne dog enige
om, at "det var ret Ægteskab mellem Mester Iver og hans
Fæstemø", og at han følgelig -- hvis han ikke vilde leve sammen med
hende, hvad man søgte at bevæge ham til - i hvert Fald ikke
maatte gifte sig, saa længe hun var i Live<footnote>Kirkehistoriske 
Samlinger III 29-30. -- Nærværende Skrift VIII 170. </footnote>.

Hvor vidt man gik i at værne om Trolovelsens Ubrydelighed,
kan ses af, at man endog ansaa det for strafbart at hæve den,
selv om den endnu ikke var fuldstændigt sluttet. Kapitlet i
Stavanger dømte Aar 1576 saaledes i følgende Sag:

Sigvard Hugesøn paa Kingestad havde ladet "tiltale" om
Beljud Osmundsdatter paa Nothen, først ved Præsten, siden ved sin
Fader og en Lagretsmand som Talsmænd. Pigen havde svaret,
at hun "ikke kunde sige Nej derfor, om de Gamle vilde det
samtykke", og "de Gamle" havde udsat deres endelige Svar
til Nytaarsdag "med saadant Forord, at hvis Hugo (Bejlerens
Fader og Talsmand) ikke fik noget Agterbud paa sin Søns
Vegne imidlertid, da skulde de faa gode Svar paa samme
Nytaarsdag, og være da vist og fast, naar de da kom med gode Folk
efter Sædvane".

Ventetiden synes at være falden Faderen, Hugo, lang. Vel
havde han ingen Grund til Frygt, der kom jo intet "Agterbud",
men han vilde dog gerne sikre sig yderligere, og han havde da
set Lejlighed til at faa "Pigen til at haandtage ham paa Sønnens
Vegne" og til at modtage Gaver fra Sønnen, to Skridt, der
mindede om den egentlige Bortfæstning, men dog selvfølgelig ikke
kunde være lovgyldigt bindende.

Endelig kom Nytaarsdag, da Svaret efter Løfte skulde gives.
Talsmændene mødte paa Nothen, men her saa det underligt ud.
Datteren var borte, hun var "forskikket til næste Gaard, saa at
Talsmændene ikke kunde komme hende til Ords", og istedetfor
havde "en ung Karl ved Navn Jacob Olsøn og hans Moder og
Søster" slaaet sig ned som Gæster paa Nothen, og han havde,
efter hvad der sagdes, "forvendt Pigens Sind til sig, saa at der
nu ikke var Tale om "Jaord" eller "Haandfæstning" mellem
Beljud og hendes første Bejler, Sigvard. 


Forbitret stævnede dennes Fader Sagen for Stavanger Kapitel,
og forlangte Dom for, om Beljud og hendes nye Bejler, Jacob
Olsøn, under disse Forhold vel maatte faa hinanden. Kapitlet lod
Parterne "vige udenfor Døren", "ransagede denne Sag det
yderste og flittigste dem muligt være kunde", og kunde saa "ikke
andet befinde, end at Sigvard Hugesøn var her udi bedragen". De
dømte derfor, at "Beljud skal for sin og sine Forældres
Letfærdigheds Skyld ikke have Jacob Olsøn, som har forvendt hendes
Sind fra Sigvard, som hun først havde lovet, og skal hun udi tre
Aar herefter ikke have Lov til at gifte sig med nogen. Ikke heller
skal Jacob Olsøn gifte sig udi samme tre Aar, og skal han
derhos staa til Rette paa Kongens Vegne for saadan sin
Underfundighed og Forseelse. Men naar disse Aar er forløbne, da maa
hver af dennem gifte sig <sp>paa andre Steder</sp>. Derimod maa
Sigvard Hugesøn, naar han vil, give sig udi et ærligt Ægteskab,
efterdi vi finde hannem uskyldig".

Jacob Olsøn var imidlertid ikke den Mand, der lod sig skræmme
af slig en Dom. Han vidste at sno sig efter Forholdene, og det
følgende Aar kunde han møde i Stavanger Domkirke med sine
to tidligere Modstandere, Fader og Søn. De kom alle tre for at
meddele Kapitlet, at de ikke begærede hverandres Ulykke eller
Skade i nogen Maade, men gerne vilde have Dommen formildet
Dommerne lod sig bevæge. Fader og Søn begærede en Sum
Penge af Jacob Olsøn for Rejser og Umage i den hele Sag, "om
hvilket de ogsaa straks kom venligt over Et". De tidligere
Modstandere tilsagde derpaa hinanden et fuldt, fast, broderligt
Venskab. Om Beljuds Skæbne synes Dommerne, efter at Jacob Olsøn
havde gjort dem en fortrolig Meddelelse, ogsaa at have skiftet
Sind. Thi de ændrede nu Dommen til, "at Jacob Olsøn og
Beljud Osmundsdatter maa komme tilsammen i et ærligt Ægteskab,
efterdi de tilforn have haft at skaffe med hverandre, paa det at
mere ondt, som ellers vilde efterfølge, kunde afskaffes".

Af den oprindelige Dom var nu ikke andet tilbage end det
sidste Punkt, som gentoges: "Sigvard Hugesøn maa, naar han saa
vil, give sig udi et ærligt Ægteskab, efterdi han udi alle Maader i
denne Sag haver været fundet skikkelig og ganske uskyldig"<footnote>
Dom af 21 Marts 1576 og 6 Oktober 1577. Stavangers ældste Kapitelsbog. 
N. R. A. </footnote>. 

*

Efter Aar 1582, skulde man tro, at det gamle Syn paa
Trolovelsens bindende Kraft maatte have tabt sig. Ved den nye
Ægteskabs-Ordinans sondredes der jo skarpt mellem "Trolovelsen"
og "Giftermaalet", og den første Handling sank ned til at være
et blot Tilsagn. Men et Tilsagn maatte med begge Parters
Samtykke atter kunne hæves, altsaa de Trolovedes Skilsmisse finde
Sted, naar blot begge var enige herom.

Denne Betragtningsmaade blev dog langt fra gældende. Den
gamle Opfattelse beherskede endnu Sindene; det hele, man veg
tilbage, var til at erklære <sp>Trolovelsen</sp> for det "<sp>begyndte
Ægteskab</sp>", Vielsen for "det fuldbyrdede Ægteskab". Det blev
endnu ved den gamle Tankegang, at <sp>det var Samtykket,
der stiftede Ægteskabet</sp>. Som en dengang bekendt tysk
Prædikant udtrykte det Aar 1584: "I samme Stund, som en
Mand rækker Haanden frem og lover en Kvinde Ægteskab, -- 
oprigtigt og redeligt, i Guds Navn, i Vidners Overværelse og
efter Landsens Skik -- saa er det for Gud og Verden et
kraftigt og fast Ægteskab, og saadant Baand kan ingen atter
opløse og skille ad undtagen Døden eller Ægteskabsbrud, som
Kristus siger"<footnote>Joh. Mathesius: Hochzeitpredigten. 
(Nürnberg 1584) 4to. Bl. 137. </footnote>.

<sp>Trolovedes Skilsmisse blot efter fælles Overenskomst</sp> 
var da altsaa fremdeles <sp>utilstedelig</sp>. Der maatte have
fundet et af de i Ordinansen omtalte Tilfælde Sted, for at
Forbindelsen atter kunde hæves: Den ene Part maatte bevisligt have
været drukken, da det skete, eller fra Forstanden, spedalsk,
umyndig eller tvungen ved Magt eller List. Det lykkedes f. Eks.
Bernt Skrædder i Stavanger at slippe af med sin Trolovede,
efterdi hun havde anvendt List, idet hun havde "laant et Barn
og gjort Bernt Skrædder viis, at det var hans Barn, hvilket dog
Mogens Snedker i Bergen havde". Stavanger Kapitel erklærede
denne hendes Maade at blive trolovet paa for groft Bedrageri og
dømte, at Bernt skulde være hende kvit<footnote>Stavangers 
Kapitelsbog 15 Juli 1585. N. R. A. </footnote>.

Havde ingen saadan Uregelmæssighed fundet Sted, da selve
Trolovelsen fuldbyrdedes, kunde den kun hæves, saafremt der
forelaa Ægteskabsbrud, Tyveri eller anden uærlig Gerning, eller
hvis Fæstemanden blev imod hendes Vilje borte i mere end tre
Aar. Det var egentlig kun den sidste Vej til Skilsmisse, der kunde
tænkes anvendt af hæderlige Folk; men her passede Øvrigheden 

paa. Det fik f. Eks. Poul Pedersøn, en Søn af Borgmesteren i
Køge at føle. Han havde trolovet sig med Maren Madsdatter i
Malmø, men synes hurtigt at være bleven ked af hende. For at
styrke hans svigtende Følelser indstævnede hun ham for
Kapitlet i Lund, der "kendte deres Trolovelse nøjagtig og ret". Poul
Pedersøn bestemte sig da efter Samraad med sine Forældre til
at rømme Landet for saaledes at blive hende kvit. Hun anede
imidlertid Uraad og fik udvirket en Befaling fra Regeringsraaderne 
til Lensmanden i Køge om at forekomme slig "ubillig
Letfærdighed". Lensmanden skulde tage nøjagtig Borgen af Poul
Pedersøn for, at han "ikke vilde undvige af Riget, førend han ved
endelig Sammenvielse efter kristelig Skik havde efterkommet
Trolovelsen". Kunde eller vilde Fæstemanden ikke stille slig
Borgen, skulde han være sin egen Borgen og altsaa fængsligen
forvares, indtil han kunde blive gift med sin elskede
<footnote>Sjællandske Tegnelser 2 Juli 1588. R. A. </footnote>.

Hvor tilbøjelig man i enkelte Egne har været til at opfatte den
nye Art Trolovelse som mindre bindende end den gamle, men
hvor kraftigt Regeringen har holdt igen, kan ses af et Brev af
Aar 1592 fra Regeringsraaderne til Bispen i Fyn. Det oplyses
heri, at Fynboerne havde misforstaaet den nye Trolovelse, og at
det var "fast gement og brugeligt" iblandt dem, at Trolovede,
"naar der kommer nogen Tvist og Uenighed dennem imellem",
ikke føle sig bundne, ja selv om de dømmes tilsammen af Kapitlet, 
sker det ofte, at kun den ene Part er villig til at fuldkomme
Dommen, medens den anden Part fremdeles er modvillig. Men
"Saadanne modvillige Personer, som udi saa Maade forlade deres
Ægteskab og ere Øvrigheds-Foragtere, skal Bispen ikke taale".
Han skal "først efter Ordinansen advare den modvillige; og
dersom denne endda ikke vil rette og bedre sig, da skal han
offentlig lyses i Band, til han retter og bedrer sig"
<footnote>Skrivelse af 10 Juni 1592 fra de 4 Regeringsraader 
til Superintendenten i Fyen. Langebeks Diplomatarium. R. A. 
-- Trykt i H. Rørdam: Danske Kirkelove II 501-2. </footnote>.

Under Saadanne Forhold kom nødvendigvis Trolovedes Skilsmisse 
til at høre til de sjældne Undtagelser. Selv det at vise sig
vægelsindet, naar der friedes til en, kunde drage Straf efter sig.
Saaledes maatte f. Eks. en Pige i "Lante Holsten" betale to
Rigsdaler i Bøde, fordi hun adskillige Gange havde svaret Ja og
atter Nej til at ægte den gamle Burmeister og saaledes letfærdigt
spøgt dermed, endog hun tog ham tilsidst"<footnote>Falck: 
Staatsbürgerliches Magazin X 242. </footnote>. Den eneste Maade
at klare slige Forhold paa var ved hurtig Optræden og 


hensynsløst at sætte sig ud over alle Regler og Paabud. Faa denne Vis
bar Peiter Tittesen i Helsingør sig ad. Gertrud Gaasen havde
vundet hans Hjerte, men hun var trolovet med Thomas Hansen
i Helsingborg. Peiter tog da en rask Beslutning, bortførte hende
til sit Skib og havde Dristighed nok til at gaa op til hendes
Forældres Hus og forlange hendes Klæder udleverede. Gertruds
Moder, Johanne Gaasen, søgte her at stoppe ham og sagde, at
Datteren var trolovet med Thomas Hansen. Men "Peiter slog
saa trodselig Knep for hendes Næse" og svarede: "Hun har
været lovet mig forud, og jeg har nu haft min Vilje med hende".
Kort efter lettede Peiter Anker og stod ud af Sundet med sin
Brud.

Nu kom Retten paa Benene. Thomas Hansen anlagde Sag
imod Forældrene. Disse opbød hans Fæstensgave offentlig til
Tinge. Ikke uden Grund spurgte Dommerne Thomas, hvad han
egentlig tænkte sig at opnaa, om han f. Eks. vilde have Bøder
eller sin Fæstemø igen eller hvad andet. Thomas svarede, at han
blot begærede Ret over de to. Dommerne lovede ham, at den
skulde han faa, naar han skaffede dem tilstede. Men de var og
blev borte<footnote>Helsingørs Thingbog 17 Januar 1592. R. A. </footnote>.

I de sjældne Tilfælde, hvor Trolovedes Skilsmisse virkelig
fandt Sted, spillede endnu paa gammel Vis Fæstegavernes
Tilbagegivelse en Hovedrolle som Tegn paa Forholdets Ophør
Hvor indgroet denne Skik var, kan blandt andet ses af, at den
fremdeles anvendtes som Billede i gejstlig Veltalenhed.
"Ligervis som en Fæstemø formedelst idelige og listige Eftertragtelse
saa og Omgængelse kan forføres fra sin Tro og Love, sin
Fæstemand given, falde udi Boleri med en anden og med samme
Forseelse befindes, derover af hans Forældre berøves og igen
fratages Klenodie, Klæder og andre Fæstensgaver, forskydes med
yderste Blusel og Foragtelse fra Ære og Agt, komme i
Elendighed -- saa haver det sig og i lige Maade tildraget med denne
Kristi Menighed"<footnote>Johan Spangenberg: Ecteskabs Ordens Speyel 
oc Regel. (Kbhffn. 1601.) Laurents Benedichts Fortale. Bl. 4-5. </footnote>.

Endnu i Aaret 1648 hedder det om Jomfru Kirstine Urne, en
Datter af Frederik Urne til Bregentved: "Hun havde tilforn
været forlovet .... med Christian Sparre, men hannem blev hans
Gaver for sine sær Aarsagers Skyld igen tiiskikket"<footnote>
Historisk Tidsskrift 3die Række III 539. S. 233. </footnote>.

Hvor lidet Regeringen med Ægteskabs-Ordinansen af 1582 

overhovedet havde formaaet at bryde den gamle Opfattelse af
Trolovelsen, træder endnu langt ned i det 17de Aarhundrede ofte
mærkeligt frem. Saaledes ansaa Biskop Hans Mikkelsen i Fyn
Aar 1641 fremdeles Trolovelse for det samme som Ægteskab og
nægtede Giftermaal mellem to, fordi den ene havde været
trolovet med den andens afdøde Broder. "En Bonde ønskede at
faa sin afdøde Broders Trolovede, men han fik det Svar af mig,
at det ingenlunde bør tilstedes. Thi man bør tage Hensyn til,
hvad der er sømmeligt og ikke blot til, hvad der slet og ret er
tilladt"<footnote>Hieronymus Justesen Ranchs Danske Skuespil, 
udg. af S. Birket Smith. S. 91-93. </footnote>.

End ikke i det 18de Aarhundrede var man kommen
væsentligt ud over den gamle Betragtningsmaade. Følgende
Erklæring af Aar 1762 fra Biskop Brorson i Ribe om Følgerne
for en teologisk Kandidat af en hævet Forlovelse er ret
oplysende:

"Saasom den til Thorsted kaldede cand. theol. Grønvolds
Skrivelse til Johanne Pedersdatter Sørensen af 26. April sidst
afvigte klarligen viser, at han har været forlovet med hende og
tilladt hende at gøre det bekendt for alle og enhver, ligesom hun
ogsaa hans Begæring har accepteret og hendes Jaord skriftligt
meddelt, og det derfor er ham, som en candidato ministerii,
dobbelt uanstændigt at bryde dette Løfte, saa synes det billigt, at
han paa nogen Maade stiller hende tilfreds eller i Mangel deraf
anbefales at give hende de prætenderede 300 Rdl., allerhelst
som hun for hans Skyld har afslaaet et andet konvenabelt
Ægteskab. Men skulde han ikke være i Stand til samme paa een
Gang at betale, var det efter mine allerunderdanigste,
uforgribelige, ringe Tanker billigt, at han, saa længe hun er ugift, maatte
betale hende en <sp>Enkepension</sp> eller 8de Parten af, hvad
Præstekald han des imidlertid betjener. Thi hvad han derimod
i sin allerunderdanigste Erklæring indvender: Puerilitet og
Uformuenhed, da har han lige saa slet Ære af det første som hun
Satisfaktion af det sidste. Og hvad angaar den Misforstaaelse
mellem dem, som han vil bevise af hendes Brev (Litr.C), saa ses
det af hans (Litr.A), at den da længe siden var glemt"<footnote>
Kirkehistoriske Samlinger I 204. (Jeg læser i Teksten: 
"prætenderede" for det uforstaaelige "præsenterede".) </footnote>.¨

*

<h1>11</h1>

Naar vi vil søge at danne os et Begreb om hin Tids <sp>Kælenavne</sp> 
og <sp>Kærtegn</sp>, maa vi først være klar over de Forudsætninger, 
ud fra hvilke sligt overhovedet maa opfattes. Det er nemlig 
et Omraade, hvor man -- hvor besynderligt det end lyder --
har meget svært ved at dømme uhildet. Thi enhver Tidsalder
har sin bestemte Sum af godkendte Udtryk, som nu engang
falder den naturlige. Med et Smil hører eller ser maaske hver
enkelt af Slægten dem første Gang, men tilegner sig dem lidt
efter lidt og faar herigennem en Art almengyldig Maalestok, der
er ligesaa hurtig og sikker som upaalidelig i sin Dom. De Love,
hvorefter Udviklingen foregaar, er nemlig meget sammensatte;
det oprindeligste Udtryk er langtfra med Nødvendighed det mindst
passende; og der hører i hvert Fald betydelig Overlegenhed til
for virkelig at kunne sammenligne. Men idet Udtrykkene skifter
med Tidsalderne, gaar enhver Tidsalder blindt ud fra, at dens er
de bedste, og Fortidens afbrugte forekommer den enten latterlige
eller stødende. Naar vi da i det følgende straks føler os fristede
til at fælde samme Dom over det 16de Aarhundredes, er det
gavnligt at huske paa, at vi, der nu er Dommere, om nogle faa
Aar ufejlbarligt vil sidde paa Anklage-Bænken. Der vil komme
en Tid, da det 19de Aarhundredes Kælenavne: "Min Engel",
"mit Lama o. s. v. vil lyde ligesaa latterlige som det 16de
Aarhundredes "min Gris" eller det 18de Aarhundredes "min
Balsambøsse". Og naar vi forarges over, ja næsten kunde finde det
usømmeligt at omtale det 16de Aarhundredes Kærtegn, er det
en passende Modvægt at klare os, hvad hin Tid vilde have dømt
om vore Forhold, blot f. Eks. om et Bal. Det for en Kvinde at
vise sig med blottede Arme var efter Datids Begreber aldeles
uanstændigt. Og at saa disse samme Kvinder skulde hvirvles om
af Mænd, der intet andet Forhold havde til dem, end at de var
"præsenterede", -- hun med sin blottede Arm paa hans Skulder,
han med sin Arm om hendes Liv -- det var for en Tid, der
endnu ikke ret var vant til Runddanse, en ligefrem umulig Tanke.
Selv den kaadeste Borgestue-Indbildningskraft vilde ikke være
falden paa, at sligt engang skulde blive Skik.

Grundlaget for Datidens kærlige Tiltale var snævrere end Nutidens. 
I en Tid, hvor man kaldte alle ved Fornavn, og hvor selv 

den lavest stillede tiltalte Rigens Hofmester med "kære", var der
ikke noget sært fortroligt i dette Udtryk. Naar "kære Peder"
kunde bruges af en ubekendt til en Peder Oxe eller en Peder
Palladius, passede det ikke tillige til Hjertesprog mellem
Fæstefolk. Datiden viste imidlertid her et ikke ringe Maadehold. Den
hele Ophedning af Udtrykket, som man tillod sig til fortrolig
Anvendelse, var blot at sætte det samme Ord i Superlativ:
"kæreste", "allerkæreste" eller naar det kom højt "Hjertens
allerkæreste". Anvendelsen af Ordet "Hjerte" til at lægge
Hjertelighed i Udtrykket, ofte med "min" foran til end mere
Inderlighed, var overhovedet meget yndet. Disse simple Former var
tilstrækkelige for Tidens Trang. Kom saa hertil et Par
nærliggende Superlativer som "dydigste", "dejligste" o. s. v. var
For-raadet af ligefremme Betegnelser næsten udtømt. Udtryk som
f. Eks. "tilbedte" indeholdt en bespottelig Overdrivelse, som ikke
laa for hin Tid. Omvendt var Betegnelsen "kæreste", i snævrere
Forstand endnu saa lidt misbrugt, at den synes at have haft ædlere
Klang end de fleste tilsvarende Udtryk, og intet varslede endnu
om en langt senere Tids udtraadte Form: "Kærreste".

De egentlige <sp>Kælenavne</sp> begynder som bekendt, hvor de
ligefremme Former for Tiltale glipper, og der maa tyes til
Sammenligninger for at udtrykke den fulde Følelse. I Kælenavne er
Sammenligningen -- eller har i det mindste i de fleste Sprog indtil
Dato i Reglen været -- en <sp>Formindskelse</sp>, idet den elskede
betegnes som enten et Barn, et Dyr, en Plante eller en Ting.

Den simpleste Form for denne formindskende Sammenligning
var den i det 16de Aarhundrede særlig yndede Tilføjelse af "lille"
til vedkommendes Navn. Dette har en for vore Øren egen
troskyldig og hjertelig Klang, som det dog næppe havde for
Datiden. Hvad der nemlig lyder os fremmed derved var den Gang
det almindelige: at føje "lille" bagefter Ordet, hvortil det hørte:
"Henriklille", "Søsterlille", "Broderlille", "Hjertelille", "Livlille"
o. s. v.

<tab> <tab> David:

<tab> Stat op! hvad fattes Dig Hjertelille!

<tab> <tab> Bathseba:

<tab> Det jeg Eders Naade nu sige ville:
<tab> Min naadigste Herre! Eders Naade sor 

<tab> Sin Tjenerinde en Ed saa stor.
<tab> At min Sønlille, Salomon,
<tab> Skulde sidde paa Eders Naades Tron o. s. v.

<tab> <tab> David:

<tab> Livlille! Du skal hverken sørge eller kvide.
<tab> Den Ed vi sor, maa Du tillide<footnote>Hieronymus Justesen 
Ranchs Danske Skuespil, udg. af S. Birket Smith. S. 91-93. </footnote>.

Eller et andet Eksempel. Om Mogens Billes Dødsstund hedder 
det: "Dèr hans kære Moder kom ind til hannem, sagde han
med stor Besværing: Moderlille! ville I sige min Fader mange
gode Nætter, jeg vilde vel gerne sige videre, men jeg kan ikke
for stor Amægtighed Ordene fremføre ..... Dèr Klokken var
imod otte, spurgte han, om det var Aften, og bad at der skulde
tændes et Lius. Da sagde hans Søster: Broderlille! ret nu skal
Retfærdigheds Sol, Jesus Kristus, din kære Broder, Huse og
skinne for Dig i det andet Liv evindelig, og det Lius skal aldrig
slukkes"<footnote>Bricka og Gjellerup: Den danske Adel i det 16de 
og 17de Aarh. I 123-24. </footnote>.

Kælenavne, hvori den Tiltalte sammenlignedes med et <sp>Barn</sp>,
brugtes meget, og anvendtes baade i Alvor og i Spøg. "Dreng",
"Barnlille", "Glut", "Nus", "Pus", "Hvalp" var særligt yndede.
I det bibelske Stykke, Samsons Fængsel, forekommer f. Eks.
følgende Vendinger. Samson siger til Dalila første Gang, han
træffer hende:

<tab> Min kære Kvinde og Hjertens Nus!
<tab> Jeg tænker, I er boende her hos,
<tab> Vil I herbergere en fremmed Mand?

Og senere, da hun vil lokke ham til at røbe Hemmeligheden om
Grunden til hans Styrke, siger hun:

<tab> Min Hjertens lille Barn!
<tab> Havde jeg Eder i mit Garn,
<tab> Jeg skulde knytte saa haard en Knude,
<tab> Min lille Hvalp, hvor skulde I tude!

hvortil Samson svarer:

<tab> Min lille Glut! vil Du være god,
<tab> Om Samson sig saa fange lod?

<tab> <tab> Dalila:

<tab> Jeg skulde toe mit Barn af Halm,
<tab> Ligesom en Smed klapper sit Malm. 

<tab> <tab> Samson:

<tab> Ha, ha, ha, ha, ha, lille skønne Klud!
<tab> Vil du saa toe din Kærelil ud?

<tab> <tab> Dalila:

<tab> Skarn est Du, lille Hyrdedreng!
<tab> Du skal ikke komme udi min Seng,
<tab> Uden Du siger mig dette saa,
<tab> Hvormed jeg Barnet fange maa<footnote>
Hieronymus Justesen Ranch's Danske Skuespil, udg. af S. Birket Smith.
S. 168 og 185. </footnote>.

Ligesaa naturligt faldt denne Barnebetegnelse i de alvorligste
Øjeblikke. Da Fru Susanne Sparre droges med Døden, sagde
hendes Mand til hende: "Min Hjerte allerkæreste! efterdi vi nu
skulle saa sørgeligen skilles ad, saa lader mig vide, om I vil have
noget forrettet enten anlangende mig eller vort Barn. Da svarede
hun: Hjerte-Barnlille! bekymrer mig intet dermed! Jeg haver
nu andre Tanker, jeg vil befale Eder Gud!"<footnote>Bricka og 
Gjellerup: Den danske Adel i det 16de og 17de Aarh. I 147. </footnote>.

De Dyr, der brugtes til Sammenligning, var især <sp>Grisen</sp> og
<sp>Katten</sp>. Ikke blot siger f. Eks. Samson til Dalila: "Ak vredes
ej, min lille Kat!" "Løsk mig endnu, grusk, lille Kat!" "Hvad
snakker I, min lille Gris!" Men selv for den højtideligste Stil
kunde man ikke finde bedre Udtryk. Kleopatra siger f. Eks. til
Antonius: "Goddag, Grislil!" og et andet Sted:

<tab> Farer vel, min Hjerte-Gris!
<tab> Eders Forsæt bør megen Pris.

Og Antonius hilser hende med Udraabet: "God Dag, min
Pus, min lille Kat"!<footnote>Cleopatra eller en historisk Tragoedia 
af Hans Thomissøn Stege. (Kbhvn. 1609.) Bl. F. 2 og 5 og G. 2. 
</footnote> Allerede i Løbet af det 17de Aarhundrede
synes disse Kælenavne at have faaet en Biklang af det latterlige
og afløstes lidt efter lidt af de nye "Poppedreng" og "Høne",
"Puttehøne".

Af <sp>Plantenavne</sp> indtog i det 16de Aarhundrede Rosen
endnu ikke den enevældige Stilling, som den senere skulde
opnaa. <sp>Liljen</sp> var fremdeles ligesom i Middelalderens Folkeviser
Blomsternes Blomst. Det var uden Tvivl gennem Klosterhaverne,
at Liljen havde opnaaet denne Anseelse: og det var ogsaa for
den jomfruelige Renhed, at den paa Grund af sin slanke Stængel
og skære Farve tjente til Pris. Den staaende Betegnelse for en
ung, ugift Kvinde var da en "Liljevand", hvilket Ords sidste
Halvdel betød: "Vaand" = en tynd Gren eller Stængel. Det 

var en Selvfølge, at man undertiden anvendte denne hædrende
Betegnelse ogsaa udover de Grænser, hvor den strengt taget
hørte hjemme. Samson siger saaledes til Dalila: "Græd ikke,
Hjertens Liljevand!"<footnote>Hieronymus Justesen Ranch's 
Danske Skuespil, udg. af S. Birket Smith. S. 197. </footnote> 
og i Skuespillet "den utro Hustru" tiltaler
Munken en gift Kvinde,som han søger at forføre: Sidder i Fred!
mit Liljeblad!"<footnote>Nærværende Skrift VII 147. </footnote>

Som Eksempler paa Kælenavne, laante fra <sp>Ting</sp> eller
Begreber, kan anføres: "Skat", "skønne Klud", "Gyldenskrin",
"Pude", "Sengero" o.s. v. Om Udbredelsen og Anvendelsen af
flere af disse er det dog paa Grund af de sparsomt bevarede
Oplysninger ikke muligt at have noget sikkert Skøn.

*

Blandt <sp>Kærtegn</sp> var der et, der spillede en fremtrædende
Rolle, men nu er afskaffet, det var "<sp>at løske</sp>". Oprindelsen
hertil synes at have været den Skik, der oftere omtales i
Folkeviserne, at Kvinder som Tegn paa Venskab kæmmede og
børstede Haaret paa Mænd. Sligt kunde falde ganske naturligt i en
Tid, hvor Spejle hørte til Sjældenhederne, og man altsaa for at
pudse sig maatte ty til en andens Haand og Øje. Og den Stilling,
som Parret ved denne Lejlighed indtog, var vel ogsaa tildels
given af Forholdene, idet hun sad og han som den højere plejede
at knæle foran hende med Hovedet rakt frem over hendes Skød.
Naar Forretningen foretoges i fri Luft, hvad vistnok ofte var
Tilfældet, faldt det naturligt, at hun sad i Græsset og han laa ved
hendes Side med Hovedet i hendes Skød.

Herfra og til "at løske" var der imidlertid endnu et Skridt
Dette Kærtegn bestod i, at Manden indtog samme Stilling, som
om hans Haar skulde tages under Behandling, altsaa laa med
Hovedet i Kvindens Skød, men hun i Stedet for at kæmme og
børste ham nøjedes med at stryge eller purre med Fingrene i
hans Haar. Til sligt et Forhold passede fortrinligt Kælenavnene
"Gris", "Kat", "Hvalp", thi hun behandlede ham ganske som
saadan, og det fremkaldte samme døsige Velbehag hos ham som
hos ethvert andet Husdyr.

Selvfølgelig var det en meget fortrolig Form for Kærtegn. Det
talte derfor f. Eks. ikke til Bevis for en tilrejsende Kvindes Dyd, 


der Aar 1579 opholdt sig i Helsingør, at hun en Søndag i Stedet
for at gaa i Kirke "sad hjemme under Højmesse og løskede Oluf
Hører i Elline Peters Stue"<footnote>Danske Samlinger 2den Række 
VI 340.</footnote>. Den hele ejendommelige
Behandlingsmaade og den søvndyssende Virkning deraf er godt gengivet
af Digteren Ranch i Skuespillet "Samsons Fængsel«. Dalila
indbyder Samson til at tage Plads:

<tab> Aa hviler Eder, lille Nus,
<tab> Faa disse Hynder og jeg er hos!
<tab> Hviler I Eder i mit Skød
<tab> Faa denne Pude møget blød!

<tab> Mine Piger skal kvæde en Vise af ny,
<tab> Som Lærken synger højt i Sky.

Samson tager mod Tilbudet, giver Ternerne Besked om, hvilken
Vise han ønsker at høre, og beder Dalila begynde at løske ham.

<tab> <tab> Samson:

<tab> Kvæder I om den sorte Smed!
<tab> Da slumrer jeg vist paa dette Sted. -
<tab> Løsk mig med Fingre lette og smaa!
<tab> Straks falder mig en Dolm oppaa.

Ternerne synger derpaa Visen om Vulkan, der overrasker
Venus og Mars, med Omkvædet: "Sov vel, min Hjerte! uden al
Smerte", og imedens giver Dalila ham saa grundig Massage i
Hovedet, at han slumrer ind. Dette Øjeblik benyttes til at binde
ham, men da man vækker ham for at prøve, om Lænkerne
holder, sprænger han dem med Lethed og siger blot søvndrukken:

<tab> Min lille Hjerte! sæt Dig hid!
<tab> At løske er Du meget klog,

samt raaber til Ternerne:

<tab> Den sorte Smed!
<tab> Nu Piger, afsted!

hvorpaa disse atter istemmer Sangen om Vulkan, og Samson
slumrer ind paany. Han bindes nu paa den af ham angivne
Maade, men ikke med bedre Held. Da Dalila vækker ham med
Raabet:

<tab> Op, op, Samson! Se her er de!
<tab> Filisterne vil gøre Dig Ve,

er han straks rede til Kamp:

<tab> Hvor er de Tyve! Her er mit Ben,
<tab> Med Kæften skal jeg køre dem hen.

Dalila græder, kalder ham "en Løgnepose" og forlanger, at han
skal gaa, men han svarer:

<tab> Løsk mig endnu, grusk, lille Kat!
<tab> Straks slumrer jeg saa overbrat<footnote>
Hieronymus Justesen Ranch's Danske Skuespil, udg. af S. Birket Smith.
S. 186-93. </footnote>.

Man maa dog ikke af det her anførte slutte, at det "at løske"
var et uanstændigt Kærtegn. Endnu langt ned i det 17de
Aarhundrede træffer man Eksempler paa, at det anvendtes i al Tugt
og Ære. Intet er vistnok saa oplysende som den smukke, lille
Beretning om Bjærgmand Daniel Isakssons Giftermaal, en
Hverdagsbegivenhed, der i mere end een Henseende vidner om
Forhold grundforskellige fra Nutidens. "Daniel paa Sveden", som
han gerne kaldtes, levede ved Midten af det 17de Aarhundrede
paa den lille Gaard Sveden, en Fjerdingvej fra Falun i Dalarne.
Han havde sit tarvelige Udkomme som Bjærgmand, var Enkemand 
og besluttede sig da til at gifte sig paany. I den Anledning
henvendte han sig til Præsten i Svärdsjö, Magister Peter
Bullernæsius (fra Bollnæs i Helsingland), hvis 16aarige Datter Anna han
ønskede sig til Brud. Da Bejleren kom til Gaarden, ledsaget af
det sædvanlige store Følge, flygtede imidlertid Pigen, der anede
Uraad, ud i Haven og skjulte sig der. Endelig fandt Bjærgmanden 
hende og sagde: "Min Jomfru! jeg skal aldrig begære Eder
mere, men rejse min Vej. Gud vil selv udse sit Offer. Men
gører mig til Afsked saa meget til Vilje, at I løsker mig." Da hun
hørte, at hun vilde blive af med ham, satte hun sig godvilligt ned
og efterkom hans Begæring. Medens han laa i hendes Skød, sang
han Salmen "Hvad min Gud vil, altid det sker" lige til sidste
Vers, og derpaa sov han ind. Da han vaagnede og vilde tage
Afsked, "blev hendes Hjerte og Sind vendt til ham og det førte
straks til Trolovelse". En af deres Sønner blev den svenske
Salmedigter, Biskop Jesper Svedberg<footnote>Svensk Biographiskt 
Lexikon: Jesper Svedberg. -- C. Rosenberg: Nordboernes Aandsliv 
III 586. Anm. </footnote>.

Et ejendommeligt Kærtegn, der hyppigt anvendtes, bestod i
<sp>Berøring af den kvindelige Parts Bryst</sp>. Hvor lidet
stødende dette forekom Datiden kan allerede ses af de talrige
Malerier og Billeder fra hin Tid, paa hvilke Par i netop denne 

Stilling er gengivne. I en fra Tysk oversat Bog, "Unge Karles
og Drenges Spejl", der udkom i København Aar 1571, findes
f. Eks. paa en af de første Sider et Træsnit, der forestiller et
Gæstebud (Fig.36). En spiller paa Sækkepibe, en anden
skænker Vin og af de to Par ved Bordet holder det ene om et og
samme Bæger og smiler mildt til hinanden, medens af det andet
Par Ridderen lægger sin Haand paa Damens blottede Bryst.
Præsten i København, Rasmus Hansen, der har oversat Bogen,
har haft saa lidt Følelse af, at heri skulde kunne være noget
upassende, at han endog i Fortalen foreslaar at bruge Bogen til "at
sætte Børn fore i danske Skoler"<footnote>Unge Karlis oc Drengis 
Speiel, vdsæt paa Danske af Rasmus Hansen Reravius). (Kbhvn. 1571.) 
8vo, Bl. A. 3. </footnote>. 

Hvor liden Vægt man tidligere havde lagt dette Kærtegn, synes at 
fremgaa af Bestemmelser i den gotlandske Lov. Her fastsættes Bøder
for at berøre en Kvinde imod hendes Vilje, og der opstilles i saa
Henseende følgende Takstrække: "Tager du Kvinde om Haandled 
bøde du 1/2 Mark, om Albuen 8 Ørtuge, om Skulderen 5 Ørtuge: 
tager du om Brystet, bøde 1 Ørtug"<footnote>Sveriges gamla Lager, 
utg. af Collin cch Schlyter. VII 58. </footnote>.

<img>
Fig. 36. Selskabeligt Samvær.
(Billed i en Roman, trykt i København 1571.)

I det 16de Aarhundrede synes dette Kærtegn i det almindelige
Omdømme at have været omtrent ligestillet med Kys, hvormed
det oftere nævnes i Forbindelse. En Forfatter, der søger at
fremstille Isabella af Navarras Tankegang i Anledning af et hende af
Greven af Pfalz foreslaaet Ægteskab, udtrykker sig f. Eks.
saaledes: "Hun havde set, at Kvinder, der ikke frygtede for at
tillade Mænd offentlig at kysse dem og lægge Hænderne i deres
Barm, ja endog var temmelig lette til sligt, bag efter kunde være
netop de allerstandhaftigste til at bevare deres Dyd og 

Ærbarhed"<footnote>Hub. Thomæ Leodii: Annalium de vita Fred. II 
Electoris Palatini. (Frcf. 1624.) pag. 179. </footnote>. 
En Sammenkomst "paa Tro og Love" beskrives af en
anden Forfatter saaledes: "De lægger sig baade sammen i denne
smukke Seng, klappes, kysses og intet mere. Denne Herremand
begyndte at føle paa Brysten, klapped ved Kinden og
aabenbarede hende sit venlige og kærlige Hjerte. Hun tog vel imod
hans Ord". Dette betegnes senere hen udtrykkeligt som
sømmelig Form for Kærtegn<footnote>Claus Porz: Leffnetz Compasz. 
(Kbhffn. 1613.) Bl. M. m. 6, Historie no. 163. </footnote>.

Efter hvad man kan skønne, synes denne Skik at have været
i Tiltagen i Løbet af det 17de Aarhundrede. Dette stod maaske
i Forbindelse med Klædedragten. Medens nemlig den kvindelige
Brystbeklædning i det 16de Aarhundrede i lange Tider havde
været lukket og fastsluttende, blev det Mode i det 17de
Aarhundrede at have udskaaren Kjole med stærkt blottet Bryst
Præsten Niels Helvaderus fra Sønderjylland omtaler den nye
Mode med følgende Ord: "Den hoffærdige og stolte Fanden har
ikke paafundet saadant ny Monstrum af anden Aarsage, end at
unge Karle desto nemmere kunne gribe Kvindfolk paa Brystet
at spørge og sige: Wacker schönes junges Mägdelein! Wie thun
die Epfel? etc. Ingen bliver vred for Sandhed"<footnote>Nic. 
Heldvaderi Tract. physico. theol. (Havn. 1632.) Bl. B. 3. 
</footnote>.

I Begyndelsen af det 18de Aarhundrede var det et temmeligt
sædvanligt Kærtegn. Hos Holberg omtales det oftere. Om Jeppe
hedder det saaledes (Akt III Se.3): "Jeppe tar Ridefogdens Kone
paa Brystet." I den Vægelsindede føres følgende Samtale:
Apicius: "Ak, charmante Jomfru! maa jeg røre kun med den lille
Finger paa hendes Bryst?" Helene: "Ej! han harcelerer!"
Apicius: "Ak, ikkun med den lille Finger!"<footnote>Holberg: 
Den Vægelsindede. Akt II Sc. 3. </footnote>. Og i den Stundesløse
veksles følgende Ord: Bogholderen: "Om Forladelse min Hjerte
Jomfru! maa jeg tage paa hendes Bryst?" Magdelone: "Jeg siger
tusind Tak"<footnote>Holberg: Den Stundesløse. Akt. II Se. 8. </footnote>.

I Forbindelse med denne Skik stod den selskabelige Spøg at
<sp>gemme et Smykke</sp>, en Blomst eller sligt paa en Kvinde og
lade en Mand <sp>oplede det</sp>. Sligt forekom blandt andet mellem
Julelegene, men har maaske oprindeligt hørt hjemme som
sindbilledlig Spøg ved Fæstensøl. Som saadan anvendtes den endnu
ved Hove Aar 1477, da den senere tyske Kejser Maximillian den
1ste ægtede Carl den Dristiges Datter, Maria af Burgund.
Herom hedder det: "Det blev givet Hertugen at forstaa, at Jomfruen
havde gemt en Nellikeblomst paa sig, som det var passende at 

hans Naade opsøgte. Han begyndte da tugteligt med to Fingre
at føle efter og søge, men han fandt først Blomsten, da han paa
Biskoppen af Triers Raad havde aabnet Jomfruens Gevandt"<footnote>
D. Kaiserl. Buch d. Markgrafen Albrecht Achilles 1470-86. herausg. 
v. Jul. v. Minutoli. (Berlin 1850.) S. 516.</footnote>.
Den samme haandgribelige Nærhed, der betegner alle disse
Kærtegn, gentog sig i andre f. Eks. den hyppige <sp>Sidden paa
Skødet</sp> og lignende, og svarede vel til Datidens besynderligste Skik:
at "<sp>ligge sammen paa Tro og Love</sp>".

Som alt tidligere omtalt vilde man dog tage fejl, hvis man fra
disse Skikke sluttede til løse Sømmeligheds-Begreber i det 16de
Aarhundrede. Grænsen laa blot paa et andet Punkt end nu
tildags, men var ligesaa skarpt trukken. At overskride den
medførte i mangt et Tilfælde fuldt saa ubehagelige Følger for den
paagældende som i en senere Tid.

Et var dog ejendommeligt for det 16de Aarhundrede, hvad
denne <sp>Grænse</sp> angik: det var den kvindelige Parts Sag i hvert
enkelt Øjeblik at drage den. Forholdet mellem de to Køn var
ikke saa selskabeligt afstukket som i en senere Tid. Kvindekønnet
bares ikke oppe af en Sum af Anstands-Hensyn og Regler, der
holdt alle paa en vedtagen Afstand og som en usynlig
Blomsterpind gav den spædeste Stilk Styrke. Sømmelighed var tværtimod
en Frilufts Plante, der selv maatte lære at være haardhudet og
tykstammet, selv maatte ruskes kraftig af Vejr og af Vind. Den
enkelte Kvinde maatte da ved egne Midler kunne klare sig, selv
kunne holde Haandgribelighederne indenfor rette Grænse,
hindre at de gik over til "skammelige" og "Daarers Greb".

Denne Datidens Betragtningsmaade ytrer sig blandt andet i den
pludselige Overgang, der lader sig paavise baade i Lovbud og det
almindelige Omdømme, naar et vist Punkt overskredes. Med ét
hører baade Voldsbøder og Medfølelse op; naar det er gaaet saa
vidt, maa det være med den kvindelige Parts Minde.

Et træffende Udtryk for hele denne Opfattelse afgiver Peder
Palladius' Formaning til Datidens unge Piger, naar han som
Biskop paa sine Visitatsrejser i Sjælland samlede hele Menigheden
i Kirken. Svarende til en Konfirmationstale i Nutiden, men
umulig som saadan baade hvad Indhold og Form angaar, viser den
maaske tydeligst Afstanden mellem dengang og nu: "Kommer
der en Skalk til dig og vil voldtage dig heller ellers byde dig
Skam og Skændsel, vil tramle og føle dig, vil gaa dig nærmere,

end hannem bør med Hæder og Ære: Est du ellers en god Pige
og vil bære din Urtekrans om Sommer paa dit Hoved med
Hæder og Ære, da skulle før alle dine Negle sidde til Kende udi
saadan en Skalks Forhoved, at han kan sige, han har været der,
førend han skulde fremme sin Vilje hos dig. Det er bedre, at du
skrammer hannem, end han skænder dig. Mærk, hvad jeg siger
dig, Pigelille! det gælder dig og ikke mig"<footnote>P. 
Palladius: En Visitatzbog, udg. af Sv. Grundtvig. S. 70. </footnote>.

En Mængde af Datidens Retssager bærer Vidne om, at
Saadanne Ord ikke var talte for døve Øren<footnote>
Se blandt mange andre f. Eks. Dommen over Mauritz Podebusk 
af 9 Juli 1624. </footnote>.

*

IX Bog

Henvisninger og Anmærkninger

*

Forkortelser. R. A. = Rigsarkivet i København. -- G. K. S. = Gammel Kongelig Samling, Store Kongelige Bibliotek i København. -- N. K. S. = Ny Kongelig Samling, sammesteds. -- S. R. A. = Svenske Rigsarkiv i Stockholm. -- S. K. A. = Svenske Kammerarkiv i Stockholm. -- N. R. A. = Norske Rigsarkiv i Kristiania.

S. 7.    <sup>1</sup> H.   Rørdam:  Danske  Kirkelove I   74.

S. 8. <sup>1</sup> H. Rørdam: Historiske Kildeskrifter 2den Række II 322. -- <sup>2</sup> C. F. Allen: De tre nordiske Rigers Historie IV l, 198-200. -- Vedel Simonsen: Familie-Efterretninger om de danske Ruder. I, 198.

S. 9. <sup>1<sup> Petrus Palladius: En Visitatz Bog, udg. af Svend Grundtvig. S. 14. -- 
<sup>2</sup> Niels Hemmingssøn: Om Ecteskab. (Kbhffn. 1572.) S. 85-86. -- <sup>3</sup> H. Rørdam: Danske Kirkelove I 74. -- <sup>4</sup> H. Rørdam: Danske Kirkelove I 265, 509, 514. II 58, 121. -- <sup>5</sup> Norske Rigsregistranter I 707. -- <sup>6</sup> Sjællandske Registre 1649-60. S. 100. R. A.

S. 10. <sup>1</sup> G. L. Baden: Smaa Afhandlinger og Bemærkninger. II 109. -- I Chr. 5tes
Danske Lov (3-16-9) var de strænge Bestemmelser om forbudne Ægteskabsgrader blevne gentagne. -- <sup>2</sup> Luthers sammtliche Werke (Irmischer) LXI S. 231-2. -- <sup>3</sup> Niels Hemmingssøn: Om Ecteskab. (Kbhvn. 1572.) S. 93-95.

S. 11.    <sup>1</sup> Samme Skrift S. 89-96. -- <sup>2</sup> H.  Rørdam: Danske  Kirkelove II 342. 

S. 12. <sup>1</sup> O. Celsius: Konung Gustaf Den Førstes Historia II (Lund 1792) 723-26. -- <sup>2</sup> Niels Hemmingssøn: Om Ecteskab. (Kbhffn. 1572.) S. 101-2.

S.  13.    <sup>1</sup> Chr.  Kaalund  i Aarsberetninger for nordisk  Oldkyndighed   1870.  S.  296 fg. 

S. 14. <sup>1</sup> Liebe, Lust und Leben der Deutschen des sechszehnten Jahrhunderts, in
den Begebenheiten des schlesischen Ritters Hans von Schweinichen von ihm selbst
aufgesetzt, herausgegeben von Büsching. L (Breslau 1820) S. 77. -- <sup>2</sup> Kristoffer Nyrop: Sprogets vilde Skud 89-90.

S. 15. <sup>1</sup> En Ræffue Bog, fordansket af Hermen Weigere. (Cobenhaffn 1555.) Blad 16.-- <sup>2</sup> Peder Syv: Danske Ordsprog. (1688.) II 67.

S. 16. <sup>1</sup> Hieronymus Justesen Ranchs Danske Skuespil, udg. af Birket Smith. S. 305-6.

S. 17. <sup>1</sup> Liebe, Lust und Leben der Deutschen des sechszehnten Jahrhunderts, in
den Begebenheiten des schlesischen Ritter, Hans von Schweinichen von ihm selbst
aufgesetzt, herausgegeben von Büsching. I. (Breslau 1820) S. 76-77. -- <sup>2</sup> Leffnetz Compasz aff Claus Porsz til Øllingxøe. (Kbhffn. 1613.) Blad M m 6. Fortælling no. 163.

S. 18. <sup>1</sup> En Ræffue Bog, fordansket af Hermen Weigere. (Cøbenhaffn 1555.) Blad
13 og 16. -- <sup>2</sup> Peder Jenssøn Hegelund: Svsanna. Comico-tragædia. (Kbhffn. 1578.) 4to. Blad 38.

S. 19. <sup>1</sup> Jac. Nicol. Wilse: Rejseiagttagelser I (Kbhvn. 1790) 298. -- Wille:
Beskrivelse over Sillejords Prestegj. (Kbhvn. 1786) S. 254-55. -- Eilert Sundt: Om  Giftermaal 

i Norge   (Christiania  1855)   S. 223-33. -- Eilert Sundt: Om Sædeligheden i Norge.   (Christiania 1857)   S.  51-88.  --  Folkevennen.   (Kristiania)   1858,   S.  91-115.   1859,   S.  267-77. 1862,   S.   159-66.  -- C.  Linnæus:  Wästgöta  Resa   (Sthlm.   1747)   S.   69.  --  Knut  Nilsson Lenæus: Delsbo Socken i Norra Helsingland  (Sthlm. 1764)  S.  197-202. -- Sam. Ödmann: Hågkomster från Hembygden och Skolan  (4 Uppl.  Örebro  1861)   S. 92. - F.  D.  Crælius: Beskrifn.  ofver  Nås socken  i  Westerdals  Fögderi   (Falun  1837)   S.   27-28.  -- Carl  Save: Några   Uplysningar   om   Dalmålet   och   Dalallmogens   folklynne    (2dra   Uppl.   Sthlm.   1855) S    15-24.  -- C.   Russwurm:  Ejbofolke   II   (Reval   1855)   S.   157.  --   Sammlung  der  wichtigsten Abhandlungen, welche  in  den  Schleswig-Holsteinschen  Anzeigen   erschienen  sind.   I (Tondern 1821)  S. 51-57, 324-36 og 505 samt de heri anførte Henvisninger.

S. 20.    <sup>1</sup> Sigfrid   L.   Gahm   Persson:   Beskr.   öfver   Öland    (Upsala   1768)    S.    168.   -- <sup>2</sup>  Carl   Save:   Några   upplysningar   om   Dalmålet   och   Dalallmogens   folklynne.   2den   Uppl. (Sthlm.   1855)   S.   18  Anm.   1.   --  <sup>3</sup> Knut   Nilsson   Lenæus:   Delsbo   Socken  i   Norra   Helsingland (Sthlm.  1764)  S. 202. 

S. 21. <sup>1</sup> Samme Skrift S. 197. -- <sup>2</sup> C. Save: Några upplysningar om Dalmålet och Dalallmogens folklynne. 2dra uppl. (Sthlm. 1855) S. 16. -- <sup>3</sup> Eilert Sundt: Om Sædeligheden i Norge (Christiania 1857) S. 36-51. -- Folkevennen (Kristiania) 1862 S. 158-165. -- F. D. Crælius: Beskrifn. öfver Nås socken i Vesterdals Fögderi (Falun 1837) S 27-28.

S. 23.    <sup>1</sup> Eilert   Sundt:   Om   Sædeligheds-Tilstanden   i   Norge   (Christiania   1857)   S.   62.  --   <sup>2</sup> Samuel   Ödmann:   Hågkomster  från   Hembygden   och   Skolan   (4   Uppl.   Örebro   1861) S   92.

S. 24. <sup>1</sup> F. D. Crælius: Beskrifn. öfver Nås socken i Vesterdals Fögderi (Falun 1837) S. 28. -- <sup>2</sup> Sammlung der wichtigsten Abhandlungen, welche in den
Schleswig-Holsteinschen Anzeigen erschienen sind. I (Tondern 1821) S. 331.

S. 25. <sup>1</sup> Samme Skrift I. S. 51-57, 324-36, 506. -- Corpus statut. Slesvic. I
608. -- <sup>2</sup> Thotts Manuskript-Samling no. 730 fol. Declamatio ad hujus seculi peccata contra X præcepta (findes omtrent midt i Bogen). -- <sup>3</sup> Niels Hemmingssøn: Om Ecteskab (Kbhvn. 1572) S. 324.

S. 26.    <sup>1</sup> Eilert   Sundt:   Om   Sædeligheds-Tilstanden   i   Norge   (Christiania   1857)   S.   67. --   <sup>2</sup> Samme Skrift S.   86.  -- <sup>3</sup> Folkevennen   (Kristiania   1858)   S.   108.   --  <sup>4</sup> Eilert  Sundt:
Om Sædeligheds-Tilstanden i Norge  (Christiania  1857)   S. 70.

S. 27.    <sup>1</sup> Samme  Skrift  S.  80. -- <sup>2</sup> C.   Russwurm:   Ejbofolke  II   (Reval   1855)   S.   157. --    <sup>3</sup> Sammlung   der   wichtigsten    Abhandlungen,    welche    in    den   Schleswig-Holsteinschen Anzeigen  erschienen  sind.   I   (Tondern   1821)   S.  506.   -- <sup>4</sup> Carl  Save:   Några  upplysningar
om Dalmålet och Dalallmogens folklynne   (2dra uppl.  Sthlm.   1855)   S.   19-23.  -- <sup>5</sup> Kålund: Familieliv  paa  Island.   Aarsberetninger  for  nordisk  Oldkyndighed   1870.   S.  295. 

S. 28. <sup>1</sup> Jens Bircherods utrykte Dagbog. August 1692. (Ikke optaget i Molbechs
Udgave). 

S. 30. <sup>1</sup> (M. R. Stroye) : Liig-Sermon over Anna Catharina Christians Daatter Hjort (Kbhvn. 1696) 8vo. S. 49. -- <sup>2</sup> Norske Magasin I 275-76. -- <sup>3</sup> Nicolovius: Folklifwet i Skytts Härad i Skåne. (Lund 1847) S. 141.

S. 31. <sup>1</sup> C. F. Allen: De tre nordiske Rigers Historie 1497-1536. IV l, 187. -- <sup>2</sup> Jens Mogenssøn Krummerup: Ligpræd. over Fru Sybille Gyldenstjern. (Kbhvn. 1642) 4to. Bl. C <sub>3<sub> .  --  <sup>3</sup> Hans Jacobsøn Jersin: Ligpræd. over Peder Iffuersøn og Hustru Margrete Breide (Kbhvn. 1617.)  4to. Bl. Q <sub>3</sub>.

S. 32. <sup>1</sup> Matz Jensøn Medelfar: Ligpræd. over Fru Anna Brahe. (Kbhvn. 1635.) 4to.
S 87-88. -- 2 Jørg. Ericksøn: Lig Prædicken over Frue Elisabet Pedersdaatter, Henr.
Brockenhusis Husfrue. (Kbhvn. 1578.) 8vo. Bl. C<sub>5</sub>. -- <sup>3</sup> Hans Thomissøn Stege: Cleopatra eller en Historisk Tragoedia. (Kbhvn. 1609.) Bl. D. -- <sup>4</sup> Niels Hemmingsens Postille, oversat af Reravius. (Kbhvn. 1576.) Fol. Bl. 61.

S. 33.    <sup>1</sup> Biographiskt Lexikon  16tonde Band.   (Upsala 1849.)   S. 285. -- <sup>2</sup> Fr. Thestrup: Hochzeit-Fackeln   (Copenh.  &  Leipzig  1699).  Vorrede Bl.   B.  4-5.

S. 34. <sup>1</sup> Laxdæla Saga Kap. 34. -- <sup>2</sup> Njals Saga Kap. 34. -- <sup>3</sup> A. Huitfeldt: Danmarckis Rigis Krønicke. 4to. V. 81, 189, 190. -- <sup>4</sup> Fred. Baro a Wolzogen & Neuhaus: Dissert. de connubiis infantum inter illustres maxime frequentatis. (Frcf. & Leipzig 1728.) -- Historisk Tidsskrift 4de Række II 901-2.

S. 35. 
<sup>1</sup> Den Odenseske Reces af 1539 § 12 (Rosenvinge: Gamle danske Love IV 190-97). -- <sup>2</sup> Den kjøbenhavnske Reces af 1547 § 23 (Rosenvinge: Gamle danske Love IV 214-36).  -- 
<sup>3</sup> H. Rørdam: Danske Kirkelove II 343. -- 
<sup>4</sup> Kolderup-Rosenvinge: Grundrids af den danske Retshistorie I. (2den Udg. Kbhvn. 1832) § 84. S. 147.  -- 
<sup>5</sup> Danske Lov 3-16-5.

S. 36. 
<sup>1</sup> Joh. Luderus: Leichpred, über Fr. Dorothea Rantzou. (Glückstadt 1647) 4to. Bl. E<sub>1</sub> og <sub>3</sub>. -- 
<sup>2</sup> Hans Michelszön: Ligpræd. over Fru Barbara Frisz. (Aarhus 1639) 4to. Bl. N. 2 og 4. -- 
<sup>3</sup> Hans Jacobsøn Jersin: Ligpræd. over Peder Iffuersøn og Hustru Fru Margrete Breide. (Kbhvn. 1647) 4to. Bl. P<sub>1</sub> og P<sub>4</sub>. -- 
<sup>4</sup> Matz Jensøn Medelfar: Ligpræd. over Fru Else Grubbe. (Kbhvn. 1632) 4to. S. 42. 
-- 
<sup>5</sup> Peder Winstrup: Ligpræd. over Fru Jytte Gyldenstjern. (Kbhvn. 1640) 4to. S. 26 og 31. -- 
<sup>6</sup> Knud Lercke: Ligpræd. over Jomfru Mætte Rosenkrantz. (Kbhvn. 1632) 8vo. Bl. A<sub>6</sub> og B. -- 
<sup>7</sup> Stephan Klotz: Leichpred. über Jungfr. Metta geborhrn Rantzowin. (Rostock 1643) 4to. Bl. L<sub>2</sub> og B. [læs M]<sub>3</sub>.  -- 
<sup>8</sup> Steph. Klotz: Leichpred. über Frau Margaretha gebohren Rantzowin. (Lübeck 1648) 4to. S. 66. -- 
<sup>9</sup> Bricka og Gjellerup: Den danske Adel i det 16de og 17de Aarh. I 328 og 331. -- <sup>10</sup> Niels Lauritzsøn A. N.: Ligpræd. over Fru Charine Krauffse. (Kbhvn. 1604) 8vo. Bl. C<sub>5</sub>-sub>6</sub>.  -- 
<sup>11</sup> Matz Jensøn Medelfar: Ligpræd over Fru Anna Brahe (Kbhvn. 1635) 4to. S. 66-71. Aar 1589 lod Sten Maltesøn "kjærligen anlange om hende". Den egentlige Trolovelse fandt dog først Sted i Paasken 1590. -- 
<sup>12</sup> Peder Winstrup: Ligpræd. over Fru Else Ramel (Malmø 1660) 4to. S. 38 og 45. 
-- 
<sup>13</sup> Mogens Mattssøn: Ligpræd. over Fru Pernille Gyöe. (Kbhvn. 1590) Bl. l<sub>6</sub>. -- 
<sup>14</sup> Casp. Erasm. Brochmand: Ligpræd. over Fru Birgitte Brock. (Kbhvn. 1640) 4to. S. 19 og 24. I Ligpr. staar vel, at hun blev trolovet "der hun var tretten Aar gammel og noget paa det fjortende". Men dette modsiges ved, hvad der samtidigt meddeles, at hun er født Aar 1601 og blev trolovet Onsdag efter Kyndelmisse 1613 (S. 24).  -- 
<sup>15</sup> Rubeck Christensen Humble: Ligpræd. o. Fru Ide Giøe. (Kbhvn. 1656) 4to. S. 53 og 58. -- 
<sup>16</sup> Hans Michelszøn: Ligpræd. o. Fru Barbara Frisz. (Aarhus 1639) 4to. Bl. N. 2 og 4. -- 
<sup>17</sup> Matthiis Foss: Ligpræd. over Fru Anna Sehestedt. (Kbhvn. 1662) 4to. S. 32-42. 
-- 
<sup>18</sup> Historisk Tidsskrift 3dje Række III 539. -- 
<sup>19</sup> Matz Jensøn (Medelfar): Ligpræd. o. Fru Birgitte Lunge. (Kbhvn. 1630) 8vo. S. 50. -- 
<sup>20</sup> Laurids Bertelsen: Ligpræd. over Fru Pernille Oxe (Kbhvn. 1584) 8vo. Hun var født paa Nielstrup 1538 (Bl. G. 2), levede med Otto Rud 16 Aar i Ægteskab (Bl. G. 3) og han døde 11 Oktob. 1565 (Bl. G. 4, siges at hun derpaa levede XI Aar i Enkestand, hvilket maa være en Trykfejl for XIX Aar. da hun døde 1584). -- 
<sup>21</sup> Niels Lauritzszøn A. N.: Ligpræd. o. Fru Margrete Brahe. (1614.) 4to. Bl. E<sub>2</sub>. -- 
<sup>22</sup> Ligpræd. o. Fru Helle Gyldenstjerne, Niels Parsbjergs til Eskjær. Kallske Mnskrpr. Saml. No. 521 4to. -- 
<sup>23</sup> Langebekske Excerpter No. 161. R. A. -- 
<sup>24</sup> Steph. Clotz: Leichpred. ü. Fr. Dorothea Gräffin zu Rantzow. (Schleswig 1663) 4to. S. 74. -- 
<sup>25</sup> Lauritz Mortenssøn Skaboe: Ligpræd. o. Jomfru Kirstine Munck. (Kbhvn.
1624) 8vo. Bl. B. 2 og 7. -- 
<sup>26</sup> Lauritz Mortenszøn Skaboe: Ligpræd. o. Fru Sophie Rantzow. (Kbhvn. 1635). 4to. Bl. E. 2. Her angives kun Trolovelsen med Jacob Ulfeld at være foregaaet paa Kallundborg Slot "halvandet Aar førend Gud kaldte hendes salig Fader". Men i Valentin Christenssøn: Ligpræd. o. Cai Rantzow. (Kbhvn. 1626) 4to. Bl. F. 4 siges denne at være død 5 April 1623; og halvandet Aar forud var Sophie Rantzau, der var født d. 13 Decbr. 1616, kun fem Aar. -- 
<sup>27</sup> Anna Katharine var født den 10 August 1618, og d. 14 Januar 1627 "blev det klart mellem hende og Frantz Ranzau" (Vedel Simonsen: Bidrag til Hr. Jørgen Brahes Levnetsbeskrivelse (Odense 1845) S. 41-42).  -- 
<sup>28</sup> Sophie Elisabeth født 20 Septbr. 1619, trolovet "omtrent ved Krigens Slutning 1629". -- J. A. Fridericia: Danmarks ydre politiske Historie 1629-60 I 88.

S. 37. 
<sup>1</sup> S. Birket Smith: Leonora Christina Grevinde Ulfeldts Historie I 54. -- 
<sup>2</sup> C. Wegener: Hist. Efterretn. o. Anders Sørensen Vedel. Fol. S. 95-96. -- 
<sup>3</sup> Saml. til jydsk Historie og Topografi. I 222. -- 
<sup>4</sup> Lauritz Christensen Wellejus: Ligpræd. o. Birgitte Ottesdatter, Borgemester Thomæ Brodersøns. (Kbhvn. 1666) S. 16. -- 
<sup>5</sup> Olai Wormii: Epistolæ p. 12 og 59. -- H. Rørdam: Kjøbenhavns Universitets Historie III 613. -- 
<sup>6</sup> Jacob Madsens Visitatsbog, udg. af Crone S. 158 fg. -- 
<sup>7</sup> C. Giessing: Ny Samling Jubel-Lærere III 229. -- 
<sup>8</sup> Hans Mikkelsens Dagbog 16 Juni 1626. Kallske Manuskript Saml. no. 81 fol. (I Suhm's Samlinger t. d. Danske Historie I 2, 14 er denne Begivenhed meddelt, men cupiens desponsari fejlagtigt oversat: "begærede at giftes med".

S. 38. 
<sup>1</sup> O. Wolff: Journal for Politik,  Natur og Menneskekundskab. (Kbhvn.   1807) IV
153. -- 

<sup>2</sup> Hyltén Cavallius: Wärend och Wirdarne II (Sthlm. 1868) 260. -- 
<sup>3</sup> J. J. Öllier: Beskrf. öfver Jemshögs Sochn i Blekinge (1800). S. 213. -- 
<sup>4</sup> Danske Magazin 3dje Række I 172-76. I Dommen siges udtrykkeligt, at Birgitte Göye "var paa den Tid et uforstandigt Barn ikke ældre end paa sit 11te Aar", samt at, da hun efter Stifmoderens Død sendte sin Fæstensgave tilbage", "var hun kommen til 14 Aars Alderen". Samtidigt hedder det dog i Dommen, der er dateret 10 August 1540, at den er fældet i Henhold til en kongelig Befaling om at undersøge denne Trolovelse, "som er sket for 15 Aar siden", hvoraf kunde sluttes, men dog ikke med Nødvendighed følger, at Trolovelsen er foregaaet 1525. Den kongelige Befaling kunde jo nemlig være udstedt før Aar 1540. Naar nu hertil kommer, at vi om Birgitte Göyes Fødselsaar kun med Sikkerhed vide, at hun var yngste Barn, og at hendes Moder døde den 9. Novbr. 1513, saa er der næppe tilstrækkelig Grund til med T. A. Becker (Herluf Trolle og Birgitte Göie S. 7-8) og C. F. Allen (De tre nordiske Rigers Historie IV l, 196) imod Dommens klare Ord at forandre Birgitte Gøyes Alder, da Trolovelsen skete, til 14-15 Aar.

S. 39. 
<sup>1</sup> Paul Rebhun: Ein Hochzeit Spiel auf die Hochzeit zu Cana (1546) Act I
Scene 2: 

<tab> Desgleichen   junge  metzen   zwar,
<tab> Ehe eine  kümpt  ins zwelffte  jar
<tab> Nicht recht ein suppen machen kan,
<tab> So wil sie haben einen Man.
<tab> Ja stunds bey ihr, und wer on gfar,
<tab> Sie harret nicht ins eilffte jar.

{P. Rebhun's Dramen herausg. von H. Palm (Stuttgart 1859) S. 98-99). -- 
<sup>2</sup> Bircherods haandskrevne Dagbog. G. K. S. no. 2499 4to. -- 
<sup>3</sup> S. Birket Smith: Leonora Christina Grevinde Ulfeldts Historie I 66-67. -- 
<sup>4</sup> N. N. Lauritzsøn A. N.: Ligpræd. o. Fru Charine Krauffse (Kbhvn. 1604) 8vo. Bl. C 7.

S. 40.
<sup>1</sup> S.  Birket Smith:  Leonora Christina Grevinde Ulfeldts Historie I 55.

S. 41. 
<sup>1</sup> Skrivelse fra Esge Bille til Peder Bille, dat. Roeskilde Løverdagen post Sct. Bartholomæi. anno Mdl. Orig. Danske Adelsbreve Fasc. 9. Bille.

S. 42. 
<sup>1</sup> Skrivelse fra Fru Ide Munk til Hr. Esge Bille, dat. Vallø Palmesøndag anno .... Orig. Danske Adelsbreve Fasc. 47. Munk. -- Om Datoen smlgn. A. Heise, Historisk
Tidsskrift 5te Ræke V 286-87. -- 
<sup>2</sup> Anders Petersen: Vallø og Omegn (Kbhvn. 1877) S. 284. -- Kirkehistoriske Samlinger III 686. -- Kallske Mnskr. Saml. no. 524. 4to. -- 
<sup>3</sup> Skrivelse fra Henrik Billes Hovmester Lauritz Ipsen til Hr. Esge Bille, dat. Angiers Fredag efter Sct. Bartholomæi dag anno 1551. Orig. Danske Adelsbreve Fasc. 9. Bille.

S. 43. 
<sup>l</sup> Nicolaus Palladius: Imod Ecteskabs Dieffle. (Kbhvn. 1557.) Bl. B. -- 
<sup>2</sup> Samme Bog Bl. C. 5.

S. 45.
<sup>l</sup> Suhm:  Nye Samlinger til den danske  Historie III,  41-42.

S. 47. 
<sup>1</sup> Bricka og Gjellerup: Den danske Adel i det 16de og 17de Aarh. I 11, 29. 117-18, 156, 234, 263, 280, 344, 355, 365, 367, 380, 393, 402, 418, 455-56, 481, 489, 510, 528, 545. -- 
<sup>2</sup> Luthers sammtliche Werke (Irmischer) LXI S. -- 
<sup>3</sup> Peder Palladius: En Visitatz Bog udg. af Sv. Grundtvig S. 68.

S. 48. 
<sup>1</sup> Nærværende Skrift VII 168. -- 
<sup>2</sup> Nicolaus Palladius: Det Hellige Ecteskabs Ordens Regle. (Kbhfn. 1561) Bl. Av. -- Joh. Spangenberg: Ecteskabs Ordens Speyel oc Regel. (Kbhfn. 1601) Bl. C. -- 
<sup>3</sup> Niels Hemmingssøn: Om Ecteskab. (Kbhfn. 1572) S.
107-8. -- 
<sup>4</sup> Se f. Eks. Fru Helvig Urups Bønnebog (skreven paa Pergament). Thottske
Saml. no. 156 8vo. -- 
<sup>5</sup> Casp. Melisandri Ecteskabs Bog, fordansket af Rasm. Pedersen Rauffn. (Kbhfn. 1647) 12mo. S. 78-80. -- 
<sup>6</sup> Suhm: Samlinger til den Danske Historie I, l, 76. -- 
<sup>7</sup> Holberg: Den Stundesløse Akt II Se. 8.

S. 49. 
<sup>1</sup> C. Rosenberg: Nordboernes Aandsliv III 587 Anm. -- 
<sup>2</sup> Niels Hemmingssøn: Om Ecteskab. (Kbhfn. 1572) S. 106-8.

S. 50. 
<sup>1</sup> Nicolaus Palladius: Imod Ecteskabs Dieffle. (Kbhvn. 1557) Bl. C. 3. -- 
<sup>2</sup> L. Holberg: Den Stundesløse II Akt 8 Scene.

S. 51.
<sup>1</sup> Niels Hemmingssøn: Om Ecteskab.   (Kbhfn.  1572)   S.  109-27.

S. 52. 
<sup>1</sup> Nicolaus Palladius: Det Hellige Ecteskabs Ordens Regle (Kbhfn. 1561) Bl. A<sub>8</sub>-B. -- 
<sup>2</sup> Niels Hemmingssøn: Om Ecteskab. (Kbhfn. 1572) S. 125-26.


S. 53. 
<sup>1</sup> Nicolaus Palladius: Imod Ecteskabs Dieffle. (Kbhfn. 1557) Bl. C 4-5. --
<sup>2</sup> Nicolaus Palladius: Det Hellige Ecteskabs Ordens Regle. (Kbhfn. 1561) Bl. B<sub>2</sub> -- 
<sup>3</sup> Om den ringe Betydning, Bønderne endnu i vore Dage tillægger Skønheden, se de træffende Bemærkninger hos Nicolovius [N. Lovén]: Folklifwet i Skytts Härad. (2 Uppl. Lund 1868) S. 121.

S. 54.
<sup>1</sup> Nicolaus Palladius: Imod Ecteskabs Dieffle. (Kbhvn. 1557 Bl. C<sub>1</sub>-<sub>2</sub> -- 
<sup>2</sup> Niels Hemmingssøn: Om Ecteskab. (Kbhfn. 1572) S. 111. -- 
<sup>3</sup> H. Thomesen Stege: Om Isaacs Giftermaal. (Kbhfn. 1622) Bl. L 2.

S. 55. 
<sup>1</sup> H. Rørdam: Danske Kirkelove II 345. -- 
<sup>2</sup> Nicolaus Palladius: Imod Ecteskabs Dieffle. (Kbhfn. 1557) Bl. E<sub>2</sub>. -- 
<sup>3</sup> Casp. Melisandri Ecteskabs Bog paa Danske verteret af Rasmus Pedersøn Rauffn. (Kbhfn. 1647) 12mo. Bl. 24. -- 
<sup>4</sup> Niels Hemmingssøn: Om Ecteskab. (Kbhfn. 1572) S. 130.

S. 56. 
<sup>1</sup> Niels Hemmingsens Postille, oversat af R. H. Reravius. (Kbhfn. 1576) fol.
Bl. 61. -- 
<sup>2</sup> Niels Hemmingssøn: Om Ecteskab S. 127-29. -- 
<sup>3</sup> Nicolaus Palladius: Imod Ecteskabs Dieffle. (Kbhvn. 1557) Bl. E<sub>2<s/sub>.

S. 57. 
<sup>1</sup> Matz Jensen Medelfar: Ligpræd. over Fru Birgitte Lunge (Kbhfn. 1630) 8vo.
S. 50-51. -- 
<sup>2</sup> Peder Palladius: En Visitatz Bog, udg. af Sv. Grundtvig S. 70. -- 
<sup>3</sup> Luc. Martini: Alle christelige Jomfruers Ærekrantz (Kbhvn, uden Aar. Orig. 1580) Bl. E. 5. --
<sup>4</sup> Skrivelse uden Under og Udskrift. Adelsbr. Fasc. 23 Göye. -- 
<sup>5</sup> Vnge Karlis oc Drengis Speiel. vdsat paa Danske af Rasmus Hansen (Reravius). (Kbhfn. 1571) Bl. H<sub>3</sub>. -- 
<sup>6</sup> Jacob Albretssøn: Vnderuisning om Børnetuct. (Kbhfn. 1607) Bl. I .

S. 58. 
<sup>1</sup> Tobise Komedie, udg. af S. Birket Smith. (Kbhvn. 1887) S. 18-19, 26, 56. -- 
<sup>2</sup> E. E. Pontoppidan: Tobiæ Giftefær. (Kbhfn. 1635) Bl. C<sub>8</sub>. -- 
<sup>3</sup> Nyerup og Rahbek: Udvalgte Danske Viser fra Middelalderen III 123. -- 
<sup>4</sup> H. Rørdam: Danske Kirkelove II 342.

S. 59. 
<sub>1</sup> Chr. Olssøn Kalundborg: Epithalamium Davidicum. (Kbhfn. 1729) Bl. D<sub>8</sub>. -- 
<sup>2</sup> Peder Palladius: En Visitatzbog, udg. af Sv. Grundtvig S. 70.

S. 60. 
<sup>1</sup> Luthers sämmtliche Werke (Irmischer) LXI 237. -- 
<sup>2</sup> Nicolaus Palladius: Imod Ecteskabs Dieffle. (Kbhfn. 1557) Bl. E<sup>2</sup>.

S. 61.
<sup>1</sup> H.  Rørdam: Danske Kirkelove II  342.

S. 63.
<sup>1</sup> Adelsbreve Fasc. 25. Gyldenstjerne.

S. 64.
<sup>1</sup> Adelsbreve Fasc. 25. Gyldenstjerne.

S. 65.
<sup>1</sup> Brevet dateret Agershus d. 21 Aag.  1569. Adelsbr.  Fasc. 27. Gyldenstjerne.

S. 66.
<sup>1</sup> Brevet dat. Kongens Gaard i Ansse 3dje Juledag 1587 (Dokumenter til
Klevenfelds Stamtavler). Adelsb. Fasc. Brahe.

S. 67.
<sup>1</sup> Danske Magazin 4de Række IV  100-101.

S. 68.
<sup>1</sup> Brevet dateret Kolding Onsdagen næst efter Sanct Pauli Dag conversionis
1538. Adelsbr. Fasc. 9. 

S. 69.
<sup>1</sup> Brevet er dateret Bistrup, Torsdag næst efter Quasimodi geniti Søndag Anno
1531. Adelsbreve Fasc. 5. -- C. F. Allen: De tre nordiske Rigers Historie IV l, 187. --
<sup>2</sup> C. F. Allen: De tre nordiske Rigers Historie IV 1. 187. -- 
<sup>3</sup> T. A. Becker: Herluf Trolle og Birgitte Gøie. 4to. S. 30.

S. 70. 
<sup>1</sup> Adelsbreve Fasc. 33. -- 
<sup>2</sup> T. A. Becker: Herluf Trolle og Birgitte Gøie. 4to. S. 30. Hvis T. A. Becker havde haft Ret i, at Brylluppet stod i Aaret 1578, maatte Brevets Datum: "Anden Dag Jul Aar 1578", nødvendigvis forstaas som gammel Udtryksmaade, altsaa = samme Dag 1577. Ifølge velvillig Meddelelse fra Hr. Arkivar i Rigsarkivet Thiset stod dog Brylluppet først d. 15 Septbr. 1580 paa Trudsholm.

S. 73. <sup>1</sup> Adelsbr. (Venstermand). -- 
<sup>2</sup> Ifølge velvillig Meddelelse af Hr. Arkivar i Rigsarkivet Thiset.

S. 75.
<sup>1</sup> Adelsbreve Fasc. 2. Basse.

S. 76.
<sup>1</sup> Adelsbreve Fasc.  14. Friis.

S. 77.
<sup>1</sup> Jørgen Friis ægtede 2 August 1573 Anne Juel Pallesdatter, hvis Farmoder
Dorthe Krabbe var Søster til Marsken Tyge Krabbe, hvis Frue var Søskendebarn til Christoffer Gøyes Fader ("Nærmere Slægtskab kan jeg ikke finde" Thiset). - 
<sup>2</sup> Skrivelse fra Iver Lunge til Fru Idde Munk til Tottrupholm, dat. Tirsbæk d. 5. Mai 1586. Adelsbr. Fasc. 45. Lunge.

S. 78.
<sup>1</sup> Skrivelse  fra   Sophia   Lunge  til   Fru   Idde   (Munk)   sal.   Hr.   Oluf   Nielsens   til

Totterupholm, dat. Tirsbæk anden Pintsedag 1586. Adelsbr. Fasc. 45. Lunge. -- 
<sup>2</sup> H. Rørdam: Historiske Kildeskrifter II 496.

S. 79.
<sup>1</sup> Skrivelse fra Axel Gyldenstjerne til Fru Sidsel Ulfstand, dat. Helsingør d. 19. Aug. 1567. Adelsbr. Fasc.e. 25. Gyldenstjerne. Brevet er trykt i H. Rørdam: Historiske
Kildeskrifter II 456-58.

S. 80.
<sup>1</sup> H. Rørdam: Historiske Kildeskrifter II 462 og 496.

S. 81.
<sup>1</sup> Skrivelse uden Under- og Udskrift. Adelsbr. Fasc. 23. Gøye.

S. 82.
<sup>1</sup> Brevet dateret Wormholt, Helligtrefoldigheds Aften Anno 1562. Adelsbr. Fasc.
25. Gyldenstjerne. -- 
<sup>2</sup> Brevet dateret Nyborg d. 23. August 1562. Adelsbr. Fasc. 23. Gøye.

S. 84.
<sup>1</sup> Brevet dateret Hvedholm Tirsdagen før Pintsedag 1581. Adelsbr. Fasc. 23. Gøye.

S. 85.
<sup>1</sup> Skrivelse fra Christoffer Gøye til Gunderslevholm til Christoffer Bølle til
Tersløse 1561. Adelsbr. Fasc. 23.

S. 87.
<sup>1</sup> Danske Magazin III  17. -- 
<sup>2</sup> Danske Magazin III 24. 

S. 88.
<sup>1</sup> Kolderup Rosenvinge: Gamle Danske Domme I 133-35. -- 
<sup>2</sup> V. A. Secher: Kongens Rettertings Domme 1595-1604 S. 583-84 og 1605-14 S. 228-31. -- Om Herluf Daa se f. Eks. Historisk Tidsskrift 6te Række I 79-147.

S. 89.
<sup>1</sup> H. Rørdam: Danske Kirkelove II 345. -- 
<sup>2</sup> Klevenfeldts Dokumenter til Stamtavler, Abildgaard 29 Maj 1589) R. A. -- 
<sup>3</sup> V. A. Secher: Forordninger, Recesser og andre kongelige Breve 1558-1660 I 189-90.

S. 90.
<sup>1</sup> Kolderup Rosenvinge: Gamle Danske Domme IV 207-16. -- 
<sup>2</sup> Vedel Simonsen: Familie-Efterretninger om de danske Ruder II 31. -- Svend Grundtvig: Danmarks gamle Folkeviser III 644. Brudens Navn og Tiden angives forskelligt.

S. 91.
<sup>1</sup> Frederik den II. til Gregers, Jens og Hak Ulfstand. Adelsbreve Fasc. 58.
Ulfstand. -- 
<sup>2</sup> Tale Ulfstand's Slægtebog S. 108 (efter velvillig Meddelelse af Hr. Arkivar i
Rigsarkivet Thiset).

S. 96.
<sup>1</sup> Tycho de Hofman: Hist. Efterr. o. velfortjente Danske Adelsmænd I 63. --
Langebeks Excerpter. Fasc. 161. Urop.
 

S. 100.
<sup>1</sup> Svend Grundtvig: Danmarks gamle Folkeviser III 681-87.

S. 110.
<sup>1</sup> Historisk Tidsskrift II 553-64. -- Stockholms Magazin I (Sthlm. 1780) 311-22. III (1781) 70-73. -- 
<sup>2</sup> Niels Hemmingsen Om Ecteskab. (Kbhvn. 1572.) S. 130. --
<sup>3</sup> Samme Skrift S. 130-31. -- 
<sup>4</sup> Nicol. Hemmingii Pastor. (Hafniæ 1562) S. 72. -- 
<sup>5</sup> V. Finsen: Annaler for nord. Oldkyndighed 1839, S. 206. Anm. 2. -- Chr. Kaalund i Aarbøger for nordisk Oldkyndighed 1870. S. 404.

S. 111.
<sup>1</sup> Den danske  Krønike af Saxo, oversat af A. S. Vedel. (Kbhvn. 1851) S. 44. --  <sup>2</sup> N.  Lauritzsøn Arctander: Ligpræd. o.  Fru Marine Malthisdatter.  Kbhvn.  1603)   Bl. C<sub>8</sub>. --   
<sup>3</sup> Norske Magasin  I 379 og 417.

S. 112.
<sup>1</sup> Ny kirkehistoriske Samlinger V 614-15. -- 
<sup>2</sup> Der wohl informirte Bräutigam. (Copenhagen 1729") S. 197. -- 
<sup>3</sup> Nicolovius Folklifwet i Skytts Härad (Lund 1847) S. 141. --  
<sup>4</sup> P. Rebhun: Om Hus Fred fordansket af R.  Hansen Reravius.   (Kbhvn.  1575.)  Bl. E<sub>5</sub> -- Ordene er en videre Omskrivning af l Mosebog 24, 7. -- 
<sup>5</sup> Der wohl informirte Bräutigam. (Copenhagen 1729.)   S.  196 og 270. -- 
<sup>6</sup> Holberg: Philosophus udi egen Indbildning, Akt I Sc. 4. -- 
<sup>7</sup> C. Russwurm: Eibofolke II (Reval 1855) S. 68.

S.  113.
<sup>1</sup> "Æritzmand"  i  E.   E.   Pontoppidan:  Tobiæ  Gifftefær.   (Kbhvn.   1635)   Bl.   C<sub>8</sub>. --  
<sup>2</sup> Andreas Jonæ Gotbus: Thesaurus epistolicus.  (Sthlm.  1619)  IV 64-70. -- S. L. Gahm Persson: Beskr.  öfwer Öland.   (Ups.  1768)   S.   167. -- M.  G. Crælius:  Beskr. öfwer Tuna Läns Fogderi udi Calmar Höfdinge Döme.   (Calmar 1774)  S. 414. -- 
<sup>3</sup> Herm. Hofberg: Nerikes gamla minnen.  (Örebro 1868) S. 197. -- 
<sup>4</sup> Folkevennen 8 Aarg. Kristiania 1859. S. 277. --  
<sup>5</sup> Casp.  Melisandri  Ecteskabsbog, fordansket af  Er.  P.  Corvino.   (Kbhvn.   1647)   Bl.   85.

S.  114.
<sup>1</sup> Adelsbreve Fasc.  9.   Bille.

S. 115.
<sup>1</sup> Adelsbreve Fasc. 7.

S. 116.
<sup>1</sup> Adelsbreve Fasc. 51. Podebusk. -- 
<sup>2<sup> Se f. Eks. Norske Magasin I, 199-200, 368, 379, 417. -- Jacob Madsens  Visitatsbøger, udg. af Crone passim. -- Hans Mikkelsens Diarium (Mnscpt. Kall no. 81 fol.) 12 Marts 1637, 27 Marts, l April 1638. -- Jens Bircherods Dagbog 28-29 Marts 1698 (ikke trykt i Molbechs Udgave), o. s. v.

S. 117.
<sup>1</sup> Hans Thomesen Stege: Om Isaacs Giftermaal. (Kbhvn. 1622 Bl. K<sub>6</sub>. --
P. Rebhun: Om Hus Fred, fordansket af R. Hansen Reravius. (Kbhvn. 1575 Bl E<sub>5</sub>. --

Fr. Thestrup: Hochzeit-Fackeln (Copenh. & Leipzig 1699). -- Joh. Matthesius: Hochzeitspredigen. (Nürnberg 1584), 4to. Bl. 24. -- 
<sup>2</sup> Nicolovius: Folklifwet i Skytts Härad i Skåne (Lund 1847), S. 141. -- 
<sup>3</sup> Liebe, Lust und Leben des schlesischen Ritters Hans von Schweinichen herausg. v. Büsching. II (Breslau 1820) 235.

S. 118.
<sup>1</sup> Nyerup og Rahbek: Udvalgte Danske Viser fra Middelalderen. IV 137. -- 
<sup>2</sup> Samme Skrift IV 155. -- 
<sup>3</sup> Dr. med. Otto Sperlings Selvbiografi, oversat af S. Birket Smith S. 34. -- 
<sup>4</sup> Norske Magasin I 379, 417. -- 
<sup>5</sup> S. L. Gahm Persson: Beskr. öfver Öland (Upsala 1768), S. 167. -- M. G. Crælius: Beskr. öfwer Tuna Län uti Calmar Höfdinge Döme (Calmar 1774), S. 414. -- 
<sup>6</sup> J. N. Wilse: Beskr. over Spydeberg Præstegjeld (Christ. 1779) S  427. -- 
<sup>7</sup> Folkevennen 8de Aarg.   (Kristiania 1859),  S.  267. -- 
<sup>8</sup> Nicolovius: Folklifwet i Skytts Härad i Skåne  (Lund  1847)  S.   142.

S. 119.
<sup>1</sup> Folkevennen 8de Aarg. (Kristiania 1859) S. 267 og 277-78. -- 
<sup>2</sup> H F. Feilberg: Fra Heden (Haderslev 1863) S. 92. 

S. 120.
<sup>1</sup> N. Pedersen: Ligpræd. o. Holger Ulfstand til Vosborg (Kbhvn. 1620) 8vo.
Bl. D<sub>3</sub>. -- 
<sup>2</sup> Efter N. Jacobsens Afskrift af Originalen. Gengivet med næsten samme Ord
i: Dr. med. Otto Sperlings Selvbiografi, oversat af S. Birket Smith, S. 34. -- 
<sup>3</sup> Hans Thomesen Stege: Om Isaacs Giftermaal. (Kbhvn. 1622) C. K<sub>6</sub>. 

S. 121.
<sup>1</sup> Andreas Jonæ: Thesaurus Epistolicus (Sthlm. 1619) 4to IV, 64-70. --
Tobias Hinzius: Epistel und Werbungsbiichlein (Leipzig 1629). -- I Haandskrift forekommer
tre forskellige: Mnscr. Thott no. 598, Fol. S. 408, 411 og 431. -- De to bekendteste,
senere optegnede, findes i Folkevennen 8de Aarg. (Kristiania 1859) S. 278-79 og
Nicolovius: Folklifwet i Skytts Härad (Lund 1847) S. 142-43. -- 
<sup>2</sup> Jens Bircherods utrykte Dagbog d. 28-29 Marts 1698. (Dette Stykke er ikke trykt hos Molbech.) -- 
<sup>3</sup> Nicolovius: Folklifwet i Skytts Härad (Lund 1847) S. 142.

S. 122.
<sup>1</sup> L. Holberg: Den politiske Kandestøber 13. -- 
<sup>2</sup> Folkevennen 8de Aarg. (Kristiania 1859) S. 277. -- 
<sup>3</sup> Nicolovius: Folklifwet i Skytts Härad (Lund 1847), S. 141. --  
<sup>4</sup> Dr. med. Otto Sperlings Selvbiografi, oversat af Birket Smith, S. 34. -- 
<sup>5</sup> Nicolovius: Folklifwet i Skytts Härad   (Lund 1847), S.  143.

S. 123.
<sup>1</sup> Peder Syv: Danske Ord-Sproge (1688) I, 86, 87, 88, 152, 212. II, 66. --
<sup>2</sup> Andreas Jonæ: Thesaurus epistolicus (Sthlm. 1619), IV 67. -- Casp. Melisandri:
Ecteskabs Bog, paa Danske verteret af Rasmus Pedersen Rauffn. (Kbhfn. 1647) 12mo. Bl. 31. --  
<sup>3</sup> Dr. med. Otto Sperlings Selvbiografi, oversat af S.  Birket Smith. S. 39.

S. 124. 
<sup>1</sup> Hans Mikkelsens Diarium 18 Marts 1638. Mnscr. Kall. no. 81 fol. --
<sup>2</sup> Mnscr. Kall. no. 492 4to. -- 
<sup>3</sup> Danske Magazin 3die Række II 303-4.

S. 125. 
<sup>1</sup> Andreas Jonæ: Thesaurus epistolicus (Sthlm. 1619), IV 67-68. -- 
<sup>2</sup> A. S. Vedel, se Molbech: Dansk Glossarium ("Skakhoser"). -- 
<sup>3</sup> A. S. Vedel, se Kalkars Ordbog "Hornske". -- 
<sup>4</sup> Jens Lauritzsøn Wolff: Diarium sive calendarium. (Kbhvn. 1648) II 176-77. -- 
<sup>5</sup> Peder Syv: Danske Ordsprog II 199.

S. 126. 
<sup>1</sup> P. J. Colding: Dictionarium Herlovianum. (Hfn. 1626) Bl. G.<sub>6</sub> og Bl. H. --
<sup>2</sup> P. J. Roiskilde: Vergilii Hyrdevers. (Kbhvn. 1639.) Ecloga octava 4. -- 
<sup>3</sup> Molbech: Dialect Lexikon. "Hornske". -- 
<sup>4</sup> P. J. Colding: Dictionarium Herlovianum. (Hafniæ 1626) "at falde igennem Kurven". -- 
<sup>5</sup> Tobiæ Komedie, udg. af S. Birket Smith. S. 57. -- 
<sup>6</sup>  Jens  Lauritzsøn Wolff:  Diarium   (Kbhvn.   1648),   176-77.  --  
<sup>7</sup> J. H. Schmitz: Sitten u. Bräuche des Eifler Volkes I (Trier  1856), 52. 

S. 127. 
<sup>1</sup> Frans Hansen, Dreyer i Helsingøer: Somnium poeticum eller en Poetisk Drøm (Kbhvn. 1731), S. 90. -- 
<sup>2</sup> Joh. C. Adelung: Gram. krit. Wörterbuch II (Leipzig 1796, 4to.). Colonne 1720. -- 
<sup>3</sup> Svend Grundtvig: Gamle danske Minder III (Kbhvn. 1861), 173-74. 

S. 128. 
<sup>1</sup> Casp. Melisandri Ecteskabs Bog, paa Danske verteret af Rasmus Pedersøn Rauffn. (Kbhvn. 1647) 12mo. Bl. 31. -- Andreas Jonæ: Thesaurus epistolicus (Sthlm. 1619), IV 67. -- <sup>2</sup> Magazin til den Danske Adels Historie I 97, 114. -- Samlinger t. Fyens Historie VI, 344, 400.

S. 129. 
<sup>1</sup> Biskop Jens Bircherods haandskrevne Dagbog, 28-29 Marts 1698 (ikke trykt i Molbechs Udgave).

S. 130. 
<sup>1</sup> Hans v. Schweinichens Liebe, Lust und Leben, herausgeg. v. Büsching II 80-81. -- 
<sup>2</sup> Mogens Mattssøn: Ligpræd. o. Fru Pernille Gyöe. (Kbhfn. 1590) Bl. I. <sub>6</sub>. --

<sup>3</sup>  Smlgn.   hermed   ogsaa   den   i  flere   Punkter  dog  uklare   Beretning   i   Norske  Magasin   I 199-200.

S. 131.    
<sup>1</sup> Svend Grundtvig: Danmarks gamle  Folkeviser III   193 og  195.

S. 132.    
<sup>1</sup> Samme Skrift III 621.                         *

S. 133.
<sup>1</sup> Samme Skrift III 616-34.

S. 134.    
<sup>1</sup> Samme Skrift IV 398.

S. 135.    
<sup>1</sup> Samme Skrift IV 402 flg.

S. 136. 
<sup>1</sup> Samme Skrift III 198. -- 
<sup>2</sup> Olaus Magnus: Gentium septentrionalium historiæ lib. XV cap. 5.

S. 137. 
<sup>1</sup> John Brand: Observations on the popular antiquities of Great Britain II
(London 1849), 87-88, 108. -- 
<sup>2</sup> Nicolovius: Folklifwet i Skytts Härad i Skåne (Lund 1847), S. 141.

S. 138. 
<sup>1</sup> Danske Magazin 3die Række III 85. -- 
<sup>2</sup> Skrivelse fra Pernille Olufsdatter til "sin kære Moder Fru Ane Mourits" . . . dat. Søholm Onsdag for Allehelgensdag uden Aar. Adelsbreve Fasc. 25. Gyldenstjerne. -- 
<sup>3</sup> Jens Kamp: Danske Folkeminder (Odense 1877), S. 82-83. -- 
<sup>4</sup> Tacitus: Germania XI 2. -- 
<sup>5</sup> H. F. Hjortshøj: Beskr. over Guldbrandsdalen. (Kbhvn. 1785.) I. 130. -- J. J. Öller: Beskr. öfwer Jemshögs Sochn i Blekinge. (Wexiö 1800.) S. 217.

S. 139.
<sup>1</sup> Ove Billes Breve. N. K. S. no. 1301 e. Fol.

S. 140. 
<sup>1</sup> Th. Birck: Ehespiegel. Ein sehr lustige vnd lehrhaffte Comedi. (Tübingen
1598.) 4. Akt 2. Se. -- 
<sup>2</sup> Kongebrev af 22 April 1645 (omtalt i Bispebrev til Laur. Pedersen Thura, Provst i Nykøb. paa Falster). -- 
<sup>3</sup> Sv. Bælter. Hist. Anmärkningar om Kyrko-Ceremonierr 2ra Upl. (Sthlm. 1783) S. 503.

S. 141. 
<sup>1</sup> M. G. Crælius: Beskr. öfwer Tuna Läns etc. Fögderi uti Calmar Höfdinge
Döme. (Calmar 1774) S. 415. -- 
<sup>2</sup> Nordstrøm: Bidr. till den svenska Samhalls-Forfatningens Hist. II (Helsingfors 1840) 15. -- 
<sup>3</sup> Kolderup-Rosenvinge: Gamle Danske Love V 530. -- 
<sup>4</sup>   H.   Rørdam:   Danske   Kirkelove   II   341.   --   
<sup>5</sup> Christian   V's   Danske   Lov   3-16-11.   -- 
<sup>6</sup>  Chr.   IV's   Policeyordnung  fur   Schleswig  und   Holstein.   (Glückstadt   1636)   Bl.   D. <sub>3</sub>.   --
<sup>7</sup>   Se f.  Eks.  H.  Rørdam:  Historiske  Kildeskrifter,  2den  Række II  320-21. -- Kirkehistoriske Samlinger VII 36 o. s. v. -- 
<sup>8</sup> J. J. Öller: Beskr. öfwer Jemshögs Sochn i Blekinge. (Wexiö 1800)  S. 217.

S. 142. 
<sup>1</sup> Casp. Melisandri Ecteskabs Bog, fordansket af Erasm. P. Corvinus. (Kbhvn.
1647.) 12mo. Bl. 32. -- 
<sup>2</sup> Vedel Simonsen: Bidrag til Odense Byes ældre Hist. III 79. --
<sup>3</sup>  Danske Magazin 3die Række III 85 og flg. smlgn, N.  K. S. no. 785 Fol.

S. 143. 
<sup>1</sup> Magasin til den Danske Adels Historie I 56. -- 
<sup>2</sup> Segud Jørgenssøn: Ligpræd. o. Lauritz Brockenhuus (Kbhvn. 1608) 8vo. Bl. B.<sub>8</sub>. -- 
<sup>3</sup> Danske Magazin I 62. --
<sup>4</sup> Magasin til den  Danske  Adels  Historie  I  97. -- 
<sup>5</sup> Mag.   t.   d.  Danske  Adels  Historie   I 117.   --   
<sup>6/<sup> "Eiler   Brokkenhus'   Optegnelse   i   et  Calendarium   i   Karen   Brahes   Bibliothek". N.   Jacobsen.  --   
<sup>7</sup> Joh.  Damiani   Ligpræd.   o.   Gabriel   Laxmand  til   Fresløv   (Kbhvn.   1644) 4to. Bl. F. 3.

S. 144. 
<sup>1</sup> Den latinske Tekst. Uldalls Manuskr. no. 449, 4to. S. 70. -- Oversat i
Danske Magazin 4de Række II 388. -- 
<sup>2</sup> P. Jespersen Viborrig: Ligpræd. o. Christen Skeel (Kbhvn. 1595), 4to. Bl. O.<sub>4</sub>. -- 
<sup>3</sup> N. Lauritsøn Arctander: Ligpræd. o. Fru Margrete Brahe (1614) 4to.

S. 145. 
<sup>1</sup> B. Jacobsen Weyser: Ligpræd. o. Jacob Ebbesen, Raadmand i Ystad (Malmø
1657), 4to. S. 29. -- 
<sup>2</sup> H. Mikkelsens Dagbog 20 Juli 1641. Kall. Manuskript Samling no. 81 Fol. -- 
<sup>3</sup> "Trolovelse skal ske i Ædruskab": Roeskilde Landemode 1597 (Kirkehistor. Samlinger VII 41, Anm. 1). Fyens Landemode under Bisk. Jacob Madsen (Kall. Mnskrpt. no. 492 4to.). Smlgn. ogsaa Fr. II's Ægteskabsordinans (H. Rørdam: Danske Kirkelove II 343).

S. 146. 
<sup>1</sup> Engelstoft: Universitets Annaler 1807 I 208. -- Om kirkelige Trolovelser se
forøvrigt: Kirkehistoriske Samlinger VII 41. -- Chr. IV's Policeyordnung f. Flensburg
1600. -- Trolovelse enten i Kirke eller i Hjem: Joh. Adolps Ordnung v. Kleidung etc. 1601
(Schleswig 1605), Bl. C. -- Chr. IV's Policeyordnung f. Schlesw. u. Holstein (Glückstadt
1636), Bl. D.<sub>2</sub>. -- Nyt historisk Tidsskrift V 179-180. -- 
<sup>2</sup> Sv. Bælter: Hist. Anmärknigar om Kyrko-Ceremonierna (2ra Upl. Sthlm. 1783), S. 508. -- 

<sup>3</sup> H. Rørdam: Danske Kirkelove II 341. -- 
<sup>4</sup> G. K. S. no. 3187 4to. Bl. d.<sub>2</sub>, trykt i H. Rørdam: Historiske
Kildeskrifter 2den Række II 321.

S. 147. 
<sup>1</sup> S. Bælter: Hist. Anmärkningar om Kyrko-Ceremonierna (2 Upl. Sthlm. 1783), S. 508. -- 
<sup>2</sup> H. Rørdam: Danske Kirkelove I 396 og 463. -- 
<sup>3</sup> Chr. V's Danske Lov 3-16-11.

S. 148. 
<sup>1</sup> Bortfæstningen foregik den 9 August 1598, men "Ja-Ord" maa være holdt før
den 4 Maj, thi paa denne Dag omtaler Kongen hende som "Din Hildeborg", og et Par Dage efter Dronningen ham som "Din Sivert". Danske Magazin 4de Række II 387-88.

S. 149.    
<sup>1</sup> Nicolovius: Folklifwet i Skytts Häarad i Skåne   (Lund  1847)   145.

S. 151. 
<sup>1</sup> Nyerup og Rahbek: Udvalgte Danske Folkeviser fra Middelalderen I 210. IV 152.      -- 
<sup>2</sup> Danske Magazin 3die Række I 174. -- 
<sup>3</sup> "Kopi af Peder Munks og Ludvig Munks Indførsel". Danske Adelsbreve Fasc. 47. Munk. -- 
<sup>4</sup> Herredagsdom af 6 Juni 1608. N. K. S. no. 841. Fol. Side 377. -- 
<sup>5</sup> T. A. Beckers Samlinger, med Henvisning til Topogr. Saml. Skanderup I. R. A.

S. 152. 
<sup>1</sup> N. K. S. no. 845. Fol. Dom. no. 266. -- 
<sup>2</sup> Norske Magasin I 379. --
<sup>3</sup> Tobiæ Komedie, udg. af S. Birket Smith. S. 23. -- 
<sup>4</sup> G. Gaslander: Beskr. om Swenska Allmogens Seder (Sthlm. 1774). S. 9. -- 
<sup>5</sup> J. J. Öller: Beskr. öfwer Jemshögs Sochn i Blekinge. (Wexiö 1800). S. 216.

S. 153.    
<sup>1</sup> J. Junge:  Den nordsjællandske Landalmue. 2. Opl.   (Kbhvn.  1844)  S.  141. --
<sup>2</sup>  Folkevennen 8de Aargang (Kristiania 1859). S. 279. -- 
<sup>3</sup> Hazelius: Ur de nordiska folkens lif.   (Sthlm.  1882)  S. 52.

S. 154. 
<sup>1</sup> Kolderup-Rosenvinge: Udvalg af Gamle Danske Domme I 310. -- 
<sup>2</sup> Samme Skrift IV 176. -- 
<sup>3</sup> N. K. S. no. 841. Fol. S. 377. -- 
<sup>4</sup> N. K. S. no. 845. Fol. Dom no. 266. -- 
<sup>5</sup> H. Rørdam: Kjøbenhavns Universitets Historie IV 427.

S. 155. 
<sup>1</sup> Ægteskabs-Betingelserne offentliggøres ved Fæstningen, se f. Eks. ved Biskop Hegelunds Trolovelse d. 4 Oktober 1571. (Mag. t. d. Danske Adels-Hist. I 159) eller ved Joh. Oxenstjernes 1634. (C. Ogerii: Ephemerides. Lut. Par. 1656. S. 155.) -- 
<sup>2</sup> Der wohl informirte Bräutigam. (Copenhagen 1729) S. 21. -- 
<sup>3</sup> Folkevennen 8de Aargang (Kristiania 1859). S. 279. -- 
<sup>4</sup> G. Gaslander: Beskr. om Swenska Allmogens Seder. (Stockholm 1774) S. 9.

S. 156. 
<sup>1</sup> Peder Syv: Danske Ord-Sproge (1688) II 66. -- 
<sup>2</sup> Kong Christian den Fjerdes egenhændige Breve 1632-35. Udg. af C. F. Bricka og J. A. Fridericia. S. 26-27. --
<sup>3</sup>  C. Ogerii:  Ephemerides.   (Lut.  Paris  1656). S.   155.

S. 157. 
<sup>1</sup> Kong Christian den Fjerdes egenhændige Breve 1636-40. Udg. af C. F.
Bricka og J. A. Fridericia. S. 93. -- 
<sup>2</sup> Samme Skrift S. 15-16.

S. 158. 
<sup>1</sup> Familie-Optegnelser af Sophia Rosenkrands Holgersdatter, Hr. Steen Brahes.
Originalen tilhører Stiftsdame Frk. Bjelke. En Afskrift paa det Kgl. Bibl. i Anton
Petersens Samlinger. -- Benyttet i Carlsens Efterretninger om Gammelkjøgegaard I 231. --
<sup>2</sup> Gisle Surssøns Saga. Side 15 og 97. -- 
<sup>3</sup> Fornald. Søg. II 223. -- 
<sup>4</sup> Svend Grundtvig: Danmarks gamle Folkeviser III 318, hvor Bevisstederne for Skikkens Forekomst udenfor Danmark findes anførte.

S. 159. 
<sup>1</sup> Peder Palladius: En Visitatz Bog, udg. af Sv. Grundtvig. -- 
<sup>2</sup> Svend Grundtvig: Danmarks gamle Folkeviser II 116.

S. 160. 
<sup>1</sup> Svend Grundtvig: Danmarks gamle Folkeviser III 350. -- 
Sv. Grundtvig: Danmarks Folkeviser i Udvalg S. 347-48. -- Abrahamsson, Nyerup og Rahbek:
Udvalgte Danske Viser fra Middelalderen II 118. -- 
<sup>2</sup> K. v. Weber: Anna Churfürstinn zu Sachsen. (Lpzg. 1865.) S. 193.

S. 162. 
<sup>1</sup> Svend Grundtvig: Danmarks gamle Folkeviser III 180-87. -- 
<sup>2</sup> Danske Magazin IV 316. Først med Kendskab til denne Fæsteskjortens Udstyr bliver Spøgen forstaaelig i det i nærværende Skrift IV 129 anførte Brev fra Churfyrstinden af Sachsen til Christoffer Trondssøn. -- 
<sup>3</sup> G. Gaslander: Beskr. om Swenska Allmogens Seder. (Sthlm. 1774). S. 10. -- Herm. Hoffberg: Nerikes gamla Minnen. (Örebro 1868) S. 198. -- 
<sup>4</sup> H. F. Feilberg: Fra Heden. (Haderslev 1863.) S. 92. -- 
<sup>5</sup> G. Gaslander: Beskr. om Swenska Allmogens Seder. (Sthlm. 1774.) S. 10.

S. 163. 
<sup>1</sup> J. J. Öller: Beskr. öfwer Jemshögs Sochn i Blekinge (Wexiö 1800). S. 217. -- 
<sup>2</sup> Norske Magasin I 353. -- 
<sup>3</sup> Kirkehistoriske Samlinger III 29. -- 
<sup>4</sup> Danske Magazin 3die Række I 174. -- 
<sup>5</sup> H. Thomesen Stege: Om Isaaks Giftermaal. (Kbhvn. 1622)

Bl. L. 4-5. -- 
<sup>6</sup> Joh. Spangenberg: Ecteskabs Ordens Speyel oc Regel. (Kbhvn. 1601) 8vo. Laurentz Benedichts Fortale. Bl. 4.

S. 164. 
<sup>1</sup> H. Thomsen Stege: Om Isaaks Giftermaal. (Kbhvn. 1622) Bl. L. 5. --
<sup>2</sup> Forordning af 1 Maj 1624. (Sjællandske Tegnelser.) R. A. -- Recessen af 1643. (Rosenvinge: Gamle Danske Love IV 456.) -- Forordning af 24 Septbr. 1651. (Sjællandske Tegnelser.) R. A.

S. 165. 
<sup>1</sup> Christen Osterssøn Veyle: Glossarium juridicum. "Festens Gafve". -- 
<sup>2/<sup> Christian V's Danske Lov 5-4-1. -- 
<sup>3</sup> Se f. Eks. S. L. Gahm Persson: Beskr. öfw. Öland. (Ups. 1768.) S. 168. -- G. Gaslander: Beskr. om Swenska Allmogens Seder (Sthlm. 1774.) S. 9. -- M. G. Grælius: Beskr. öfwer Tuna Län. (Calmar 1774.) S. 414. -- P. Osbeck. Beskr. öfw. Laholms Prosteri. 1796. (Hall. Fornm. Fören. Årsskr. 1868. S. 25.) -- J. J. Öller: Beskr. öfwer Jemshögs Sochn i Blekinge. (Wexiö 1800.) S. 216. -- Herm. Hofberg: Nerikes gamla Minnen. (Örebro 1868.) S. 198. -- Nicolovius: Folklifwet i Skytts Härad i Skåne. (Lund 1847.) S. 145. -- Eilert Sundt i Folkevennen 7de Aarg. (Kristiania 1858.) S. 96-97. -- H. F. Feilberg: Fra Heden (Haderslev 1863). S. 92. -- O. s. v. -- <sup>4</sup> Kong Hans's almindelige Købstadsret § 33. -- Kolderup-Rosenvinge: Saml. af gamle Danske Love V 533. -- Chr. Osterssons Veylle: Glossarium juridicum. "Giftermaal". -- Olaus Magnus: Historia de gentibus septentrionalibus. (Romæ 1555.) Fol. p. 481. (lib. XIV cap. 9.) -- Loccenius: antiquitates  Sveo-Goth. S. 284. -- Luis de Gaya: Ceremonies nuptiales de toutes les nations. (La Haye 1681) p. 38. -- 
<sup>5</sup> J. J. Öller: Beskr. öfwer Jemshögs Sochn i Blekinge. (Wexiø 1800.) S. 217. 

S. 166.
<sup>1</sup> Eilert Sundt: Bygde-Skikke. (Folkevennen 7de Aarg. Kristiania 1858. S. 94.) -- 
<sup>2</sup> John Brand: Observations on the popular antiquities of Great Britain, II. (London 1849.) S. 87-88. -- 
<sup>3</sup> "Lade Præsten haandfæste og give dem sammen". Norske Magasin I 584. -- Ihres Glossarium "Håndfæstning". 

S. 167 
<sup>1</sup> Olaus Magnus: Historia den gentibus septentrionalibus. (Romæ 1555.) Fol.
p. 481. lib. XIV cap. 9. -- 
<sup>2</sup> Tobiæ Komedie, udg. af S. Birket Smith. (Kbhvn. 1887.) S. 19-20 og 56. -- 
<sup>3</sup> P. P. H.: Brudetale ved Chr. Urnes og Sophia Lindenows Bryllup. 1624. 4to. Bl. A. <sub>4</sub>. -- 
<sup>4</sup> Car. Ogerii: Ephemerides. (Lutet. Paris. 1654.) S. 155.

S. 168. 
<sup>1</sup> Stærkt forkortet efter Mester Frants Rabelais, fordansket af S. Broberg
(1884) S. 302-7.

S. 169. 
<sup>1</sup> Tobiæ Komedie ved S. Birket Smith. S. 19-20 og 56-57. -- 
<sup>2</sup> P. P. H.: Brudetale ved Chr. Urnes og Sophia Lindenows Bryllup. 1624. 4to. Bl. A. <sub>4</sub> -- 
<sup>3</sup> Peder Syv: Danske Ord-Sproge. II (1688). S. 67. -- 
<sup>4</sup> J. J. Sorterups Bryllupsvers til Holger Ritz (!) til Palsgaards Bryllup 1688 med Birthe Chr. Juel. Anm. a.

S. 170. 
<sup>1</sup> Joh. Franck: Beskr. o. Øvre Tellemarken 1782. N. K. S. no. 1560. 4to. S. 65. -- 
<sup>2</sup> "Brudevielse eller Trolovelse <sp>for Kirkedøren</sp> eller i Kirken skal ske med disse Ord" o. s. v. P. Palladius: Söndages oc Helligedages Episteler oc Euangelia met Collecter. (Meydeborgk 1556.) Bl. C. c. 1111. -- H. Rørdam: Danske Kirkelove II 39 og 341. -- 
<sup>3</sup> Franciscus Wormordi: Haandbog om den rette Euangeliske Messe. (1539.) Bl. S. 2-3. -- 
<sup>4</sup> Danske Magazin 3die Række III 85. -- 
<sup>5</sup> Nyt hist. Tidsskrift V 180. 

S. 171. 
<sup>1</sup> P. Palladius: Enchiridion 1538. -- dito: Söndages oc Helligedages Episteler
oc Euangelia met Collecter. (Meydeborgk 1556.) -- 
<sup>2</sup> Franciscus Wormordi: Haandbog om den rette Euangeliske Messe (1539).

S. 172. 
<sup>1</sup> P. Palladius: Alterbog 1564. -- Om Forholdet mellem de forskellige Skrifter
se iøvrigt: C. T. Engelstoft: Liturgiens Historie i Danmark. (Kbhvn. 1840.) S. 293-94. --
Franciscus Wormordi: Haandbog om den rette Euangeliske Messe (1539). Bl. S. 2-3.

S. 173. 
<sup>1</sup> Tertullian: Apologeticus. 6 cap.; de idolatria 16 cap. -- Ambrosius: Epistolæ
34. -- Juvenals Satirer. 6: "digito pignus fortasse dedisti". -- Viollet-de-Duc: Dictionnaire raisonné du mobilier francais. III 19.

S. 174.    
<sup>1</sup> Danske Magazin 4de Række II 376.

S. 175. 
<sup>1</sup> John Brand: Observations on the popular antiquities of Great Britain. II
(London 1849) S. 108 fgg. -- 
<sup>2</sup> John Brand: Observations on the popular antiquities of Great Britain. II (London 1849). S. 89 fgg. -- Dr. Daniel Hofmann: Eine Predigt am dritten Sontage des Aduents vber das Euangelium Matthei XI. (Helmstadt 1581.) 4to.

S.  176.    
<sup>1<sup> Christiern Pedersens Danske Skrifter. Udg. af C. J. Brandt og R. Th.   

Fenger. I 181. -- 
<sup>2</sup> Franciscus Wormordi: Haandbog om den rette Euangeliske Messe (1539). Bl. S. 2-3. -- 
<sup>3</sup> P. Palladius: Søndages oc Helligedages Episteler o. s. v. (Meydeborgk 1556).

S. 177.    
<sup>1</sup> Norske Magasin I 200. -- 
<sup>2</sup> Peder Syv: Danske Ofdsproge I   (1688). S. 216. --  
<sup>3</sup> Folkevennen 8de Aarg.   (Kristiania  1859.)  S. 268 og 280.

S. 178. 
<sup>1</sup> Sven Bælter: Historiska Anmårkningar om Kyrko-Ceremonierna. (2dra Upl. Sthlm. 1783.) S. 521-22. -- 
<sup>2</sup> John Brand: Observations on the popular antiquities of Great Britain. II (London 1849). S. 97. -- 
<sup>3</sup> Sven Bælter: Historiska Anmärkningar om Kyrko-Ceremonierna. (2dra Upl. Sthlm. 1783.) S. 522. -- 
<sup>4</sup> Folkevennen 8de Aarg. (Kristiania 1859.) S. 268 og 280. -- 
<sup>5</sup> "Item haver vor Fader Lodeuiig Munck, salig med Gud, givet vor Moder til Fæstendegave en Es-Kjæde, som er her tilstede; item gav han hende og en skjøn Safirs <sp>Wijijring</sp>". Kopi af Peder Munks og Ludvig Munks Indførsel. Danske Adelsbreve Fasc. 47. Munk. -- "To Ringe, Vieringen medberegnet". Kold. Rosenvinge: Gamle Danske Love IV 456. -- "Vieringen derudi beregnet". Sjæll. Tegnelser 24 Septbr. 1651. R. A.

S. 179. 
<sup>1</sup> Sven Bælter: Historiska Anmårkningar om Kyrko-Ceremonierna. (2dra Upl. Sthlm. 1783.) S. 521.

S. 180. 
<sup>1</sup> John Brand: Observations on the popular antiquities of Great Britain. II
(London 1849). S. 97 Anm. -- 
<sup>2</sup> Suhm: Nye Samlinger til den Danske Historie II 72.

S. 181. 
<sup>1</sup> Sven Bælter: Historiska Anmårkningar om Kyrko-Ceremonierna. 2dra Upl. Sthlm. 1783.) S. 521. -- 
<sup>2</sup> De forskellige Ritualbøger stemmer ikke ganske overens. Ordene "Hvad Gud haver tilsammen (til Hobe) føjet o. s. v." kommer hos Fr. Wormordsen og P. Palladius 1556 før, hos P. Palladius 1564 efter Forkyndelsen af Parret som Ægtefolk. Ordene, hvormed dette forkyndes, afviger ogsaa noget. 

S. 182. 
<sup>1</sup> Olaus Magnus: Historia de gentibus Septentrionalibus. (Romæ 1555.) Fol.
p. 481. -- 
<sup>2</sup> Om Afvigelserne i det enkelte mellem de forskellige Ritualbøger i det 16de
Aarh. se nærmere C. T. Engelstoft: Liturgiens Historie i Danmark. S. 293 fgg. -- 
<sup>3</sup> Historisk Tidsskrift 5te Række VI 79.

S. 183. 
<sup>1</sup> H. Rørdam: Danske Kirkelove I 463. -- 
<sup>2</sup> P. Palladius: Enchiridion siue Manuale vt vocant. (1538.) Bl. M. -- P. Palladius: Søndages og hellige Dages Episteler o. s. v. (Meydeborgk 1556.) Bl. C. c. 1111. -- P. Palladius: Alterbog 1564. Bl. M. m. 5. --   
<sup>3</sup> Præsten   Saxe   Jensen   Eigbys   liturgiske   Optegnelser   i   Thottske   Haandskrift-Samling no.   100  8vo.   (Samlgn.   Kirkehistoriske   Samlinger  III   149).  --  Præsten  Joh.   Severini  Optegnelser. 1574.   (?)   Disse  kender jeg kun  i  N.  Jacobsens  Afskrift;  han anfører  Thottske Haandskriftsamling no. 90 8vo som sin Kilde,  men her har jeg ikke kunnet finde dem. -- Formula  desponsationis.   i  Donat.  varior.  no.   15  4to.   Universit.   Bibliot.   I  Afskrift  hos   N. Jacobsen.   --   
<sup>4</sup> Caveat   pastor   ne   suam   addat   manum   propter   varias   caussas.   Saxe  Jensens ovenanførte Optegnelser -- Minister non imponat manum suam copulandorum manibus Biskop Jacob Madsen i Kallske Haandskr.  Saml.  no.  492.  4to.  -- Chr.   IV's  norske  Kirkeordinans 1607.  Paus Saml.  III  483« - "Dog uden Haandspaalæggelse"  Danmarks  og  Norges Kirkeritual  1761  o. s. v.

S. 184. 
<sup>1</sup> Forordnet Alterbog udi Danmark og Norge 1688. -- 
<sup>2</sup> Jacob Madsen i Kallske Haandskr. Saml. n. 492. 4to.. Afsnit X desponsatio et conjugium. -- 
<sup>3</sup> Præsten Saxe Jensen Eigbys liturg. Optegn. Mnsc. Thott. no. 100. 8vo. -- Præsten Johan Severini Optegnelser (Mnsc. Thott. no. 90. 8vo) ? afskrevet af N. Jacobsen. -- Formula desponsationis. Donat. varior. no. 15. 4to. Univ. Bibi. Alle tre Formularer ligner meget hverandre. 

S. 185. 
<sup>1</sup> Forordnet Alterbog udi Danmark og Norge. Kbhvn. 1688 og dito 1760 har rigtigt: "som en Fæstemand bør at leve med sin trolovede Fæstemø (Kvinde) og en Dannemand i Fremtiden med sin Ægtehustru". Urigtigt forkortet i Dannemarkes og Norges Kirke-Ritual. Kbhvn. 1761. S. 311 fgg. -- 
<sup>2</sup> Kirkehistoriske Samlinger III 6, 506. -- 
<sup>3</sup> Kirkehistoriske Samlinger VII 33. -- 
<sup>4</sup> H. Rørdam: Danske Kirkelove II 341. 

S. 186. 
<sup>1</sup> Kolderup-Rosenvinge: Gamle danske Love V 533. -- 
<sup>2</sup> Chr. IV's Policeyordn. f. Flensborg 1600. Corp. Statut. Slesvic. II 284. -- 
<sup>3</sup> Sjællandske Tegnelser l Maj 1624. R. A. -- 
<sup>4</sup> L. Engelstoft: Universitets- og Skole-Annaler 1807. I 208-9.

S. 187. 
<sup>1</sup> Smsteds. -- 
<sup>2</sup> Chr. IV's Forordning om Bryllup og Fæstensøl. Dat. Glückstadt 3 Juli 1640. -- <sup>3</sup> Fredr. IIPs Forordn, af 4 Novbr. 1655.

S. 188.    
<sup>1</sup> Kong Hans's almindelige  Købstadsret.  §  28.  Begyndelsen. -- 
<sup>2</sup> Kong Hans's 

almindelige Købstadsret. § 28 og 32. -- 
<sup>3</sup> H. Rørdam: Danske Kirkelove II 39. -- 
<sup>4</sup> Denne Nat synes Fæsteparret i Reglen at have sovet sammen, selv om det ikke skete igen førend ved Brylluppet. Samme Skik i Thelemarken. Norsk Historisk Tidsskrift 2den Række III 192.

S. 189.
<sup>1</sup> H. Rørdam: Danske Kirkelove II 341.

S. 190.
<sup>1</sup> A.  D. Jørgensen:  Den nordiske Kirkes Grundlæggelse.  S.  586.

S. 191. 
<sup>1</sup> Se f. Eks. Kurtz: Lærebog i Kirkehistorien § 135. 1. -- 
<sup>2</sup> R. Keyser: Den norske Kirkes Historie II (Christiania 1858). S. 205, 308, 327, 491.

S. 192. 
<sup>1</sup> C. T. Engelstoft: Liturgiens Historie i Danmark. S. 292. -- 
<sup>2</sup> Se ovenfor S. 170.

S. 193. 
<sup>1</sup> Franciscus Wormordi: Haandbog om den rette Evangeliske Messe (1539).
Bl. S. -- P. Palladius: Søndages oc hellige Dages Episteler o. s. v. (Meydeborgk 1556) --
<sup>2</sup> Kolderup-Rosenvinge: Samling af gamle danske Love V 54.

S. 194. 
<sup>1</sup> Samme Skrift V 530-31. -- 
<sup>2</sup> Kirkehistoriske Samlinger V 283. -- 
<sup>3</sup> R. Keyser: Den norske Kirkes Historie II 434.

S. 195. 
<sup>1</sup> J. Nellemann i Historisk Tidsskrift 5te Række I 365. -- 
<sup>2</sup> Se f. Eks. -Bestemmelserne i Kong Hans's almindelige Købstadsret § 31 og 32. -- 
<sup>3</sup> Kirkehistoriske Samlinger V 283.

S. 196.
<sup>1</sup> J. Nellemann i Historisk Tidsskrift 5te Række I 366.

S. 197. 
<sup>1</sup> Johannes Steenstrup: Den danske Bonde og Friheden 2den Udg. S. 146-47. -- 
<sup>2</sup> John Brand: Observations on the popular antiquities of Great Britain. II (London 1849) 89 fgg. -- Dr. Daniel Hoffmann: Eine Predigt am dritten Sontage des Aduents über das Euangelium Matthei XI. (Helmstadt 1581.) 4to.

S. 198. 
<sup>1</sup> Jydske Lov I 27. -- Smlgn. J. Nellemann: Hist. Tidsskr. 5te Række I 370 fgg.

S.  199.
<sup>1</sup> Historisk Tidsskrift 5te Række I 366 og III 708-11.

S. 200. 
<sup>1</sup> Luthers sämmtliche Werke. (Irmischer) XXIII 208-9. -- Petrus Palladius: Söndagers oc hellige dagers Episteler o. s. v. (Meydeborgk 1556.) Bl. C. l-2. -- 
<sup>2</sup> Luthers sämmtliche Werke (Irmischer) XXIII 93.

S. 201.    
<sup>1</sup> Efter Peder Palladius' Oversættelse i Enchiridion af 1538 og Alterbog af 1556.

S. 202. 
<sup>1</sup> H. Rørdam: Danske Kirkelove I 74. 137-38. -- 
<sup>2</sup> Luthers sämmtliche Werke XXIII 95. -- Smlgn. Frants Wormordsens Udtalelse 1546 i H. Rørdam: Danske Kirkelove II 14. -- 
<sup>3</sup> Peder Syv: Danske Ord-Sproge I 83. -- 
<sup>4</sup> H. Rørdam: Danske Kirkelove I 74. -- 
<sup>5</sup> Nellemann: Historisk Tidsskrift 5te Række I 372-79.

S. 204.    
<sup>1</sup> Peder Palladius: En Visitatz Bog, udg. af Sv. Grundtvig. S. 82-83.

S. 205.
<sup>1</sup>H. Rørdam: Danske Kirkelove I 256.

S. 206. 
<sup>1</sup> Samme Skrift I 299. -- 
<sup>2</sup> Samme Skrift I 396-97. -- 
<sup>3</sup> N. Nicolaysen: Norske Magasin I 584. -- 
<sup>4</sup> Paus Samlinger af kongelige Forordninger S. 315-16. -- Christian den Tredies Historie II 509-10. -- H. Rørdam: Danske Kirkelove II 38-40. -- Historisk Tidsskrift 5te Række III 328-30 og 706-12. -- 
<sup>5</sup> Det er Spor af en lignende kongelig Befaling eller muligt blot Eftervirkning af den samme, naar Aar 1573, for Stavanger Stifts Vedkommende, ægteskabeligt Samliv uden Vielse paatales som strafbart. Norske Rigsregistranter II 59-60. -- Det danske Rigsarkivs "Norske Samlinger" II Fasc. 2 no. 9. -- 
<sup>6</sup> H. Rørdam: Danske Kirkelove II 319. Som det vil ses, deler jeg altsaa ikke
den af H. R. i samme Skrift S. 39 Anm. 1 udtalte Antagelse.

S. 207.
<sup>1</sup> H. Rørdam: Danske Kirkelove I 137-38.

S. 208.
<sup>1</sup> Den Kjøbenhavnske Reces af 1547. § 23. (Kolderup-Rosenvinge: Gamle Danske Love IV 214-36).

S. 209.
<sup>1</sup> H. Rørdam: Danske Kirkelove II 15.

S. 210.
<sup>1</sup> P. Palladius: En Visitatzbog, udg. af Svend Grundtvig. S. 83. -- 
<sup>2</sup> Kirkehistoriske Samlinger V 283. -- 
<sup>3</sup> H. Rørdam: Danske Kirkelove I 396. -- 
<sup>4</sup> H. Rørdam: Historiske Kildeskrifter 2den Række II 320 Anm. -- 
<sup>5</sup> Kirkehistoriske Samlinger IV 470. -- Iøvrigt er hele dette Forhold noget uklart og maa opfattes forskelligt alt efter den Maade, hvorpaa man fortolker Ordinansens Ord. Peder Palladius forstod disse saaledes, at kirkelig Lysning skulde finde Sted forud for ethvert Giftermaal, kirkeligt eller verdsligt: "Herefter maa ingen gives tilsammen, hverken af Præstemænd <sp>eller af andre,</sp> førend der er lyst tre Gange af  Prædikestolen". (En Visitatz Bog, udg. af Grundtvig S. 83). J. Nellemann mener, at Ordinansen kun foreskrev Lysning som Betingelse for at opnaa kirkelig Vielse.

Hist. Tidsskr. 5te Række I 397 Anm.) Jeg gaar ud fra, at P. Palladius's Opfattelse, selv
om den ikke er fuldt juridisk forsvarlig, dog har været den almindelige hos Datiden.

S. 212. 
<sup>1</sup> R. Keyser: Den norske Kirkes Historie II 308, 327. -- 
<sup>2</sup> H. Rørdam: Danske Kirkelove I 463.

S. 213. 
<sup>1</sup> P. Palladius: Enchiridion siue Manuale ut vocant. (1538.) Bl. M. --
Franciscus Wormordi: Haandbog om den rette Evangeliske Messe (1539.) -- P. Palladius:
Söndagers oc hellige dagers Episteler o. s. v. (Meydebofgk 1556.) Bl. C. c. 1111:
<sp>"Brudevielse eller Trolovelse</sp> for Kirkedøren eller i Kirken skal ske med disse Ord" o. s. v. -- Derimod i P. Palladius: Söndages oc hellige Dages Episteler o. s. v. (Kbhvn. 1564.) Bl. Mm. 5: "<sp>Brudevielse</sp> skal ske i Kirken med disse Ord". -- 
<sup>2</sup> Kirkehistoriske Samlinger IV 489, 506. -- Hist. Tidsskrift 5te Række I 391. -- <sup>3</sup> Kirkehistoriske Samlinger IV 490.

S. 214. 
<sup>1</sup> Kirkehistoriske Samlinger III 29-30. -- 
<sup>2</sup> H. Rørdam: Danske Kirkelove II 339.

S. 215. 
<sup>1</sup> Historisk Tidsskrift 5te Række VI 79. -- 
<sup>2</sup> A. G. Ahlqvist: Karin Månsdotter. (Sthlm. 1874.) S. 43, 47-48 med  Anmærkninger. -- 
<sup>3</sup> Nicolaysen: Norske Magasin I 290-91.

S. 216.
<sup>1</sup> H.   Rørdam:  Danske  Kirkelove  II  339-53.

S. 218. 
<sup>1</sup> Nærmere udviklet i N. Hemmingsen: Libellus de conjugio, repudio et
divortio. (Lipziæ 1572.)

S. 219.
<sup>1</sup> J. Nellemann i Historisk Tidsskrift 5te Række I 395-411  og III 701-6.

S. 220.    
<sup>1</sup> Kirkehistoriske Samlinger VII 33.

S. 221.
<sup>1</sup> H. Rørdam: Danske Kirkelove I 463. -- 
<sup>2</sup> Chr. V's Danske Lov 3-16-11.

S. 224. 
<sup>1</sup> Abrahamson, Nyerup og Rahbek: Udvalgte Danske Viser fra Middelalderen III 273.

S. 225. 
<sup>1</sup> Skilsmisse-Forliget N. K. S. no. 1301 e. Fol. -- Vedel Simonsen: Familie-Efterretninger om de danske Ruder I 198. -- Dito: Saml. t. Hagenskovs Slots Historie S. 36. -- Hofman: Danske Adelsmænd II 89-90. -- Allen: De tre nordiske Rigers
Historie IV 1, 198-201. -- Dansk Biografisk Leksikon. Anders Bille.

S. 227.
<sup>1</sup> Danske Magazin 3die Række  I  172-76.

S. 228.
<sup>1</sup> Kirkehistoriske Samlinger III 29-30. -- Nærværende Skrift VIII  170.

S. 229. 
<sup>1</sup> Dom af 21 Marts 1576 og 6 Oktober 1577. Stavangers ældste Kapitelsbog. N. R. A.

S. 230. 
<sup>1</sup> Joh. Mathesius: Hochzeitpredigten. (Niirnberg 1584) 4to. Bl. 137. -- 
<sup>2</sup> Stavangers Kapitelsbog 15 Juli 1585. N. R. A.

S. 231. 
<sup>1</sup> Sjællandske Tegnelser 2 Juli 1588. R. A. -- 
<sup>2</sup> Skrivelse af 10 Juni 1592 fra de 4 Regeringsraader til Superintendenten i Fyen. Langebeks Diplomatarium. R. A. -- Trykt i H. Rørdam: Danske Kirkelove II 501-2. -- 
<sup>3</sup> Falck: Staatsbürgerliches Magazin X 242.

S. 232. 
<sup>1</sup> Helsingørs Thingbog 17 Januar 1592. R. A. -- 
<sup>2</sup> Johan Spangenberg: Ecteskabs Ordens Speyel oc Regel. (Kbhffn. 1601.) Laurents Benedichts Fortale. Bl. 4-5. --
<sup>3</sup> Historisk Tidsskrift 3die Række III 539.

S. 233. 
<sup>1</sup> Biskop Hans Mikkelsens Diarium 27 Maj 1641. (Kallske Manuskript Saml. no.
81 Fol.) -- 
<sup>2</sup> Kirkehistoriske Samlinger I 204. (Jeg læser i Teksten: "prætenderede" for det
uforstaaelige "præsenterede".)

S. 236. 
<sup>1</sup> Hieronymus Justesen Ranchs Danske Skuespil, udg. af S. Birket Smith. S.
91-93. -- 
<sup>2</sup> Bricka og Gjellerup: Den danske Adel i det 16de og 17de Aarh. I 123-24.

S. 237. 
<sup>1</sup> Hieronymus Justesen Ranch's Danske Skuespil, udg. af S. Birket Smith.
S. 168 og 185. -- 
<sup>2</sup> Bricka og Gjellerup: Den danske Adel i det 16de og 17de Aarh. I 147. -- 
<sup>3</sup> Cleopatra eller en historisk Tragoedia af Hans Thomissøn Stege. (Kbhvn. 1609.) Bl. F. 2 og 5 og G. 2.

S. 238. 
<sup>1</sup> Hieronymus Justesen Ranch's Danske Skuespil, udg. af S. Birket Smith. S. 197. -- 
<sup>2</sup> Nærværende Skrift VII 147.

S. 239.
<sup>1</sup> Danske Samlinger 2den Række VI 340.

S. 240. 
<sup>1</sup> Hieronymus Justesen Ranch's Danske Skuespil, udg. af S. Birket Smith.
S. 186-93. -- 
<sup>2</sup> Svensk Biographiskt Lexikon: Jesper Svedberg. -- C. Rosenberg: Nordboernes Aandsliv III 586. Anm.

S. 241.
<sup>1</sup> Unge  Karlis  oc Drengis  Speiel,   vdsæt paa  Danske  af   Rasmus  Hansen 

Reravius). (Kbhvn. 1571.) 8vo, Bl. A. 3. -- 
<sup>2</sup> Sveriges gamla Lager, utg. af Collin cch Schlyter. VII 58.

S. 242. 
<sup>1</sup> Hub. Thomæ Leodii: Annalium de vita Fred. II Electoris Palatini. (Frcf.
1624.) pag. 179. -- 
<sup>2</sup> Claus Porz: Leffnetz Compasz. (Kbhffn. 1613.) Bl. M. m. 6, Historie
no. 163. -- 
<sup>3</sup> Nic. Heldvaderi Tract. physico. theol. (Havn. 1632.) Bl. B. 3. -- 
<sup>4</sup> Holberg: Den Vægelsindede. Akt II Sc. 3. -- 
<sup>5</sup> Holberg: Den Stundesløse. Akt. II Se. 8.

S. 243. 
<sup>1</sup> D. Kaiserl. Buch d. Markgrafen Albrecht Achilles 1470-86. herausg. v. Jul.
v. Minutoli. (Berlin 1850.) S. 516.

S. 244. 
<sup>1</sup> P. Palladius: En Visitatzbog, udg. af Sv. Grundtvig. S. 70. -- 
<sup>2</sup> Se blandt mange andre f. Eks. Dommen over Mauritz Podebusk af 9 Juli 1624.

*

Ved Udarbejdelsen af nærværende Bog har jeg haft et fortrinligt Hjælpemiddel i N.
Jacobsens Samling af Excerpter og Henvisninger (det Store Kongelige Bibliotek), der paa
mangt et Punkt i betydelig Grad har lettet mig at finde, hvad jeg søgte.

*

Indhold af IX Bog

  Side

1. Bekendtskab. Forbudne Ægteskabsgrader. Nattefrieri. Valg af Ægtefælle for en anden ... 7
2. Parternes Alder ... 33
3. Kærlighed. Afgørende Egenskaber. Forældres "Raad" ... 42
4. Breve om Ægteskabssager ... 62
5. Ægteskab mod Slægts og Venners Vilje. Bortførelse ... 85
6. Frieri. Talsmænd. "Tiltale". Afslag ... 110
7. "Ja-Ord". Vinde Bruden i Spil. Bortfæstning ... 128
8. Verdslig Bortfæstning. Fæstensgaver. Kirkelig Boitfæstning. Trolovelsesring. Fæstensøl ... 148
9. Bortfæstningens historiske Udvikling ... 189
10. Trolovedes Skilsmisse ... 222
11. Kælenavne og Kærtegn ... 234

Henvisninger og Anmærkninger ... 245

